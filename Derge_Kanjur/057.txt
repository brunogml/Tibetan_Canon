1a1(mdo sde): /mdo sde pa bzhugs so/ /
1b1(mdo sde): @##/ /rgya gar skad du/ Ar+ya a bi kalpa pra be sha nA ma d+hA ra NI/ bod skad du/ 'phags pa rnam par mi rtog par 'jug pa zhes bya ba'i gzungs/ sangs rgyas dang byang chub
1b2(mdo sde): sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na/ khams gsum pa thams cad las khyad par du 'phags pa
1b3(mdo sde): rnam par mi rtog pa'i chos kyi dbyings kyi snying po'i khang na dge slong gi dge 'dun chen po dang / byang chub sems dpa'i tshogs chen po dang thabs cig tu bzhugs te/ 'di lta ste/ byang chub
1b4(mdo sde): sems dpa' sems dpa' chen po rnam par mi rtog pa dang / rnam par mi rtog snang ba dang / rnam par mi rtog zla ba dang / rnam par rtog med dpa' bo dang / rnam par rtog med chos ston mkhas pa dang /
1b5(mdo sde): rnam par rtog med ngo bo nyid dang / rnam par rtog med blo gros dang / rnam par rtog med nga ro dang / rnam par rtog med khyab byed dang / rnam par rtog med dbang phyug dang / rnam par rtog med dbang phyug
2a1(mdo sde): chen po dang / rnam par rtog med byams pa chen po'i dbang phyug dang / byang chub sems dpa' sems dpa' chen po 'phags pa spyan ras gzigs dbang phyug dang thabs cig go/ /de nas bcom ldan 'das 'khor brgya stong du mas yongs su bskor te mdun
2a2(mdo sde): gyis bltas nas/ 'di lta ste/ theg pa chen po la chos rnams kyi rnam par mi rtog pa nyid las brtsams te chos ston to/ /de nas bcom ldan 'das kyis thams cad dang ldan pa'i byang chub sems dpa'i 'khor la kun tu gzigs nas/ byang chub sems dpa' rnams la bka'
2a3(mdo sde): stsal pa/ rigs kyi bu dag khyod kyis rnam par mi rtog par 'jug pa zhes bya ba'i gzungs zung shig /de bzung na byang chub sems dpa' myur ba myur bar sangs rgyas kyi chos rnams bsgrub cing rtag tu khyad par du yang 'gro'o/ /de nas 'khor de nyid kyis byang chub sems
2a4(mdo sde): dpa' sems dpa' chen po rnam par mi rtog snang ba zhes bya ba stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad
2a5(mdo sde): ces gsol to/ /bcom ldan 'das byang chub sems dpa' sems dpa' chen pos gang thos nas 'dzin pa dang / klog pa dang / tshul bzhin yid la bgyid pa dang / gzhan dag la yang rgya cher ston par 'gyur bar rnam par mi rtog par 'jug pa'i gzungs bshad du
2a6(mdo sde): gsol/ de skad ces gsol pa dang / bcom ldan 'das kyis bka' stsal pa/ rigs kyi bu dag de'i phyir legs par nyon la rab tu yid la zung shig dang / ngas rnam par mi rtog par 'jug pa'i gzungs bshad do/ /bcom ldan 'das legs so zhes
2b1(mdo sde): gsol to/ /byang chub sems dpa' sems dpa' chen po de dag bcom ldan 'das kyi ltar nyan pa dang / bcom ldan 'das kyis de dag la 'di skad ces bka' stsal to/ /rigs kyi bu de dag la byang chub sems dpa' sems dpa' chen po rnam par mi rtog pa'i dbang du bya ba'i chos thos
2b2(mdo sde): te/ rnam par mi rtog pa la bsam pa bzhag nas rnam par rtog pa'i mtshan ma thams cad yongs su spong ste/ de thog ma nyid du 'di lta ste/ gzung ba'am 'dzin pa'ang rung rang bzhin la rnam par rtog pa'i mtshan ma thams cad yongs su spong ngo / /de la gang zag pa dang bcas pa'i dngos
2b3(mdo sde): po'i mtshan ma de ni rang bzhin la rnam par rtog pa'i mtshan ma'o/ /zag pa dang bcas pa'i dngos po ni nye bar len pa'i phung po lnga po rnams te/ 'di lta ste/ gzugs nye bar len pa'i phung po dang / tshor ba nye bar len pa'i phung po dang / 'du shes nye bar len pa'i phung po dang /
2b4(mdo sde): 'du byed nye bar len pa'i phung po dang / rnam par shes pa nye bar len pa'i phung po'o/ /ji ltar rang bzhin la rnam par rtog pa'i mtshan ma de dag yongs su spong zhe na/ snang bar 'gyur ba'i tshul gyis mngon du gyur pa dag yid la mi byed pas yongs su spong ngo / /de rang bzhin la rnam par
2b5(mdo sde): rtog pa'i mtshan ma de dag rim gyis yongs su spong ba na/ de ma yin pa gzhan gnyen po la dpyod pa rnam par rtog pa'i mtshan ma rnams snang bar 'gyur ba'i tshul gyis kun tu 'byung zhing mngon du 'gyur te/ 'di lta ste/ sbyin pa la dpyod pa rnam par rtog pa'i mtshan ma dang / tshul khrims la
2b6(mdo sde): dpyod pa rnam par rtog pa'i mtshan ma dang / bzod pa la dpyod pa rnam par rtog pa'i mtshan ma dang / brtson 'grus la dpyod pa rnam par rtog pa'i mtshan ma dang / bsam gtan la dpyod pa rnam par rtog pa'i mtshan ma dang / shes rab la dpyod pa rnam par rtog pa'i mtshan ma ste/ 'di lta ste/
2b7(mdo sde): ngo bo nyid la dpyod pa'am/ yon tan la dpyod pa'am/ snying po la dpyod pa'ang rung / des de dag kyang yid la mi byed pas yongs su spong ngo / /des de dag yongs su spong ba na gzhan de kho na la dpyod pa'i rnam par rtog pa'i mtshan ma rnams snang bar 'gyur ba'i tshul gyis kun tu 'byung zhing
3a1(mdo sde): mngon du 'gyur te/ 'di lta ste/ stong pa nyid la dpyod pa rnam par rtog pa'i mtshan ma dang / de bzhin nyid la dpyod pa rnam par rtog pa'i mtshan ma dang / yang dag pa'i mtha' la dpyod pa'i rnam par rtog pa'i mtshan ma dang / mtshan ma med pa dang / don dam pa dang /
3a2(mdo sde): chos kyi dbyings la dpyod pa rnam par rtog pa'i mtshan ma ste/ 'di lta ste/ rang gi mtshan nyid la dpyod pa'am/ yon tan la dpyod pa'am/ snying po la dpyod pa'ang rung / des de kho na la dpyod pa rnam par rtog pa'i mtshan ma de dag kyang yid la mi byed pas yongs su spong ngo / /
3a3(mdo sde): des de dag yongs su spong ba na gzhan thob pa la dpyod pa rnam par rtog pa'i mtshan ma rnams snang bar 'gyur ba'i tshul gyis kun tu 'byung zhing mngon du 'gyur te/ 'di lta ste/ sa dang po thob pa la dpyod pa rnam par rtog pa'i mtshan ma nas sa bcu pa'i bar du 'thob pa la dpyod pa rnam par
3a4(mdo sde): rtog pa'i mtshan ma dang mi skye ba'i chos la bzod pa thob pa la dpyod pa rnam par rtog pa'i mtshan ma dang / lung bstan pa 'thob pa la dpyod pa rnam par rtog pa'i mtshan ma dang / sangs rgyas kyi zhing yongs su dag pa 'thob pa la dpyod pa rnam par rtog pa'i mtshan ma dang / sems
3a5(mdo sde): can yongs su smin par byed pa 'thob pa la dpyod pa rnam par rtog pa'i mtshan ma dang / dbang bskur ba 'thob pa la dpyod pa rnam par rtog pa'i mtshan ma nas/ rnam pa thams cad mkhyen pa nyid 'thob pa'i bar la dpyod pa rnam par rtog pa'i mtshan ma ste/ 'di lta ste/ rang gi mtshan
3a6(mdo sde): nyid la dpyod pa'am/ yon tan la dpyod pa'am/ snying po la dpyod pa'ang rung / des 'thob pa la dpyod pa rnam par rtog pa'i mtshan ma de dag kyang yid la mi byed pas yongs su spong ngo / /de ltar byang chub sems dpa' sems dpa' chen po rnam par rtog pa'i mtshan ma'i rnam pa thams
3a7(mdo sde): cad yid la mi byed pas yongs su spong ba na/ de rnam par mi rtog pa'i dbyings la shin tu brtson pa yin te/ re shig rnam par mi rtog pa'i dbyings la ni ma reg mod kyi/ rnam par mi rtog pa'i dbyings la reg par 'gyur ba'i tshul bzhin gyi ting nge 'dzin ni yod do/ /de yang dag par
3b1(mdo sde): sbyor ba de dang / bsten pas rjes su 'gro/ bsgoms pas rjes su 'gro/ mang du byas pas rjes su 'gro/ yang dag par yid la bya bas rjes su 'gro ba na/ mngon par 'du bya ba med cing lhun gyis grub pa rnam par mi rtog pa'i dbyings la reg ste rim gyis yongs su sbyong ngo / /ci'i
3b2(mdo sde): phyir rnam par mi rtog pa'i dbyings la rnam par mi rtog pa zhes bya zhe na/ dpyad pa'i rnam par brtag pa thams cad las shin tu 'das pa dang / bstan pa dang / dper rnam par brtag pa thams cad las shin tu 'das pa dang / dbang por rnam par brtag pa thams cad las shin tu
3b3(mdo sde): 'das pa dang / yul du rnam par brtag pa thams cad las shin tu 'das pa dang / rnam par rig par rnam par brtag pa thams cad las shin tu 'das pa dang / nyon mongs pa thams cad dang shes bya'i sgrib pa thams cad kyi gnas med pa'i phyir te/ de'i phyir rnam par mi rtog
3b4(mdo sde): pa'i dbyings la rnam par mi rtog pa zhes bya'o/ /rnam par mi rtog pa de yang gang zhe na/ rnam par mi rtog pa ni gzugs med pa/ bstan du med pa/ rten med pa/ snang ba med pa/ rnam par rig pa ma yin pa/ gnas med pa'o/ /byang chub sems dpa' sems dpa'
3b5(mdo sde): chen po rnam par mi rtog pa'i dbyings la rab tu gnas pas ni shes bya dang khyad par med pa rnam par mi rtog pa'i ye shes kyis chos thams cad nam mkha'i dkyil dang mtshungs par mthong ngo / /rnam par mi rtog pa'i rjes las thob pa'i shes pas ni chos thams cad sgyu ma dang / smig
3b6(mdo sde): rgyu dang / rmi lam dang / mig yor dang / brag ca dang / gzugs brnyan dang / chu zla dang / sprul pa dang mtshungs par mthong ngo / /bde ba chen po la gnas pa shin tu rgyas pa yang 'thob bo/ /sems phun sum tshogs pa chen po shin tu rgyas pa yang 'thob bo/ /shes
3b7(mdo sde): rab dang ye shes che zhing shin tu rgyas pa yang 'thob bo/ /bshad pa chen po la dbang ba shin tu rgyas pa yang 'thob bo/ /dus thams cad du sems can thams cad kyi don gyi rnam pa thams cad kyang byed nus par 'gyur te/ sangs rgyas kyi mdzad pa lhun gyis grub pa yang rgyun mi gcod
4a1(mdo sde): do/ /rigs kyi bu dag 'di lta ste/ dper na brag gcig tu mkhregs shing sra ba'i 'og na yid bzhin gyi nor bu rin po che chen po sna tshogs 'od gsal ba 'di lta ste/ dngul rin po che dang / gser rin po che dang / rdo'i snying po rin po che sna tshogs kyi rin po che tha dad pas yongs su gang ba'i
4a2(mdo sde): gter chen po zhig yod la/ de nas gter chen po 'dod pa'i mi la la zhig 'ongs pa de la gter chen po mngon par shes pa'i mis 'di skad du/ kye skyes bu brag gcig tu mkhregs shing sra ba de'i 'og na rin po che 'od gsal bas yongs su gang ba'i rin po che'i gter chen po yod de/
4a3(mdo sde): de'i 'og na yid bzhin gyi nor bu rin po che'i gter yod kyis/ khyod kyis thog ma kho nar rdo'i rang bzhin thams cad rkos shig /de brkos pa dang dngul du snang ba'i rdo khyod la snang bar 'gyur ro/ /de la khyod kyis gter chen por 'du shes mi bya'i/ de yongs su shes par byos te rkos
4a4(mdo sde): shig / de brkos pa dang gser du snang ba'i rdo snang bar 'gyur te/ de la yang khyod kyis gter chen por 'du shes mi bya'i/ de yang yongs su shes par byos te rkos shig /de brkos pa dang rin po che sna tshogs su snang ba'i rdo snang bar 'gyur te/ de la yang khyod kyis gter chen
4a5(mdo sde): por 'du shes mi bya'i/ de yang yongs su shes par byos te rkos shig /kye skyes bu khyed kyis de ltar brtson par byas na brko ba'i mngon par 'du bya ba med cing 'bad mi dgos par yid bzhin gyi nor bu rin po che'i gter chen po mthong bar 'gyur ro/ /yid bzhin gyi nor bu
4a6(mdo sde): rin po che'i gter chen po de rnyed na khyod phyug cing nor che la longs spyod che bar 'gyur te/ bdag dang gzhan gyi don la mthu yod par 'gyur ro zhes smras pa ltar rigs kyi bu dag ji tsam du don 'di shes par bya ba'i phyir 'di dper byas pa ste/ brag gcig tu mkhregs shing sra ba zhes bya ba de
4a7(mdo sde): ni 'du byed kyi rnam pa kun nas nyon mongs pa dang / gnyis la so sor nye bar gnas pa'i tshig so/ /'og na yid bzhin gyi nor bu rin po che'i gter chen po zhes bya ba de ni rnam par mi rtog pa'i dbyings kyi tshig so/ /yid bzhin gyi nor bu rin po che'i gter chen po 'dod
4b1(mdo sde): pa'i mi zhes bya ba de ni byang chub sems dpa' sems dpa' chen po'i tshig so/ /gter chen po mngon par shes pa'i mi zhes bya ba de ni de bzhin gshegs pa dgra bcom pa yang dag par rdzogs pa'i sangs rgyas kyi tshig so/ /brag ces bya ba de ni rang bzhin la
4b2(mdo sde): rnam par rtog pa'i mtshan ma rnams kyi tshig so/ /rkos shig ces bya ba de ni yid la mi byed ces bya ba'i tshig so/ /dngul du snang ba'i rdo zhes bya ba de ni gnyen po la rnam par rtog pa'i mtshan ma rnams kyi tshig so/ /gser du snang ba'i rdo zhes bya ba de ni
4b3(mdo sde): stong pa nyid la sogs pa la rnam par rtog pa'i mtshan ma rnams kyi tshig so/ /rin po che sna tshogs su snang ba'i rdo zhes bya ba de ni thob pa la rnam par rtog pa'i mtshan ma rnams kyi tshig so/ /yid bzhin gyi nor bu rin po che'i gter chen po rnyed ces bya ba de ni rnam
4b4(mdo sde): par mi rtog pa'i dbyings la reg pa'i tshig so/ /rigs kyi bu dag de ltar dpe nye bar bkod pa 'dis rnam par mi rtog pa'i dbyings su 'jug pa khong du chud par bya'o/ /rigs kyi bu dag 'di ji ltar na yang byang chub sems dpa' sems dpa' chen po rnam par rtog
4b5(mdo sde): pa'i mtshan ma ji skad bstan pa de dag la nye bar rtog cing rnam par mi rtog pa'i dbyings su 'jug ce na/ rigs kyi bu dag 'di la byang chub sems dpa' sems dpa' chen po de ltar rnam par mi rtog pa'i dbyings la rab tu gnas pa ni gzungs kyi rang bzhin la rnam par rtog pa'i mtshan
4b6(mdo sde): ma mngon du gyur na/ 'di ltar nye bar rtog ste/ gang bdag gi gzugs zhes spyod na rnam par rtog pa la spyod pa'o/ /gzhan dag gi gzugs zhes spyod na rnam par rtog pa la spyod pa'o/ /gzugs 'di yod do zhes spyod na rnam par rtog pa la spyod pa'o/ /gzugs skye'o/ /
4b7(mdo sde): 'gag go/ /kun nas nyon mongs pa'o/ /rnam par byang ba'o zhes spyod na rnam par rtog pa la spyod pa'o/ /gzugs med ces spyod na rnam par rtog pa la spyod pa'o/ /gzugs ngo bo nyid kyis kyang med/ rgyur yang med/ 'bras bur yang med/ las su yang med/ ldan
5a1(mdo sde): par yang med/ 'jug par med ces spyod na rnam par rtog pa la spyod pa'o/ /gzugs ni rnam par rig pa tsam zhes spyod na rnam par rtog pa la spyod pa'o/ /ji ltar gzugs med pa de bzhin du gzugs su snang ba'i rnam par rig pa yang med do zhes spyod na
5a2(mdo sde): rnam par rtog pa la spyod pa'o snyam mo/ /rigs kyi bu dag 'di ltar byang chub sems dpa' sems dpa' chen po gzugs kyang mi dmigs/ gzugs su snang ba'i rnam par rig pa yang mi dmigs mod kyi/ rnam par rig pa thams cad kyi thams cad du chud gzon pa ni ma yin no/ /
5a3(mdo sde): rnam par rig pa ma gtogs par chos gang yang mi dmigs la rnam par rig pa de yang dngos po med par yang yang dag par rjes su mi mthong / rnam par rig pa ma gtogs par dngos po med par yang yang dag par rjes su mi mthong / gzugs su snang ba'i rnam par rig pa med pa de
5a4(mdo sde): dang rnam par rig pa de gcig par yang yang dag par rjes su mi mthong / tha dad par yang yang dag par rjes su mi mthong / rnam par rig pa dngos po med pa de la dngos por yang yang dag par rjes su mi mthong / dngos po med par yang yang dag par rjes su mi mthong ste/
5a5(mdo sde): rigs kyi bu dag rnam pa thams cad pa'i rnam par rtog pa thams cad kyis gang rnam par ma brtags pa de rnam par mi rtog pa'i dbyings so zhes kyang yang dag par rjes su mi mthong ngo / /rigs kyi bu dag 'di ni rnam par mi rtog pa'i dbyings su 'jug pa'i tshul yin te/ de ltar
5a6(mdo sde): na byang chub sems dpa' sems dpa' chen po rnam par mi rtog pa'i dbyings la rab tu gnas pa yin no/ /de bzhin du tshor ba dang / 'du shes dang / 'du byed rnams dang / rnam par shes pa dang / de bzhin du sbyin pa'i pha rol tu phyin pa dang / tshul khrims kyi pha rol tu phyin pa dang /
5a7(mdo sde): bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa dang / de bzhin du stong pa nyid la sogs pa nas rnam pa thams cad mkhyen pa nyid kyi bar du sbyar ro/ /rigs kyi bu dag 'di la byang chub sems dpa'
5b1(mdo sde): sems dpa' chen po rnam pa thams cad mkhyen pa nyid la spyod pa'i rnam par rtog pa mngon du gyur na/ 'di ltar nye bar rtog ste/ gang bdag gi rnam pa thams cad mkhyen pa nyid ces spyod na de rnam par rtog pa la spyod pa'o/ /gzhan dag gi rnam pa thams cad mkhyen pa nyid ces spyod na rnam par rtog
5b2(mdo sde): pa la spyod pa'o/ /rnam pa thams cad mkhyen pa nyid ni 'di'o zhes spyod na rnam par rtog pa la spyod pa'o/ /rnam pa thams cad mkhyen pa nyid 'thob ces spyod na rnam par rtog pa la spyod pa'o/ /rnam pa thams cad mkhyen pa nyid ni nyon mongs pa dang / shes bya'i sgrib pa thams
5b3(mdo sde): cad sbyong ba'o zhes spyod na rnam par rtog pa la spyod pa'o/ /rnam pa thams cad mkhyen pa nyid ni shin tu rnam par byang ba'o zhes spyod na rnam par rtog pa la spyod pa'o/ /rnam pa thams cad mkhyen pa nyid med do zhes spyod na rnam par rtog pa la spyod pa'o/ /rnam pa thams cad mkhyen
5b4(mdo sde): pa nyid la ngo bo nyid kyis kyang med/ rgyur yang med/ 'bras bur yang med/ las su yang med/ ldan par yang med/ 'jug par yang med ces spyod na rnam par rtog pa la spyod pa'o/ /rnam pa thams cad mkhyen pa nyid rnam par rig pa tsam mo zhes spyod na rnam par rtog
5b5(mdo sde): pa la spyod pa'o/ /ji ltar na rnam pa thams cad mkhyen pa nyid med pa de bzhin du rnam pa thams cad mkhyen pa nyid du snang ba'i rnam par rig pa yang med do zhes spyod na rnam par rtog pa la spyod pa'o snyam mo/ /rigs kyi bu dag 'di ltar byang chub sems dpa' sems dpa' chen
5b6(mdo sde): po ji ltar rnam pa thams cad mkhyen pa nyid mi dmigs pa de bzhin du der snang ba'i rnam par rig pa'ang mi dmigs mod kyi/ rnam par rig pa thams cad kyi thams cad du chud gzon pa ni ma yin no/ /rnam par rig pa ma gtogs par chos gang yang mi dmigs la/ rnam par rig
5b7(mdo sde): pa de yang dngos po med par yang dag par rjes su mi mthong / rnam par rig pa ma gtogs par dngos po med par yang yang dag par rjes su mi mthong / rnam pa thams cad mkhyen pa nyid du snang ba'i rnam par rig pa med pa de dang / rnam par rig pa de gcig par yang yang dag
6a1(mdo sde): par rjes su mi mthong / tha dad par yang yang dag par rjes su mi mthong / rnam par rig pa med pa de la dngos por yang yang dag par rjes su mi mthong ngo / /dngos po med par yang yang dag par rjes su mi mthong ste/ rigs kyi bu dag rnam pa thams cad mkhyen
6a2(mdo sde): pa'i rnam par rtog pa thams cad kyis gang rnam par ma brtags pa de rnam par mi rtog pa'i chos kyi dbyings so zhes kyang yang dag par rjes su mi mthong ngo / /de ltar 'di ni rnam par mi rtog pa'i dbyings la 'jug pa'i tshul yin te/ rigs kyi bu dag de ltar na byang chub sems dpa' sems
6a3(mdo sde): dpa' chen po rnam par mi rtog pa'i dbyings la rab tu gnas pa yin no/ /rigs kyi bu dag chos kyi rnam grangs 'di 'dzin pa dang / yi ger 'dri ba dang / 'chang ba dang / klog pa'i bsod nams ni rab tu mang gi lus gang gA'i klung gi bye ma snyed yongs su btang ba ni de lta ma yin no/ /
6a4(mdo sde): 'jig rten gyi khams gang gA'i klung gi bye ma snyed yongs su gang ba'i sbyin pa byin pa de ni de lta ma yin no/ /de bzhin gshegs pa'i gzugs brnyan rin po che las byas te/ 'jig rten gyi khams gang gA'i klung gi bye ma snyed yongs su bkang ba'i bsod nams kyi phung po ni de lta
6a5(mdo sde): ma yin no/ /de nas de'i tshe bcom ldan 'das kyis tshigs su bcad pa 'di dag gsungs so/ /dam chos 'di la rgyal ba'i sras/ /rnam par mi rtog bsams gyur na/ /rnam rtog bgrod dka' rnams 'das te/ /rim gyis mi rtog thob par 'gyur/ /de las rab zhi mi g.yo
6a6(mdo sde): mchog / dbang byed mnyam la mi mnyam pa/ /rnam par mi rtog bde ba ni/ /byang chub sems dpas thob par 'gyur/ /bcom ldan 'das kyis de skad ces bka' stsal nas/ byang chub sems dpa' sems dpa' chen po rnam par mi rtog snang ba dang / thams cad dang ldan
6a7(mdo sde): pa'i 'khor de dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //'phags pa rnam par mi rtog par 'jug pa zhes bya ba'i gzungs rdzogs so// //rgya gar gyi mkhan po
6b1(mdo sde): dzi na mi tra dang / dA na shI la dang / zhu chen gyi lots+tsha ba ka ba dpal brtsegs kyis bsgyur te gtan la phab pa// @##/ /rgya gar skad du/ gA thA dwa ya d+hA ra NI/ bod skad du/ tshigs su bcad pa gnyis pa'i
6b2(mdo sde): gzungs/ 'jam dpal gzhon nur gyur pa la phyag 'tshal lo/ /sangs rgyas dang ni chos la brnyas pa dang / /le lo dang ni cung zad chog par 'dzin/ /'dod chags dang ni nga rgyal spyod pa dang / /'gyod pa dang ni ma nges 'byed pa rnams/ /sems can rnams kyi sgrib
6b3(mdo sde): par gyur pa ste/ /de yi gnyen por theg pa mchog bstan pa/ /de yis bar du gcod pa de dag gi/ /nyes pa thams cad rab tu spang bar 'gyur ro/ /tad+ya thA/ oM badzra pra kA ra/ badzra pra kA ra/ badzra tsakra/ daMSh+TA b+ha ya na ke /a ma le/ bi ma le/ nir ma tsu lu ke /
6b4(mdo sde): tsu lu ke /tsu lu tsu lu/ sarba bud d+he swA hA/ /tshigs su bcad pa gnyis pa'i gzungs la ni/ /tshig gam don gyi sgo nas gang sbyor ba/ /sems can dam pa blo dang ldan pa des/ /phan yon rnam pa bcu dag thob par 'gyur/ /khams rnams mtha' dag rgyas par 'gyur
6b5(mdo sde): ba dang / /'chi ba'i tshe na mchog dga' dam pa 'thob/ /ji ltar 'dod pa bzhin du skye ba dang / /thams cad du ni tshe rabs dran par 'gyur/ /sangs rgyas rnams dang phrad par 'gyur ba dang / /de bzhin de dag las ni theg mchog thos/ /mos par 'gyur ba blo dang bcas
6b6(mdo sde): pa dang / /sgo gnyis dang ni byang chub myur du thob/ /tshigs su bcad pa gnyis pa'i gzungs rdzogs so// @##/ /rgya gar skad du/ Ar+ya ma hA yA na pra sA da pra b+hA ba na nA ma ma hA yA na sU tra/ bod skad du/ 'phags pa theg pa chen po
6b7(mdo sde): la dad pa rab tu sgom pa zhes bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na bya rgod kyi phung po'i ri la byang chub sems dpa'
7a1(mdo sde): sems dpa' chen po sangs rgyas kyi zhing tha dad pa nas 'dus pa'i byang chub sems dpa'i dge 'dun chen po dang thabs cig tu bzhugs te/ thams cad kyang bdud dang phyir rgol ba bcom pa/ nyon mongs pa dang / nye ba'i nyon mongs pa thams cad kyi bag
7a2(mdo sde): chags kyi kun tu rgyu ba las ring du gyur pa/ bsams bzhin du srid par skye ba kun tu ston pa la dbang chen po'i sa thob pa/ bskal pa dpag tu med par lus dang gnas gtong ba'i dbang thob pa/ bdud kyi las tshad med pa dang bar du gcod pa thams cad shin tu rab tu rtogs pa/
7a3(mdo sde): sems can thams cad kyi don thams cad thob par bya ba'i thabs kyi cho ga shes pa/ nges par 'byung ba thams cad shes pa'i stobs chen po thob pa/ mu stegs can gyi smra ba thams cad bzlog pa la mkhas pa/ rdzu 'phrul gyi rnam par 'phrul pa chen pos skye bo phal po che nye bar
7a4(mdo sde): bsdu ba la mkhas pa/ pha rol tu phyin pa chen po bsgoms pas rnal 'byor chen po rnam pa thams cad thob pa/ nam mkha' lta bur 'jig rten gyi chos kyis sems ma gos pa sha stag la 'di lta ste/ byang chub sems dpa' sems dpa' chen po dad pa gsal dang / byang
7a5(mdo sde): chub sems dpa' dad pa dri ma med dang / byang chub sems dpa' dad pa mi sgul ba dang / byang chub sems dpa' dad pas rab tu 'jug pa dang / byang chub sems dpa' dad pa rab gnas dang / byang chub sems dpa' dad pa ma nyams dang / byang chub sems dpa' dad pa mi
7a6(mdo sde): g.yo dang / byang chub sems dpa' dad pa rab tshol dang / byang chub sems dpa' dad pa mnyam dang / byang chub sems dpa' dad pa chen po dang / byang chub sems dpa' rtag tu dad pa'i rjes 'brang dang / byang chub sems dpa' dad pa la yang dag par zhugs dang / byang chub sems
7a7(mdo sde): dpa' dad par 'jug byed dang / byang chub sems dpa' dad pa la yid gnyis rnam par 'jom dang / byang chub sems dpa' dad pa ston dang / byang chub sems dpa' dad pa rab tu 'jog byed dang / byang chub sems dpa' dad pa rnam par 'phel byed dang / byang chub sems dpa'
7b1(mdo sde): dad pa rnam par sbyong dang / byang chub sems dpa' dad pa'i snod yongs su tshol dang / byang chub sems dpa' sems dpa' chen po dad pa thabs chen dang / de dag la sogs pa byang chub sems dpa' lnga stong dang / 'od srung chen po la sogs pa dge slong stong nyis
7b2(mdo sde): brgya lnga bcu dang thabs cig tu bzhugs te/ bcom ldan 'das lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang / mi ma yin pa tshad med pa dag gis kun nas bskor cing mdun
7b3(mdo sde): gyis byas te 'khor brgya stong du ma'i nang na bzhugs par gyur to/ /de'i tshe 'khor der byang chub sems dpa' las dang po pa mos pa spyod pa'i sa la gnas pa mang po 'dus te 'khod par gyur to/ /de nas bcom ldan 'das byang chub sems dpa' las dang po pa mos pas spyod pa'i
7b4(mdo sde): sa la gnas pa de dag las brtsams te gtam rtsom pa mdzad do/ /rigs kyi bu dag gal te ji tsam du byang chub sems dpa' gang theg pa chen po'i phyir theg pa chen po la dad na don che zhing 'bras bu che ste phan yon che'o/ /de lta bas na byang chub sems dpa' las dang po pa
7b5(mdo sde): mos pas spyod pa la zhugs pas theg pa chen po la dad pas mang du gnas par bya'o/ /de nas byang chub sems dpa' dad pa thabs chen sangs rgyas kyi mthu dang sangs rgyas kyi byin gyi rlabs kyis stan las langs te/ bla gos phrag pa gcig tu gzar nas pus mo g.yas pa'i
7b6(mdo sde): lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das byang chub sems dpa' rnams kyi theg pa chen po'i phyir theg pa chen po la dad pa'i mtshan nyid du rig par bgyi ba gang
7b7(mdo sde): lags/ byang chub sems dpa' rnams kyi theg pa chen po'i phyir theg pa chen po la dad pa skye ba gang lags/ bcom ldan 'das byang chub sems dpa' rnams kyi theg pa chen po'i phyir theg pa chen po la dad pa rab tu dbye ba rnam pa du zhig mchis/ byang chub sems dpa' rnams kyi theg
8a1(mdo sde): pa chen po'i phyir theg pa chen po la dad pa'i phan yon rnam pa du zhig mchis/ bcom ldan 'das kyis bka' stsal pa/ rigs kyi bu khyod byang chub sems dpa' tshad med pa dag gi don gyi phyir zhugs nas de bzhin gshegs pa la don 'di yongs su 'dri bar sems
8a2(mdo sde): pa legs so legs so/ /de'i phyir rigs kyi bu nyon cig dang don de bstan par bya'o/ /rigs kyi bu bcu gcig po 'di dag ni byang chub sems dpa' rnams kyi theg pa chen po'i phyir theg pa chen po la dad pa'i mtshan nyid du rig par bya'o/ /'di lta ste/ gsal ba'i mtshan
8a3(mdo sde): nyid dang / brlan pa'i mtshan nyid dang / rnam pa'i mtshan nyid dang / yongs su bzung ba'i mtshan nyid dang / gnas kyi mtshan nyid dang / yang dag par 'da' ba'i mtshan nyid dang / rtsa ba'i mtshan nyid dang / sbed pa'i mtshan nyid dang / rjes su 'brel ba'i mtshan nyid dang /
8a4(mdo sde): rgyun gyi mtshan nyid dang / yongs su grub pa'i mtshan nyid do/ /dad pa thabs chen gyis gsol pa/ bcom ldan 'das byang chub sems dpa' rnams kyi theg pa chen po'i phyir theg pa chen po la dad pa'i gsal ba'i mtshan nyid gang lags/ bcom ldan 'das kyis bka'
8a5(mdo sde): stsal pa/ rigs kyi bu rnyog pa rnam pa bzhi dang bral na ni byang chub sems dpa' rnams kyi theg pa chen po'i phyir theg pa chen po la dad pa'i gsal ba'i mtshan nyid do/ /rnyog pa rnam pa bzhi gang zhe na/ 'di lta ste/ khong khro ba'i rnyog pa dang / yid mi ches pa'i rnyog pa dang /
8a6(mdo sde): sdang ba'i rnyog pa dang / the tshom gyi rnyog pa'o/ /rigs kyi bu 'di ltar theg pa chen po'i phyir theg pa chen po la dad pa thob pa'i byang chub sems dpa' ni phyis theg pa chen po la khong khro ba'i sems skyed mi srid do/ /zab cing rgya che ba'i chos rnams la yid mi ches pa'i sems skyed mi
8a7(mdo sde): srid do/ /zab cing rgya che ba'i chos rnams la dngang skrag kun tu dngang bar 'gyur mi srid do/ /zab cing rgya che ba'i chos rnams la mi bzod pa dang the tsom za bar 'gyur mi srid do/ /byang chub sems dpa' dad pa thabs chen gyis gsol pa/ bcom ldan 'das ci'i slad du las dang
8b1(mdo sde): po pa'i byang chub sems dpa' mos pas spyod pa la zhugs pa/ chos shes pa/ rtog pa ma mchis par theg pa chen po'i chos zab cing rgya che ba 'di lta bu dag la the tshom ma mchis shing the tshom gyi rnyog pa dang bral ba lags/ bcom ldan 'das kyis bka' stsal pa/ rigs
8b2(mdo sde): kyi bu byang chub sems dpa' chos nyid ma rtogs pa'i shes pa nyid kyis theg pa chen po'i chos zab cing rgya che ba dag la the tshom med pa dang / the tshom gyi rnyog pa dang bral ba ma yin gyi/ byang chub sems dpa' gzhan gyi dring las mos pa'i stobs kyis kyang theg pa chen po'i chos zab
8b3(mdo sde): cing rgya che ba dag la the tshom med cing the tshom gyi rnyog pa dang bral ba yin no/ /'di ltar las dang po pa'i byang chub sems dpa' mos pas spyod pa la zhugs pa ni theg pa chen po'i chos zab cing rgya che ba bstan pa dag la de bzhin gshegs pa nyid dbang du byas nas chos 'di dag ni de bzhin
8b4(mdo sde): gshegs pas gsungs pa'o zhes de bzhin gshegs pas thugs su chud pa la mos pa bzhag nas chos rnams la ma log par mos pa 'jog go/ /gzhan gyi dring las mos pa'i stobs des de bzhin gshegs pas gsungs pa zab cing rgya che ba'i mdo sde'i chos rnams
8b5(mdo sde): la the tshom med cing the tsom dang bral ba yin te/ rigs kyi bu de lta bu ni byang chub sems dpa'i theg pa chen po'i phyir theg pa chen po la dad pa'i gsal ba'i mtshan nyid du blta'o/ /byang chub sems dpa' dad pa thabs chen gyis gsol pa/ bcom ldan 'das byang chub sems
8b6(mdo sde): dpa'i theg pa chen po'i phyir theg pa chen po la dad pas brlan pa'i mtshan nyid du rig par bgyi ba gang lags/ bcom ldan 'das kyis bka' stsal pa/ rigs kyi bu byang chub sems dpa'i theg pa chen po'i phyir theg pa chen po la dad pa dang ldan pa'i yid bde bas lus brlan
8b7(mdo sde): pa dang / sems brlan pa gang yin pa de ni de'i brlan pa'i mtshan nyid du rig par bya'o/ /de yang byang chub sems dpa' rnams kyi theg pa chen po'i phyir theg pa chen po la dad pa dang ldan pa'i bde ba dang yid bde bas lus dang sems sim par byed pa yin gyi/ 'dod pa la longs
9a1(mdo sde): spyod pa rnams kyi 'dod pa'i yon tan las byung ba'i bde ba dang yid bde bas ni ma yin no/ /gzugs dang gzugs med pa na spyod pa'i sems can rnams kyi bde ba dang yid bde ba gang yin pa des ni 'di 'dra bar de dag gi lus dang sems sim par byed pa ma yin no/ /
9a2(mdo sde): de ci'i phyir zhe na/ 'di ltar de dag gi bde ba dang yid bde ba ni ma zhi ba'o/ /ci'i phyir ma zhi ba zhe na/ gang 'dod pa'i yon tan las byung ba'i bde ba de dang yid bde ba de dang / 'dod pa la longs spyod pa rnams kyi bde ba dang yid bde ba de ni de tsam du 'dod chags dang / khong khro ba
9a3(mdo sde): dang ldan pa ma zhi ba'i mtshan nyid do/ /mthon dman gyi rgyu'i phyir ma zhi ba'i mtshan nyid do/ /bden pa rnams la yid gnyis dang the tshom za ba'i rjes su song ba'i phyir rab tu ma zhi ba'i mtshan nyid do/ /ngar 'dzin pa dang / nga yir 'dzin pa dang / de'i rtsa ba las byung ba'i
9a4(mdo sde): lta bar gyur pa tshad med pa dang 'brel ba'i phyir rab tu ma zhi ba'i mtshan nyid do/ /nye ba'i nyon mongs pa'i phyin ci log dang / g.yeng ba dang / rgod pa dang / rmugs pa dang / bag med pa dang / ngo tsha med pa'i rtsa ba'i phyir rab tu ma zhi ba'o/ /'gro ba lnga'i las sna
9a5(mdo sde): tshogs mngon par 'du byed pa'i rtsa ba'i phyir rab tu ma zhi ba'o/ /sdug bsngal gyi bden pas bsdus shing 'gro ba'i phyir rab tu ma zhi ba'o/ /rigs kyi bu 'di ltar nyon mongs pa dang / las dang / tshe'i kun nas nyon mongs pa'i rgyu dang 'bras bur bcas pa'i rgyun la 'jug pa
9a6(mdo sde): dang ldan pas 'dod pa'i yon tan lnga las byung ba'i bde ba dang / yid bde ba de ni rab tu ma zhi ba ste/ de bas na de'i lus dang sems sim par byed pa ma yin no/ /ji ltar 'dod pa la longs spyod pa rnams kyi 'dod pa'i yon tan las byung ba'i bde ba dang yid bde ba ma yin
9a7(mdo sde): pa de bzhin du gzugs dang / gzugs med pa na spyod pa rnams kyi snyoms par zhugs pa las byung ba la yang rnam pa de dag gis ci rigs par rab tu ma zhi ba'i mtshan nyid du rig par bya'o/ /rab tu ma zhi bas na 'phags pa'i chos 'dul ba la lus dang sems sim par
9b1(mdo sde): mi 'gyur ro/ /byang chub sems dpa' rnams kyi theg pa chen po'i phyir theg pa chen po la dad pa las byung ba'i bde ba dang yid bde ba gang yin pa de ni 'dod chags dang / khong khro ba'i rab tu ma zhi ba dang bral ba dang / mthon dman gyi rab tu ma zhi ba dang bral ba dang / bden pa
9b2(mdo sde): la yid gnyis dang the tshom za ba'i rab tu ma zhi ba dang bral ba dang / ngar 'dzin pa dang / nga yir 'dzin pa dang / de'i rtsa ba las byung ba'i lta bar gyur pa tshad med pa'i rab tu ma zhi ba dang bral ba dang / nye ba'i nyon mongs pa phyin ci log dang / g.yeng ba dang / rgod pa dang /
9b3(mdo sde): rmugs pa dang / bag med pa dang / ngo tsha med pa'i rab tu ma zhi ba dang bral ba dang / 'gro ba lnga'i las sna tshogs mngon par 'du byed pa'i rab tu ma zhi ba dang bral ba dang / sdug bsngal gyi bden pas bsdus pa'i rab tu ma zhi ba dang bral ba dang / 'di ltar nyon mongs pa dang / las
9b4(mdo sde): dang / tshe'i kun nas nyon mongs pa'i rgyu dang 'bras bur bcas pa'i rgyun las 'jug pa'i rab tu ma zhi ba dang bral ba'i phyir rab tu zhi ba'o/ /rab tu zhi ba'i phyir 'phags pa'i chos 'dul ba la lus dang sems sim par 'gyur te/ rigs kyi bu 'di ni byang chub sems dpa'
9b5(mdo sde): rnams kyi theg pa chen po'i phyir theg pa chen po la dad pas brlan pa'i mtshan nyid do/ /byang chub sems dpa' dad pa thabs chen gyis gsol pa/ bcom ldan 'das byang chub sems dpa' rnams kyi theg pa chen po'i slad du theg pa chen po la dad pas brlan pa'i mtshan nyid dang /
9b6(mdo sde): bde ba dang yid bde ba'i don 'di ngo mtshar to/ /bcom ldan 'das byang chub sems dpa' rnams kyi theg pa chen po'i slad du theg pa chen po la dad pa las byung ba'i bde ba dang yid bde ba'i don las rab tu mos par bgyi'o/ /bcom ldan 'das byang chub sems dpa' rnams
9b7(mdo sde): kyi theg pa chen po'i slad du theg pa chen po la dad pa'i rnam pa'i mtshan nyid gang lags/ bcom ldan 'das kyis bka' stsal pa/ rigs kyi bu byang chub sems dpa' rnams rnam pa gsum gyis theg pa chen po'i phyir theg pa chen po la dad pa 'jug ste/ 'di lta ste/ yid
10a1(mdo sde): ches pa'i rnam pa dang / 'gyur ba'i rnam pa dang / mngon par dga' ba'i rnam pa'o/ /gsol pa/ bcom ldan 'das byang chub sems dpa' rnams kyi theg pa chen po'i slad du theg pa chen po la dad pa yid ches pa'i rnam pas 'jug pa ji lta bu lags/
10a2(mdo sde): bcom ldan 'das kyis bka' stsal pa/ rigs kyi bu byang chub sems dpa' zab cing rgya che ba'i chos bstan pa rnams la thog ma nyid du yod par mos so/ /de ci'i phyir zhe na/ 'di ltar chos 'di dag ni de bzhin gshegs pa nyid kyi yul de bzhin gshegs pa nyid kyis
10a3(mdo sde): gsungs par 'os pa'o/ /de bas na de bzhin gshegs pa rnams nyid kyis mngon par rdzogs par sangs rgyas te rtog ge pa rnams kyi yul ma yin no/ /'di ltar rtog ge pa rnams ni zab cing rgya che ba'i chos 'di lta bu dag thos na dngang bar gyur te rtogs par lta ba ga la 'gyur/
10a4(mdo sde): de bas na de dag ni rtog ge pa rnams kyi yul ma yin no/ /sangs rgyas rnams kyi byang chub ji ltar de dag gis bstan pa'i chos de dag kyang de bzhin du yod de/ de'i phyir sangs rgyas bcom ldan 'das de dag gi chos bstan pa zab cing rgya che ba 'bras bu dang bcas pa la yod pa
10a5(mdo sde): nyid du mos nas byang chub sems dpa' yid ches pa'i rnam pas dad pa skyed do/ /gsol pa/ bcom ldan 'das byang chub sems dpa' rnams kyi theg pa chen po'i slad du theg pa chen po la dad par 'gyur ba'i rnam pas 'jug pa ji lta bu lags/ bcom ldan 'das kyis bka'
10a6(mdo sde): stsal pa/ rigs kyi bu byang chub sems dpa' zab cing rgya che ba'i chos yod pa yon tan dang ldan pa dag la rnam pa du mar mos shing lus kyi 'gyur ba dang / sems kyi 'gyur ba dang bcas par theg pa chen po'i phyir theg pa chen po la dad pa skyed do/ /gsol pa/ bcom ldan
10a7(mdo sde): 'das byang chub sems dpa'i theg pa chen po'i phyir theg pa chen po la dad pa las byung ba'i lus kyi 'gyur ba ji lta bu lags/ bcom ldan 'das kyis bka' stsal pa/ rigs kyi bu spu ldang ba dang / spu g.yo ba dang / mchi ma 'khor ba dang / mchi ma zag pa ni byang chub sems
10b1(mdo sde): dpa'i theg pa chen po'i phyir theg pa chen po la dad pa las byung ba'i lus kyi 'gyur ba'o/ /gsol pa/ bcom ldan 'das byang chub sems dpa' rnams kyi theg pa chen po'i phyir theg pa chen po la dad pa las byung ba'i sems kyi 'gyur ba gang lags/ bcom ldan 'das kyis
10b2(mdo sde): bka' stsal pa/ rigs kyi bu lus las byung ba'i yid bde ba rgya che ba kha na ma tho ba med pa ni byang chub sems dpa'i theg pa chen po'i phyir theg pa chen po la dad pa las byung ba'i sems kyi 'gyur ba'o/ /rigs kyi bu de ltar byang chub sems dpa'i theg pa chen po'i phyir
10b3(mdo sde): theg pa chen po la dad pa 'gyur ba'i rnam pas 'jug go/ /gsol pa/ bcom ldan 'das byang chub sems dpa'i theg pa chen po'i phyir theg pa chen po la dad pa mngon par dga' ba'i rnam pas 'jug pa gang lags/ bcom ldan 'das kyis bka' stsal pa/ rigs kyi bu 'di la byang chub
10b4(mdo sde): sems dpa'i theg pa chen po'i phyir theg pa chen po la dad pa thob pa 'di snyam du sems te/ sngon sems can tshad med pa mir gyur pa rnams kyis brtson 'grus kyi stobs dang / shes pa'i stobs kyis zab cing rgya che ba'i chos 'di rab tu rnyed do/ /de bzhin du ma
10b5(mdo sde): 'ongs pa'i dus na yang rnyed par 'gyur ro/ /de bzhin du da ltar byung ba'i dus na yang sems can tshad med pa mir gyur nas brtson 'grus kyi stobs dang / shes pa'i stobs kyis zab cing rgya che ba'i chos 'di rab tu rnyed na/ bdag mir gyur la rkyen rnyed bzhin du zab cing rgya
10b6(mdo sde): che ba'i chos 'di thob par bya ba la brtson 'grus nyams par ci'i phyir bya zhes de ltar shes nas/ byang chub sems dpa' sangs rgyas kyi zhing de dang de dag na rtag par rgyun tu zab cing rgya che ba dag la dad pa des mngon par dga' ba skyes shing mos pa skyes pas gnas so/ /rigs
10b7(mdo sde): kyi bu de ltar byang chub sems dpa'i theg pa chen po'i phyir theg pa chen po la dad pa mngon par dga' ba'i rnam pas 'jug ste/ rigs kyi bu 'di ni byang chub sems dpa' rnams kyi theg pa chen po'i phyir theg pa chen po la dad pa'i rnam pa'i mtshan nyid do/ /gsol pa/ bcom
11a1(mdo sde): ldan 'das byang chub sems dpa'i theg pa chen po'i phyir theg pa chen po la dad pa yongs su gzung ba'i mtshan nyid gang lags/ bcom ldan 'das kyis bka' stsal pa/ rigs kyi bu byang chub sems dpa' rnams kyi theg pa chen po'i phyir theg pa chen po
11a2(mdo sde): la dad pa ni bsod nams dang ye shes tshad med pa yongs su bzung nas skye'o/ /de ci'i phyir zhe na/ rigs kyi bu sems can thams cad la phan pa dang / bde ba'i gnas yin pa'i phyir 'jig rten pa'i dge ba'i rtsa ba ji snyed pa 'di lta ste/ mtho ba'i rigs su 'gyur ba'am/
11a3(mdo sde): gzugs bzang por 'gyur ba'am/ phyug po'i rigs su 'gyur ba'am/ yid gzhungs pa dang / blo dang / dran pa dang ldan par 'gyur ba'am/ phyogs dang g.yog 'khor mang por 'gyur ba'am/ tshe ring por 'gyur ba'am/ dbang che bar grags par 'gyur ba'am/
11a4(mdo sde): rgyal rigs shing sA la chen po lta bu'i rigs su 'gyur ba'am/ bram ze shing sA la chen po lta bu'i rigs su 'gyur ba'am/ khyim bdag shing sA la chen po lta bu'i rigs su 'gyur ba'am/ rgyal chen bzhi'i rigs su skye bar 'gyur ba'am/ sum cu rtsa gsum dang /
11a5(mdo sde): mtshe ma dang / dga' ldan dang / 'phrul dga' dang / gzhan 'phrul dbang byed du skye bar 'gyur ba'am/ 'khor los sgyur ba nyid dang / 'jig rten skyong ba nyid dang / brgya byin nyid dang / bdud nyid dang / tshangs pa nyid du 'gyur ba'am/ gzugs kyi bsam gtan
11a6(mdo sde): du skye bar 'gyur ba nas/ 'du shes med 'du shes med min srid pa'i rtse mo'i bar du skye bar 'gyur ba'i dge ba'i rtsa ba de dag ni theg pa chen po'i phyir theg pa chen po la dad pas bsod nams dang ye shes yongs su bzung ba'i dge ba'i rtsa ba de'i brgya'i char yang nye bar mi 'gro ste/
11a7(mdo sde): stong gi cha'am/ brgya stong gi cha'am/ grangs sam/ cha'am/ bgrang ba'am/ bsgrun pa'am/ zla'am/ dper yang mi bzod do/ /de ci'i phyir zhe na/ 'jig rten pa'i dge ba'i rtsa ba de dag ni 'dod chags dang / khong khro ba rab tu ma zhi ba dang 'brel ba'o/ /
11b1(mdo sde): mthon dman rab tu ma zhi ba dang 'brel ba'o/ /bden pa rnams la yid gnyis dang the tshom za ba rab tu ma zhi ba dang 'brel ba'o/ /ngar 'dzin pa dang / nga yir 'dzin pa dang / de'i rtsa ba las byung ba'i lta bar gyur pa tshad med pa rab tu ma zhi ba dang 'brel ba'o/ /nye ba'i nyon
11b2(mdo sde): mongs pa'i phyin ci log dang / g.yeng ba dang / rgod pa dang / rmugs pa dang / bag med pa dang / ngo tsha med pa rab tu ma zhi ba dang 'brel ba'o/ /'gro ba lnga'i las sna tshogs mngon par 'du byed pa'i rjes su 'brel ba rab tu ma zhi ba dang 'brel ba'o/ /sdug bsngal gyi
11b3(mdo sde): bden pas bsdus pas rab tu ma zhi ba dang 'brel ba'o/ /rigs kyi bu de ltar 'jig rten pa'i dge ba'i rtsa ba de dag ni nyon mongs pa dang / las dang / tshe'i kun nas nyon mongs pa rgyu dang 'bras bur bcas pa'i rgyun la 'jug pa rab tu ma zhi ba dang 'brel ba dag go/ /
11b4(mdo sde): byang chub sems dpa'i theg pa chen po'i phyir theg pa chen po la dad pa dang 'brel ba bsod nams dang ye shes yongs su bzung ba'i dge ba'i rtsa ba rnams ni 'dod chags dang khong khro ba rab tu ma zhi ba las rnam par grol ba'o/ /mthon dman rab tu ma zhi ba las rnam par grol
11b5(mdo sde): ba'o/ /bden pa rnams la yid gnyis dang the tshom za ba rab tu ma zhi ba las rnam par grol ba'o/ /ngar 'dzin pa dang / nga yir 'dzin pa dang / de'i rtsa ba las byung ba'i lta bar gyur pa tshad med pa rab tu ma zhi ba las rnam par grol ba'o/ /nye ba'i nyon mongs pa phyin ci log
11b6(mdo sde): dang / g.yeng ba dang / rgod pa dang / rmugs pa dang / bag med pa dang / ngo tsha med pa rab tu ma zhi ba las rnam par grol ba'o/ /'gro ba lnga'i las sna tshogs mngon par 'du byed pa rab tu ma zhi ba las rnam par grol ba'o/ /rigs kyi bu de ltar byang chub sems
11b7(mdo sde): dpa'i theg pa chen po'i phyir theg pa chen po la dad pa dang 'brel ba bsod nams dang ye shes yongs su bzung ba'i dge ba'i rtsa ba rnams ni nyon mongs pa dang / las dang tshe'i kun nas nyon mongs pa rgyu dang 'bras bur bcas pa'i rgyun la 'jug pa rab tu ma zhi ba las rnam par grol
12a1(mdo sde): ba'o/ /de lta bas na de dag ni 'jig rten pa'i dge ba'i rtsa ba thams cad las khyad par du 'phags par rig par bya'o/ /gang dag nyan thos dang / rang sangs rgyas rnams kyi mi slob pa'i tshul khrims dang / ting nge 'dzin dang / shes rab dang / rnam par
12a2(mdo sde): grol ba dang / rnam par grol ba'i ye shes mthong bas kun tu bzung ba'i 'jig rten las 'das pa'i dge ba'i rtsa ba de dag kyang nyon mongs pa dang / las dang / tshe'i kun nas nyon mongs pa rgyu dang 'bras bur bcas pa'i rgyun la 'jug pa rab tu ma zhi ba dang 'brel ba ma yin mod
12a3(mdo sde): kyi/ 'on kyang bdag la phan pa 'ba' zhig gi gnas yin pas don chung ba ste/ phung po ma lus pa'i mya ngan las 'das pa'i dbyings su zad par 'gyur ro/ /byang chub sems dpa'i theg pa chen po'i phyir theg pa chen po la dad pa dang 'brel ba bsod nams dang ye shes yongs
12a4(mdo sde): su bzung ba'i dge ba'i rtsa ba de dag ni sems can thams cad kyi phan pa dang bde ba'i gnas yin pas don che ba ste/ phung po ma lus pa'i mya ngan las 'das pa'i dbyings su zad par 'gyur ba ma yin no/ /rigs kyi bu de lta bas na byang chub sems dpa'i theg pa chen
12a5(mdo sde): po'i phyir theg pa chen po la dad pa dang 'brel ba bsod nams dang ye shes yangs pa yongs su bzung ba'i dge ba'i rtsa ba dag ni 'jig rten pa'i dge ba'i rtsa ba 'ba' zhig las khyad par du 'phags pa ma yin gyi/ 'jig rten las 'das pa'i dge ba'i rtsa ba dag las kyang khyad par
12a6(mdo sde): du 'phags pa yin te/ rigs kyi bu 'di ni byang chub sems dpa'i theg pa chen po'i phyir theg pa chen po la dad pa yongs su gzung ba'i mtshan nyid do/ /byang chub sems dpa' dad pa thabs chen gyis gsol pa/ bcom ldan 'das byang chub sems dpa' sems dpa' chen po
12a7(mdo sde): rnams kyi theg pa chen po'i phyir theg pa chen po la dad pa dang 'brel ba bsod nams dang ye shes yongs su bzung ba'i dge ba'i rtsa ba ni mthu che ba bla na ma mchis pa ste ngo mtshar to/ /bcom ldan 'das kyis bka' stsal pa/ rigs kyi bu de de bzhin te/ ji tsam du dge ba'i rtsa ba don
12b1(mdo sde): du gnyer ba'i byang chub sems dpa' dge ba'i rtsa ba rnam pa 'di lta bu dag yongs su gzung ba la brtson par bya'o/ /dge ba'i rtsa ba de dag ni 'jig rten pa dang / 'jig rten las 'das pa'i dge ba'i rtsa ba thams cad zil gyis mnan nas 'jig rten pa'i phun sum tshogs pa thams
12b2(mdo sde): cad rjes su sbyin pa'o/ /'bras bu rab tu sbyin pa dang / de'i rgyus kyang dgos pa yin te/ mthar yang mi zad par bla na med pa yang dag par rdzogs pa'i byang chub mngon par sgrub bo/ /sems can tshad med pa dag kyang theg pa gsum gyis sdug bsngal thams cad spong zhing
12b3(mdo sde): nges par 'byung bar byed par 'gyur ro/ /byang chub sems dpa' dad pa thabs chen gyis gsol pa/ bcom ldan 'das byang chub sems dpa' rnams kyi theg pa chen po'i phyir theg pa chen po la dad pa'i gnas kyi mtshan nyid gang lags/ bcom ldan 'das kyis bka' stsal pa/
12b4(mdo sde): rigs kyi bu byang chub sems dpa' rnams kyi theg pa chen po'i phyir theg pa chen po la dad pa ni sems can thams cad kyi gnas so/ /de ci'i phyir zhe na/ 'di ltar theg pa chen po bstan pa sems can thams cad la phan pa dang / bde ba'i thabs kyis rab tu phye ba de la
12b5(mdo sde): dmigs nas byang chub sems dpa' theg pa chen po'i phyir theg pa chen po la dad pa skyes so/ /de lta bas na byang chub sems dpa' de bstan pa de la dad pas gang bstan pa la dga' ba gnas pa'i rgyu des byang chub sems dpa'i theg pa chen po'i phyir theg pa chen po la dad pa ni
12b6(mdo sde): sems can thams cad kyi phan pa dang bde ba'i gnas su rig par bya'o/ /rigs kyi bu ji ltar byang chub sems dpa' sems dpa' chen po theg pa chen po la dad pa thob pa sems can thams cad la phan pa dang bde ba 'byung ba de ltar pha ma dang / bu dang / mdza' bo dang / rtsa lag dang /
12b7(mdo sde): gnyen gyi tshogs ni gnyen gyi tshogs la phan pa dang bde ba 'byung ba ma yin no/ /de ci'i phyir zhe na/ pha ma la sogs pa gnyen 'dab kyi tshogs de ni gnyen 'dab kyi tshogs la phan pa ma yin pa la phan par 'du shes shing phan pa la ni phan pa ma yin par 'du shes pa yin/ bde ba ma yin
13a1(mdo sde): pa la bde bar 'du shes shing bde ba la ni bde ba ma yin par 'du shes pa yin no/ /phan pa dang bde ba de gnyi ga la yang phyin ci log tu gyur pas phan pa ma yin pa la phan par sgrub cing phan pa la ni phan pa ma yin par bsgrub pa yin/ bde ba ma yin pa
13a2(mdo sde): la bde bar sgrub cing bde ba la ni bde ba ma yin par bsgrub pa yin no/ /byang chub sems dpa' ni theg pa chen po la dad pa la brten nas gnyen 'dab lta bu'i sems can thams cad la dam pa'i chos ston pas sems can de dag la phan pa la'ang phan par 'du shes shing phan
13a3(mdo sde): pa ma yin pa la'ang phan pa ma yin par 'du shes pa yin/ bde ba la'ang bde bar 'du shes shing sdug bsngal la yang sdug bsngal du 'du shes pa yin no/ /de ltar phan pa dang bde ba la phyin ci ma log pa'i blo dang ldan pas phan pa gang yin pa de ni sgrub bo/ /gang
13a4(mdo sde): phan pa ma yin pa de ni mi sgrub bo/ /bde ba gang yin pa de ni sgrub bo/ /sdug bsngal gang yin pa de ni mi sgrub bo/ /de lta bas na byang chub sems dpa'i theg pa chen po la dad pa ni sems can thams cad kyi phan pa dang bde ba'i gnas yin pas 'jig rten pa thams cad las
13a5(mdo sde): khyad par du 'phags pa yin no/ /rigs kyi bu 'jig rten pa rnams las khyad par du 'phags par yang ma zad de/ 'jig rten las 'das pa rnams las kyang khyad par du 'phags pa yin no/ /de ci'i phyir zhe na/ 'di ltar nyan thos dang rang sangs rgyas rnams ni
13a6(mdo sde): byang chub sems dpa'i rjes su 'jug cing sems can rnams la phan pa dang bde ba byed kyi/ rang gi snying rjes ni ma yin te/ shin tu byed pa yang ma yin no/ /byang chub sems dpa' rnams kyi theg pa chen po'i phyir theg pa chen po la dad pa sems can thams cad kyi phan pa
13a7(mdo sde): dang bde ba'i gnas gang yin pa de ni rang gi snying rje dang shin tu byed pas yin te/ bya dka' ba tshad med pa la ji mi snyam pas 'jug go/ /de lta bas na byang chub sems dpa' rnams kyi phan pa dang bde ba'i gnas ni 'jig rten las 'das pa'i phan pa dang bde ba'i gnas dang /
13b1(mdo sde): 'jig rten pa rnams las kyang khyad par du 'phags pa yin te/ rigs kyi bu 'di ni byang chub sems dpa' rnams kyi theg pa chen po'i phyir theg pa chen po la dad pa'i gnas kyi mtshan nyid du rig par bya'o/ /gsol pa/ bcom ldan 'das byang chub sems
13b2(mdo sde): dpa' sems dpa' chen po rnams kyi theg pa chen po'i phyir theg pa chen po la dad pa'i yang dag par 'da' ba'i mtshan nyid gang lags/ bcom ldan 'das kyis bka' stsal pa/ rigs kyi bu byang chub sems dpa' rnams kyi theg pa chen po'i phyir theg pa chen po la dad
13b3(mdo sde): pa ni ngan 'gro'i sems can dmyal ba dang / dud 'gro dang / thams cad las yang dag par 'das pa yin no/ /byang chub sems dpa' dad pa thabs chen gyis gsol pa/ bcom ldan 'das sa la zhugs pa las ring du gnas pa/ las dang po pa mos
13b4(mdo sde): pas spyod pa la zhugs pa'i byang chub sems dpa' rnams kyi ngan 'gro thams cad las yang dag par 'da' bar 'gyur ba ji lta bu lags/ bcom ldan 'das kyis bka' stsal pa/ rigs kyi bu byang chub sems dpa' sa la zhugs pa rnams nyid kyi theg pa chen po'i phyir
13b5(mdo sde): theg pa chen po la dad pa thob pas ngan 'gro las yang dag par 'da' bar 'gyur zhing bde 'gro'i rkyen gcig nas gcig tu brgyud pa thob pa ma yin gyi/ ma thob pa'i byang chub sems dpa' rnams kyi theg pa chen po'i phyir theg pa chen po la dad pa thob pas kyang ngan 'gro las yang
13b6(mdo sde): dag par 'da' bar rig par bya'o/ /rigs kyi bu 'di ltar theg pa chen po'i phyir theg pa chen po la dad pa thob pa'i byang chub sems dpa' ni gcig nas gcig tu brgyud pas dus ring po na tshe rabs thams cad du sangs rgyas dang / byang chub sems dpa' rnams dang 'grogs pa
13b7(mdo sde): 'thob bo/ /de bas na dam pa'i chos mnyan pa dang / tshul bzhin yid la byed pa'i rjes su 'gro ba'i yang dag pa'i nan tan la zhugs pa'i byang chub sems dpa' ni gang du rtag par rgyun du byang chub kyi tshogs yongs su rdzogs par 'gyur ba der skye bar 'gyur te/ rigs kyi bu
14a1(mdo sde): rnam grangs 'dis na byang chub sems dpa' bde 'gro thams cad las kyang yang dag par 'da' bar 'gyur ba yin na ngan 'gro las lta smos kyang ci dgos/ gsol pa/ bcom ldan 'das ci lags/ byang chub sems dpa' ngan 'gro las yang dag
14a2(mdo sde): par 'das pa nyid ces bgyi'i/ ci bde 'gro las yang dag par 'das pa zhes mi bgyi/ bcom ldan 'das kyis bka' stsal pa/ rigs kyi bu byang chub sems dpa' theg pa chen po la dad pa thob pa kha cig ni bde 'gro las kyang yang dag par 'das par rig par bya'o/
14a3(mdo sde): 'di ltar theg pa chen po la dad pa thob pa'i byang chub sems dpa' ni las dang / nyon mongs pa dang / las kyi rang dbang gis skye ba gang yin pa dang / sems can gyi don chung ngu'i don gyis skye ba gang yin pa de dag las kyang rim gyis yang dag par 'da'o/ /de lta mod kyis
14a4(mdo sde): 'on kyang rigs kyi bu rnam grangs 'dis na byang chub sems dpa'i bde 'gro yang ngan 'gro yin la ngan 'gro yang bde 'gro yin par rig par bya'o/ /de ci'i phyir zhe na/ rigs kyi bu byang chub sems dpa'i gzhan gyi dbang gang yin pa dang / don chung ngu'i bde 'gro'i
14a5(mdo sde): gang yin pa de ni ngan 'gro yin no/ /smon lam gyi dbang gis snying rje chen po sngon du 'gro ba'i sems kyis sems can rnams 'dul ba'i phyir byang chub sems dpa' sems can dmyal ba dang / dud 'gro dang / rnams su skye ba gang yin pa de ni de'i bde 'gror
14a6(mdo sde): rig par bya'o/ /gsol pa/ bcom ldan 'das ci lags/ byang chub sems dpa' smon lam gyi dbang gis sems can dmyal ba dang / dud 'gro dang / rnams su skye ba yang de bzhin du sdug bsngal ba'am rmongs pa lags sam/ bka' stsal pa/
14a7(mdo sde): rigs kyi bu de ni ma yin te de ltar mi blta'o/ /byang chub sems dpa' smon lam gyi dbang gis ngan 'gro rnams su skye ba ni bsam gtan bzhi'i sa pa'i bde ba las shin tu 'das nas bde ba dang ldan par gnas te/ 'jig rten pa thams cad dang / 'jig rten las
14b1(mdo sde): 'das pa dman pa'i shes rab las kyang shin tu 'das nas shes rab kyi rgyu ba la 'jug go/ /de bas na de de na sems can gyi don la brtson par rig par bya'o/ /ngas de las dgongs te sems can rnams kyi las kyi rgyud kyang bsam gyis mi khyab na byang chub sems
14b2(mdo sde): dpa' rnams kyi lta smos kyang ci dgos zhes gsungs so/ /rigs kyi bu 'di ni byang chub sems dpa' rnams kyi theg pa chen po'i phyir theg pa chen po la dad pa'i yang dag par 'da' ba'i mtshan nyid do/ /gsol pa/ bcom ldan 'das byang chub sems dpa' rnams kyi theg pa
14b3(mdo sde): chen po'i phyir theg pa chen po la dad pa'i rtsa ba'i mtshan nyid gang lags/ bcom ldan 'das kyis bka' stsal pa/ rigs kyi bu byang chub sems dpa' rnams kyi theg pa chen po la dad pa de ni sangs rgyas kyi chos tshad med pa thams cad kyi sa bon yin pa'i phyir sangs rgyas kyi chos
14b4(mdo sde): tshad med pa thams cad kyi rtsa ba nyid du rig par bya'o/ /de ci'i phyir zhe na/ sangs rgyas kyi chos sna tshogs tshad med pa ji snyed theg pa chen po la snang ba dang / rab tu phye ba de dag theg pa chen po la dad pa thob pa'i byang chub sems dpa' nyan to/ /kun tu 'dzin to/ /
14b5(mdo sde): dmigs pa des dad pa skyed do/ /de la byang chub sems dpa' de'i dad pa skye ba'i dmigs pa ji snyed par sa bon yongs su 'dzin pa dang / sa bon la sogs pa yang de snyed du gnas so/ /de bas na byang chub sems dpa' rnams kyi theg pa chen po la dad pa de ni sangs rgyas kyi
14b6(mdo sde): chos tshad med pa thams cad kyi rtsa ba zhes bya ste/ rigs kyi bu 'di ni byang chub sems dpa' rnams kyi theg pa chen po'i phyir theg pa chen po la dad pa'i rtsa ba'i mtshan nyid do/ /gsol pa/ bcom ldan 'das byang chub sems dpa' rnams kyi theg pa chen po'i phyir theg pa chen
14b7(mdo sde): po la dad pa'i sbed pa'i mtshan nyid gang lags/ bcom ldan 'das kyis bka' stsal pa/ rigs kyi bu 'di la byang chub sems dpa' theg pa chen po'i phyir theg pa chen po la dad pa skyes nas 'di lta ste/ ser sna'i sems yongs su spong zhing dang du mi len pas sbed pa dang /
15a1(mdo sde): ngan pa'i ngang tshul gyi mtshan ma yongs su spong zhing dang du mi len pas sbed pa dang / khro ba'i mtshan ma yongs su spong zhing dang du mi len pas sbed pa dang / le lo'i mtshan ma yongs su spong zhing dang du mi len pas sbed pa dang / rnam par g.yeng ba'i mtshan
15a2(mdo sde): ma yongs su spong zhing dang du mi len pas sbed pa dang / 'chal pa'i shes rab kyi mtshan ma yongs su spong zhing dang du mi len pas sbed pa'i phyir nyon mongs pa dang / nye ba'i nyon mongs pa dang / phyir rgol ba'i kun tu rgyu ba thams cad las sems shin tu srung zhing shin
15a3(mdo sde): tu sbed par byed do/ /rigs kyi bu 'di lta ste/ dper na 'di ltar skyes bu zhig lus mi smas par bya ba'i phyir go cha bzang po bgos pa ni go chas bsrungs shing go chas sbas pa'i phyir dgra thams cad kyis mi tshugs so/ /rigs kyi bu de bzhin du theg pa chen po'i phyir theg
15a4(mdo sde): pa chen po la dad pa'i byang chub kyi sems kyi go cha bgos shing des legs par bsrungs shing legs par bcas pa ni nyon mongs pa dang / nye ba'i nyon mongs pa dang / sgrib pa'i dgra thams cad kyis 'jigs par mi 'gyur te/ rigs kyi bu 'di ni byang chub sems
15a5(mdo sde): dpa' rnams kyi theg pa chen po'i phyir theg pa chen po la dad pa'i sbed pa'i mtshan nyid do/ /gsol pa/ bcom ldan 'das byang chub sems dpa' rnams kyi theg pa chen po'i phyir theg pa chen po la dad pa'i rjes su 'brel ba'i mtshan nyid gang lags/ bcom ldan 'das
15a6(mdo sde): kyis bka' stsal pa/ rigs kyi bu 'di la byang chub sems dpa' rnams kyi theg pa chen po'i phyir theg pa chen po la dad pa'i bag chags byang chub sems dpa'i gnas la rjes su 'brang ba de ni 'di ltar rjes su 'brang ste/ 'di lta ste/ 'gro'am 'dug gam nyal lam ma nyal lam
15a7(mdo sde): gnyid kyis log gam/ ra ro'am/ smyos kyang rung ste/ rtag tu theg pa chen po la dad pa de dang ldan par 'gyur ro/ /byang chub sems dpa' tshe rabs gzhan du rjes te/ theg pa chen po la dad pa de brjed du zin kyang dman pa skal ba mi mnyam pa'i sems bskyed
15b1(mdo sde): pa'i tshul can ma yin pas/ bshes gnyen ngan pa nyan thos dang rang sangs rgyas dang 'dre bas kyang 'phrog par mi 'gyur na/ gzhan mu stegs can gyi lta 'phrogs par ga la 'gyur/ theg pa chen po'i phyir theg pa chen po la dad pa'i rkyen chung ngu zhig rnyed pas kyang myur
15b2(mdo sde): ba dang / shas che ba dang / rgyun gyis theg pa chen po'i phyir theg pa chen po la dad pa skyed do/ /de'i theg pa chen po'i phyir theg pa chen po la dad pa'i bag chags rjes su 'brel ba de yang tshe rabs tshe rabs su rnam par 'phel te/ bla na med pa yang dag par rdzogs pa'i
15b3(mdo sde): byang chub kyi bar du 'gyur ro/ /rigs kyi bu 'di ni byang chub sems dpa'i theg pa chen po'i phyir theg pa chen po la dad pa'i rjes su 'brel ba'i mtshan nyid do/ /gsol pa/ bcom ldan 'das byang chub sems dpa' rnams kyi theg pa chen po'i phyir theg pa chen po la
15b4(mdo sde): dad pa'i rgyun gyi mtshan nyid gang lags/ bcom ldan 'das kyis bka' stsal pa/ rigs kyi bu 'di la byang chub sems dpa'i theg pa chen po'i phyir theg pa chen po la dad pa thob pa ni dad pa'i shugs de dag gis rtse zhing dus dus su theg pa chen po'i chos klog go/ /
15b5(mdo sde): nyan to/ /'don to/ /kha ton byed do/ /gzhan dag la yang rab tu ston to/ /tshul bzhin sems so/ /bsgom pa'i rnam pas sbyor ro/ /rigs kyi bu thos pa dang / sems pa dang / bsgom pa de dang de la de ltar sbyor ba'i byang chub sems dpa' ni 'bras bu yod
15b6(mdo sde): par 'chi ba'i dus bya ba'i phyir kun tu sbyor ba'i tshul gyis theg pa chen po la dad pa'i rgyun rab tu 'jug go/ /rigs kyi bu 'di ni byang chub sems dpa' rnams kyi theg pa chen po'i phyir theg pa chen po la dad pa'i rgyun gyi mtshan nyid do/ /gsol pa/ bcom ldan 'das byang chub
15b7(mdo sde): sems dpa' rnams kyi theg pa chen po'i phyir theg pa chen po la dad pa yongs su grub pa'i mtshan nyid gang lags/ bka' stsal pa/ rigs kyi bu byang chub sems dpa' rnams kyi theg pa chen po'i phyir theg pa chen po la dad pa yongs su grub pa'i rnam pa bzhir rig par bya ste/
16a1(mdo sde): skye ba mchog dang / tshad med mchog dang / phan pa mchog dang / 'gyod pa med pa mchog go/ /rigs kyi bu 'di ltar 'di las phyi rol pa 'jig rten pa rnams kyi rang gi gtsug lag la dad pa gang yin pa de yang dad pa nyid du rig par bya'o/ /
16a2(mdo sde): nyan thos dang rang sangs rgyas rnams sangs rgyas kyi bstan pa la dad pa gang yin pa de ni bdag la phan pa gtso bor byas pas chung zhing yongs su ma rdzogs pa'i phyir byang chub sems dpa'i dad pa'i mtshan nyid dang bral ba'o/ /'di ltar nyan thos rnams ni ji ltar bcom ldan
16a3(mdo sde): 'das de ni bdag la phan pa mdzad cing gces spras mdzad pa ste/ bcom ldan 'das de ni bdag gi sdug bsngal gyi chos mang po rnams sel ba/ bcom ldan 'das de ni bdag la bde ba'i chos mang po sgrub pa/ bcom ldan 'das de ni bdag gi sdig pa mi dge ba'i
16a4(mdo sde): chos rnam pa du ma sel ba/ bcom ldan 'das de ni bdag la dge ba'i chos rnam pa du ma sgrub pa'o zhes bdag la phan pa mang po gtso bor byed pas sangs rgyas la dad pa skyed pa de ltar bdag la phan pa gtso bor byed pas sangs rgyas la dad pa skyed do/ /byang chub sems dpa' ni
16a5(mdo sde): de ltar dad pa skyed pa ma yin te/ sems can thams cad la phan pa dang bde ba gtso bor byas nas byang chub sems dpa' sangs rgyas la dad pa skyed do/ /de lta bas na rigs nyid kyis byang chub sems dpa' rnams kyi theg pa chen po'i phyir theg pa chen po la dad pa ni rgya che ba'o/ /rgya che
16a6(mdo sde): ba'i phyir mchog go/ /mchog gi phyir yongs su grub pa'o/ /gzhan yang byang chub sems dpa' rnams kyi theg pa chen po'i phyir theg pa chen po la dad pa chung ngus ni dad pa 'bring skyed do/ /dad pa 'bring gis ni dad pa mchog skyed de/ dad pa mchog gang yin pa de yang byang
16a7(mdo sde): chub sems dpa' rnams kyi theg pa chen po'i phyir theg pa chen po la dad pa yongs su grub pa'o/ /gzhan yang byang chub sems dpa' rnams kyi theg pa chen po la dad pa ni sems can thams cad la phan par gyur pa yin te/ de lta bas na yang yongs su grub pa'o/ /gzhan yang
16b1(mdo sde): byang chub sems dpa' rnams kyi theg pa chen po'i phyir theg pa chen po la dad pa ni sangs rgyas kyi chos tshad med pa zad mi shes pa yang dag par 'grub par 'gyur te/ de lta bas na yang yongs su grub par rig par bya'o/ /rigs kyi bu 'di ni byang chub sems dpa' rnams
16b2(mdo sde): kyi theg pa chen po'i phyir theg pa chen po la dad pa yongs su grub pa'i mtshan nyid do/ /rigs kyi bu 'di ni byang chub sems dpa' rnams kyi theg pa chen po'i phyir theg pa chen po la dad pa'i mtshan nyid rnam pa bcu gcig po thams cad bsdus pa'i mtshan nyid du rig par bya'o/ /
16b3(mdo sde): mtshan nyid rab tu dbye ba'i le'u zhes bya ste dang po'o// //de nas bcom ldan 'das la byang chub sems dpa' dad pa thabs chen gyis 'di skad ces gsol to/ /bcom ldan 'das byang chub sems dpa' rnams kyi theg pa chen po'i phyir theg pa
16b4(mdo sde): chen po la dad pa skye ba gang lags/ bcom ldan 'das kyis bka' stsal pa/ rigs kyi bu byang chub sems dpa' rnams kyi theg pa chen po'i phyir theg pa chen po la dad pa skye ba de yang rnam pa bcu gcig tu rig par bya'o/ /'di lta ste/ rgyu las skye ba dang / grogs
16b5(mdo sde): las skye ba dang / yid la byed pa las skye ba dang / spyod pa las skye ba dang / 'dris pa las skye ba dang / yongs su mi skyo ba las skye ba dang / yongs su bskang ba las skye ba dang / ting nge 'dzin las skye ba dang / chog mi shes pa las skye ba dang / rab tu dben pa las
16b6(mdo sde): skye ba dang / ston pa tshad mar byas pa las skye ba'o/ /gsol pa/ bcom ldan 'das byang chub sems dpa' rnams kyi theg pa chen po'i phyir theg pa chen po la dad pa rgyu las skye ba gang lags/ bcom ldan 'das kyis bka' stsal pa/ rigs kyi bu 'di la byang chub sems
16b7(mdo sde): dpa' thog ma'i gnas nyid nas theg pa chen po'i chos dkar po'i sa bon dang ldan pa yin te/ de thog ma nas chos dkar po la 'dris pa'i stobs kyis rang bzhin nyid kyis snying rje dang rab tu ldan pa'i theg pa chen po'i chos bstan pa la 'dod pa yang dag par gnas so/ /
17a1(mdo sde): de 'dod pa sngon du 'gro bas dad pa skye'o/ /rang bzhin gyis zab cing rgya che ba dang rab tu ldan pa'i theg pa chen po'i chos bstan pa la mos pas 'dod pa yang dag par gnas te de las de'i dad pa skye'o/ /de ltar byang chub sems dpa' rang bzhin nyid kyis
17a2(mdo sde): dka' ba spyod pa dang rab tu ldan pa'i theg pa chen po'i chos bstan pa la bzod pa yang dag par gnas te des de'i dad pa skye'o/ /rang bzhin nyid kyis sbyin pa dang rab tu ldan pa'i theg pa chen po'i chos bstan pa la mos pa yang dag par gnas te des de'i dad pa skye'o/ /rang
17a3(mdo sde): bzhin nyid kyis tshul khrims dang rab tu ldan pa dang / bzod pa dang rab tu ldan pa dang / brtson 'grus dang rab tu ldan pa dang / bsam gtan dang rab tu ldan pa dang / shes rab dang rab tu ldan pa'i theg pa chen po'i chos bstan pa la mos pa yang dag par gnas te des de'i dad
17a4(mdo sde): pa skye'o/ /rigs kyi bu byang chub sems dpa'i theg pa chen po'i phyir theg pa chen po la dad pa rgyu las byung ba ni de lta bu'i tshul can du rig par bya'o/ /byang chub sems dpa' dad pa thabs chen gyis gsol pa/ bcom ldan 'das byang chub sems dpa'i theg pa chen po'i
17a5(mdo sde): phyir theg pa chen po la dad pa grogs las skye ba gang lags/ bcom ldan 'das kyis bka' stsal pa/ rigs kyi bu 'di la byang chub sems dpa'i dge ba'i bshes gnyen ni byang chub sems dpa' nyid 'di lta ste/ lung dang thos pa phun sum tshogs pa/ rab tu zhi ba
17a6(mdo sde): dang / tshul khrims dang / bslab pa dang / spyod lam dang / spyod pa phun sum tshogs pa/ ngag rnam par dag pa phun sum tshogs pa/ zang zing med pa'i sems dang / yongs su mi skyo ba phun sum tshogs pa rnyed nas mthu kun tu bstan pa'am/ theg pa chen po'i
17a7(mdo sde): chos ma nor bar rig pas yang dag par bstan pa'am/ rtag par rgyun du 'gro zhing snyan par brjod pas thabs kyis stobs bskyed pa 'dris pas byang chub sems dpa'i theg pa chen po'i phyir theg pa chen po la dad pa skyed de/ rigs kyi bu 'di ni byang chub sems dpa'i theg pa chen
17b1(mdo sde): po'i phyir theg pa chen po la dad pa grogs las skye bar rig par bya'o/ /gsol pa/ bcom ldan 'das byang chub sems dpa'i theg pa chen po'i phyir theg pa chen po la dad pa yid la bgyid pa las skye ba gang lags/ bcom ldan 'das kyis bka' stsal pa/ rigs
17b2(mdo sde): kyi bu byang chub sems dpa' sgra ji bzhin du tshul bzhin ma yin par chos rab tu rnam par 'byed pa ni theg pa chen po la dad pa skye ba'i gnas ma yin no/ /sgra ji bzhin du ma yin gyi dgongs pa las byung ba'i don tshul bzhin yid la byed pa ni theg pa chen po la dad pa skye ba'i gnas
17b3(mdo sde): yin no/ /rigs kyi bu 'di ltar byang chub sems dpa' sgra ji bzhin du tshul bzhin ma yin par chos rab tu rnam par 'byed pa la yang dag pa ma yin pa'i lta ba nyi shu rtsa brgyad 'byung ngo / /'di lta ste/ mtshan mar lta ba dang / lta ba la lta ba ma yin par lta ba dang / tha
17b4(mdo sde): snyad la skur pa 'debs pa'i lta ba dang / kun nas nyon mongs pa la skur pa 'debs pa'i lta ba dang / de kho na la skur pa 'debs pa'i lta ba dang / sbyor ba sel ba'i lta ba dang / yongs su 'dzin pa'i lta ba dang / sgyur ba'i lta ba dang / nges par 'byung ba ma yin pa'i lta ba dang /
17b5(mdo sde): kha na ma tho ba med par lta ba dang / 'byung bar lta ba dang / sgrib pa sogs pa'i lta ba dang / brnyas pa'i lta ba dang / rab tu 'khrugs pa'i lta ba dang / bsod nams ma yin pa 'phel ba'i lta ba dang / log par lta ba dang / ngal ba 'bras bu med pa'i lta ba dang / 'phel bar lta ba dang /
17b6(mdo sde): bslu ba'i lta ba dang / khas mi len par lta ba dang / g.yo'i lta ba dang / chad pas bcad pa'i lta ba dang / bkur sti byed par lta ba dang / skur ba'i lta ba dang / rmongs pa brtan pa'i lta ba dang / mi smra ba'i lta ba dang / lta ba chen po dang / mngon pa'i nga rgyal gyi lta ba'o/ /
17b7(mdo sde): rigs kyi bu mtshan mar lta ba gang zhe na/ gang ngas 'dus pa las byung ba'i ngo bo nyid las dgongs te chos rnams med do zhes bstan pa de la sgra ji bzhin du mngon par zhen nas kun nas nyon mongs pa las byung ba'i chos rnams dang / rnam par byang ba las byung ba'i chos rnams la
18a1(mdo sde): yang med pa nyid du mngon par zhen cing med pa nyid mtshan mar 'dzin te/ de mtshan mar bzung bas med par lta bar 'gyur te/ de'i phyir mtshan mar lta ba zhes bya'o/ /de la lta ba la lta ba ma yin par lta ba ni med par lta ba de la byang chub sems dpa' de
18a2(mdo sde): sgra ji bzhin du mngon par zhen pas lta ba ma yin par 'du shes par 'gyur ro/ /gang med par lta ba de ni de'i lta ba chen po ste/ de'i phyir lta ba la lta ba ma yin par lta ba zhes bya'o/ /de la tha snyad la skur pa 'debs pa'i lta ba dang / kun nas nyon mongs pa la skur pa 'debs
18a3(mdo sde): pa'i lta ba dang / de kho na la skur pa 'debs pa'i lta ba ni mtshan mar lta ba des thams cad la skur pa btab pas tha snyad la skur pa 'debs pa'i lta ba la yang mngon par zhen/ kun nas nyon mongs pa la skur pa 'debs pa'i lta ba la yang mngon par zhen/ de kho na la skur pa
18a4(mdo sde): 'debs pa'i lta ba la yang mngon par zhen te/ de'i phyir tha snyad la skur pa 'debs pa'i lta ba zhes kyang bya/ kun nas nyon mongs pa la skur pa 'debs pa'i lta ba zhes kyang bya/ de kho na la skur pa 'debs pa'i lta ba zhes kyang bya'o/ /de la sbyor ba sel ba'i lta ba ni skur pa
18a5(mdo sde): 'debs pa'i lta ba can de nyid gong du rab tu rnam par 'byed pa la sbyor ba sel bar byed pa ste/ des na khyad par du 'gro ba las yongs su 'dzin pa nyams so/ /de la yongs su 'dzin pa'i lta ba ni lta ba la lta ba ma yin par lta ba dang / skur ba 'debs pa'i lta ba dang / sbyor ba
18a6(mdo sde): sel ba'i lta ba can de nyid gzhan dag dang / chos kyi mtshan nyid rnam par gdon mi za bar byed pa na med pa'i phyogs nyid yongs su 'dzin te/ de'i phyir yongs su 'dzin pa'i lta ba zhes bya'o/ /de la sgyur ba'i lta ba ni gal te theg pa chen po'i mdo sde'i don rjod cing chos 'di dag thams
18a7(mdo sde): cad ni med pa'i don du mngon par smra'o zhes don de dag med par lta ba de nyid la sgyur ba ste/ de'i phyir sgyur ba'i lta ba zhes bya'o/ /de la nges par 'byung ba ma yin pa'i lta ba ni/ rigs kyi bu bdag dang gzhan yongs su 'dzin pa'i lta ba gang yin pa dang / sgyur ba'i lta ba gang yin
18b1(mdo sde): pa la rten pas de theg pa dman pas kyang byang chub tu nges par mi 'byung na/ bla na med pa yang dag par rdzogs pa'i byang chub tu lta ci smos/ de'i phyir nges par 'byung ba ma yin pa'i lta ba zhes bya'o/ /de la kha na ma tho ba med par lta ba ni de med pa'i mtshan ma la lta bar gyur
18b2(mdo sde): nas 'di ltar gang lta ba 'di dang ldan na de gang cung zad 'khrul pa'i nyes byas la spyod kyang byang chub sems dpa' de thams cad du kha na ma tho ba med par 'gyur ro snyam du lta bar 'gyur te/ de'i phyir kha na ma tho ba med par lta ba zhes bya'o/ /de la 'byung bar lta ba ni gang med pa'i
18b3(mdo sde): mtshan mar lta ba'i byang chub sems dpa' de 'di snyam du sems te/ med pa'i mtshan mar lta ba 'di ni nyes byas kyi kha na ma tho ba thams cad kyi 'byung ba'o snyam du sems la de ni 'byung ba ma yin te/ de'i phyir 'byung bar lta ba zhes bya'o/ /de la sgrib pa sogs pa'i lta ba ni
18b4(mdo sde): kha na ma tho ba med par lta ba dang 'byung bar lta ba nyid de/ sgrib pa'i rgyu la de'i gnyen po yin pa'i blo 'byung ba'i phyir ro/ /de la brnyas pa'i lta ba ni gang med pa'i mtshan ma la lta ba'i byang chub sems dpa' de nyan thos kyi theg pa la brnyas pa'i sems skyed de/ chos 'di dag ni
18b5(mdo sde): chung ba'i phyir byang chub sems dpas chos de dag goms par mi bya/ byang chub sems dpas chos de dag la mkhas par mi bya'i/ byang chub sems dpas chos de dag ring du yongs su spang bar bya'o snyam ste/ de'i phyir brnyas pa'i lta ba zhes bya'o/ /de la rab tu 'khrugs
18b6(mdo sde): pa'i lta ba ni gang med pa'i mtshan ma la lta ba'i byang chub sems dpa' de nyan thos kyi theg pa'i gang zag de dag la khong khro ba'i sems skyed de/ 'di dag dang lhan cig gnas par mi bya/ smra ba dang / kun du smra ba dang / kun brjod pa dang / chos gos la sogs pa yongs
18b7(mdo sde): su spyad pa kun spyad par mi bya'o snyam ste/ de'i phyir rab tu 'khrugs pa'i lta ba zhes bya'o/ /de la bsod nams ma yin pa 'phel ba'i lta ba ni brnyas pa'i lta ba dang / rab tu 'khrugs pa'i lta ba can gyi byang chub sems dpa' de nyid bsod nams ma yin pa mang du skyed de/
19a1(mdo sde): de'i phyir bsod nams ma yin pa 'phel ba'i lta ba zhes bya'o/ /de la log par lta ba ni gang med pa'i mtshan ma la lta ba'i byang chub sems dpa' de stong pa nyid la stong pa nyid du mi rtog /mtshan ma med pa la mtshan ma med par mi rtog /smon pa med pa la smon
19a2(mdo sde): pa med par mi rtog ste/ des na de sgom pa'i ting nge 'dzin rnam pa gsum po 'di mi sgrub ste/ de'i phyir log par lta ba zhes bya'o/ /de la ngal ba 'bras bu med pa'i lta ba ni gang log par lta ba'i byang chub sems dpa' de ting nge 'dzin bsgom pa'i ngal ba 'bras bu med par 'gyur te/
19a3(mdo sde): de'i phyir ngal ba 'bras bu med pa'i lta ba zhes bya'o/ /de la 'phel bar lta ba ni gang med pa'i mtshan ma la lta ba'i byang chub sems dpa' de 'di ltar byang chub sems dpa' gang skye bo'i tshogs chen po lta ba 'di la 'dzud cing skye bo'i tshogs chen po dad par byed pa de bsod nams
19a4(mdo sde): mang du skyed do snyam du lta bar 'gyur te/ de'i phyir 'phel bar lta ba zhes bya'o/ /de la slu ba'i lta ba ni gang 'phel bar lta ba'i byang chub sems dpa' de bdag dang gzhan la bsod nams kyi bsam pas bsod nams bslus par 'gyur te/ de'i phyir slu ba'i lta ba zhes bya'o/ /
19a5(mdo sde): de la khas mi len par lta ba ni gang med pa'i mtshan ma la lta ba'i byang chub sems dpa' de 'di snyam du sems te/ chos thams cad med pa nyid 'di la gzhan dang rtsod par gyur na/ bdag gi phyogs gang yang khas mi blang ste/ bdag gis mi gzugs pa 'ba' zhig tu bya'o
19a6(mdo sde): snyam mo/ /de'i phyir khas mi len par lta ba zhes bya'o/ /de la g.yo'i lta ba ni gang med pa'i mtshan ma la lta ba'i byang chub sems dpa' de nyid phyogs khas mi len te/ sgra ji bzhin du med pa de rnam par 'jog pa na mgab zungs dang ltag cod kyi sbyor bar byed de/
19a7(mdo sde): mgab zungs dang ltag cod kyi sbyor ba ni g.yo smra ba zhes bya ste/ de'i phyir g.yo'i lta ba zhes bya'o/ /de la chad pas bcad pa'i lta ba ni byang chub sems dpa' gang khas mi len par lta ba dang / g.yo'i lta ba smra ba de nyid smra ba snying po med pa'i phyir mkhas pa rnams kyis
19b1(mdo sde): dus thams cad du chad pas bcad par 'gyur te/ de'i phyir chad pas bcad pa'i lta ba zhes bya'o/ /de la bkur sti byed par lta ba ni gang med pa'i mtshan ma lta ba'i byang chub sems dpa' de nyid 'di ltar gang de bzhin gshegs pas gsungs pa'i lta ba de lta bu 'di
19b2(mdo sde): dag la sten pa de ni ston pa la bsti stang byed/ bla mar byed/ ri mor byed pa yin par lta ba de ni rim gro byed pa ma yin te/ de'i phyir bkur sti byed par lta ba zhes bya'o/ /de la skur pa'i lta ba ni gang bkur sti byed par lta ba'i byang chub sems dpa' de nyid de bzhin
19b3(mdo sde): gshegs pa la skur par byed de/ bsti stang mi byed pa 'ba' zhig ni ma yin no/ /de'i phyir skur pa'i lta ba zhes bya'o/ /de la rmongs pa brtan pa'i lta ba ni gang med pa'i mtshan ma lta ba'i byang chub sems dpa' de sgra ji bzhin du mngon par ma zhen pa phyin ci ma log par
19b4(mdo sde): lta ba'i byang chub sems dpa' gzhan dag gis rigs par bstan cing rnam pa du mar bzlog pa byas kyang lta ba de las bskyod par mi nus te/ de'i phyir rmongs pa brtan pa'i lta ba zhes bya'o/ /de la mi smra ba'i lta ba ni nyon mongs pa brtan pa'i lta ba can gyi byang chub
19b5(mdo sde): sems dpa' de nyid mi smra ba'i lta ba zhes bya'o/ /de la lta ba chen po ni lta ba nyi shu rtsa drug po de dag thams cad la lta ba chen po zhes bya'o/ /de ci'i phyir zhe na/ lta ba 'di ji lta ba bzhin du 'jig tshogs la lta ba'i rtsa ba las byung ba lta bar gyur pa drug cu rtsa gnyis ni de
19b6(mdo sde): ltar kha na ma tho ba che ba ma yin te/ de'i phyir lta ba chen po zhes bya'o/ /ji ltar byang chub sems dpa' chos ma yin pa la chos su 'du shes shing don ma yin pa la don du 'du shes nas de ltar lta ba med par lta ba yongs su rjod pas dus tshad med par las kyi sgrib pa yongs su 'dzin
19b7(mdo sde): pa chos kyis phongs par 'gyur ba'i las kyis 'jig rten kun tu sbyor ba ltar 'jig tshogs la lta ba'i rtsa ba las byung ba'i lta bar gyur pa rnams ni de ltar chos kyis phongs par 'gyur ba'i las kyis 'jig rten kun tu sbyor ba ma yin no/ /de la mngon pa'i nga rgyal gyi lta ba ni lta ba chen
20a1(mdo sde): po nyid mngon pa'i nga rgyal gyi lta ba zhes bya'o/ /theg pa chen po'i chos kyi don la sgra ji bzhin du mngon par rlom sems su byed pas log par lta ba 'di 'byung ste/ de'i phyir mngon pa'i nga rgyal gyi lta ba zhes bya'o/ /'di la byang chub sems dpa' theg pa
20a2(mdo sde): chen po la sgra ji bzhin du ma yin par dgongs pa las byung ba'i don la tshul bzhin du so sor rtog pa la ni 'phags pa'i lta ba rnams med par yang lta ba 'di dag mi 'byung ste/ theg pa chen po la dad cing yid la mngon du 'gyur ro/ /de'i tshul bzhin yid la byed pa'i rjes su
20a3(mdo sde): 'gro ba'i theg pa chen po'i phyir theg pa chen po la dad pa skye ba ni don chen po yin no/ /chos la yang chos su 'du shes shing don la yang don du 'du shes pa yin te/ 'di ni byang chub sems dpa'i theg pa chen po'i phyir theg pa chen po la dad pa yid la byed pa las skye ba'o//
20a4(mdo sde): //bam po gnyis pa ste tha ma/ byang chub sems dpa' dad pa thabs chen gyis gsol pa/ bcom ldan 'das byang chub sems dpa' rnams kyi theg pa chen po'i phyir theg pa chen po la dad pa spyod pa las skye ba gang lags/
20a5(mdo sde): bcom ldan 'das kyis bka' stsal pa/ rigs kyi bu 'di la byang chub sems dpas ji lta ji lta bur theg pa chen po'i chos bris nas 'chang ba dang / dran par byed pa dang / mchod pa dang / gzhan la bged par byed pa dang / klog pa dang / nyan pa dang / 'don pa dang /
20a6(mdo sde): kha ton byed pa dang / gzhan dag la yang rgya cher rab tu ston pa dang / tshul bzhin sems pa dang / de ji lta ji lta bur bsgom pa'i rnam pa'i bar du sbyor zhing de lta de ltar sbyor ba de tsam du 'di lta ste/ sngon ma thos pa dang / sngon thos pa brtan par bya ba'i phyir gus pa'i dad pa
20a7(mdo sde): sgo mang po nas skye ste/ rigs kyi bu 'di ni byang chub sems dpa'i theg pa chen po'i phyir theg pa chen po la dad pa spyod pa las skye ba'o/ /gsol pa/ bcom ldan 'das byang chub sems dpa'i theg pa chen po'i phyir theg pa chen po la dad pa 'dris pa las skye ba gang lags/
20b1(mdo sde): bcom ldan 'das kyis bka' stsal pa/ rigs kyi bu 'di la byang chub sems dpa'i theg pa chen po'i phyir theg pa chen po la dad pa 'di ltar mang du byed pa ni theg pa chen po'i phyir theg pa chen po la dad pa chung ngu la brten nas 'bring thob par 'gyur/ theg pa chen po'i phyir theg
20b2(mdo sde): pa chen po la dad pa 'bring ba la brten nas chen po thob par 'gyur te/ dad pa des dad pa'i shas chen po thob nas dad pa mang du gnas pa 'di ni rigs kyi bu byang chub sems dpa'i theg pa chen po'i phyir theg pa chen po la dad pa 'dris pa las skye ba'o/ /gsol pa/ bcom
20b3(mdo sde): ldan 'das byang chub sems dpa'i theg pa chen po'i phyir theg pa chen po la dad pa yongs su mi skyo ba las skye ba gang lags/ bcom ldan 'das kyis bka' stsal pa/ rigs kyi bu 'di la byang chub sems dpa' de ltar dad pa shas chen po rnyed nas yongs su skyo bar mi 'gyur
20b4(mdo sde): te/ rgyun mi 'chad par dge ba'i phyogs la sbyor ba'i bar du yongs su mi skyo/ 'khor ba'i sdug bsngal gyis yongs su mi skyo/ sems can log par zhugs pa thams cad kyis yongs su mi skyo/ byang chub sems dpa'i dka' ba spyod pas yongs su mi skyo'o/ /
20b5(mdo sde): de de ltar yongs su mi skyo bas sangs rgyas dang byang chub sems dpa' dang dge ba'i bshes gnyen rnams mnyes par byed de/ theg pa chen po la dad pa'i rkyen kyang rnyed do/ /de'i phyir theg pa chen po la dad pa skyed cing sbyor ba rgyun mi gcod de sbyor ba ma btang ba yin no/ /
20b6(mdo sde): des na de rgyun mi chad par theg pa chen po'i phyir theg pa chen po la dad pa de 'jug ste/ rigs kyi bu 'di ni byang chub sems dpa'i theg pa chen po'i phyir theg pa chen po la dad pa yongs su mi skyo ba las skye ba'o/ /gsol pa/ bcom ldan 'das byang chub sems dpa'i
20b7(mdo sde): theg pa chen po'i phyir theg pa chen po la dad pa yongs su bskang ba las skye ba gang lags/ bcom ldan 'das kyis bka' stsal pa/ rigs kyi bu 'di ltar yongs su mi skyo bar sbyor ba'i byang chub sems dpa' rgyun du theg pa chen po la dad pa thob pas myur du bsod nams
21a1(mdo sde): kyi tshogs dang ye shes kyi tshogs yongs su rdzogs par 'gyur ro/ /de bsod nams dang ye shes kyi tshogs yongs su rdzogs shing dge ba'i rtsa bas legs par brtan pas theg pa chen po la dad pa'i rkyen chung ngus kyang theg pa chen po la dad pa rgya chen
21a2(mdo sde): po skye na/ theg pa chen po la dad pa'i rkyen rgya chen pos lta ci smos te/ de nyin mo'am/ mtshan mo'am/ nyal lam/ mi nyal yang rung / theg pa chen po la dad pa'i shugs kyis don med par mi 'gyur te/ rigs kyi bu 'di ni byang chub sems dpa'i theg pa chen po'i
21a3(mdo sde): phyir theg pa chen po la dad pa yongs su bskang ba las skye ba'o/ /gsol pa/ bcom ldan 'das byang chub sems dpa'i theg pa chen po'i phyir theg pa chen po la dad pa gnas las skye ba gang lags/ bcom ldan 'das kyis bka' stsal pa/ rigs kyi bu 'di la byang
21a4(mdo sde): chub sems dpa' 'di ltar bsod nams dang ye shes kyi tshogs yongs su rdzogs pa ni myur ba myur bar theg pa chen po'i phyir theg pa chen po la dmigs nas dad pa dang / mchog tu dga' ba las byung ba'i sems kyi ting nge 'dzin 'thob ste/ mnyam par bzhag pa'i
21a5(mdo sde): sems des theg pa chen po'i chos yang dag pa ji lta ba bzhin du ston to/ /de'i phyir de ma log pa'i rnam pas dang ba skye zhing theg pa chen po'i phyir theg pa chen po la dad pa ches khyad par du 'phags pa skye'o/ /byang chub sems dpa' de'i sems kyi ting nge 'dzin snga ma dang
21a6(mdo sde): lhag mthong 'di ni zhi gnas dang / lhag mthong gis yongs su zin pa'i rnal 'byor gyi lam du 'gyur ro/ /byang chub sems dpa' rnal 'byor gyi lam 'di la brten nas rim gyis sangs rgyas kyi chos rnams yang dag par sgrub par 'gyur te/ rigs kyi bu 'di ni byang chub
21a7(mdo sde): sems dpa'i theg pa chen po'i phyir theg pa chen po la dad pa gnas las skye ba'o/ /byang chub sems dpa' dang ba thabs chen gyis gsol pa/ /bcom ldan 'das ci lags/ zhi gnas dang lhag mthong gi lam 'di byang chub sems dpa' tshogs bsags pa rnams kyi lags
21b1(mdo sde): sam/ 'on te tshogs ma bsags pa rnams kyi yang lags/ bcom ldan 'das kyis bka' stsal pa/ rigs kyi bu zhi gnas dang lhag mthong gi lam ni byang chub sems dpa' tshogs ma bsags pa rnams kyi yang yin par ngas bshad do/ /rigs kyi bu 'di
21b2(mdo sde): ltar sems mnyam par bzhag pa ni mngon par rtogs pa dang 'thun pa byang chub sems dpa'i skyon med pa la 'jug pa'i phyogs kyi sa la 'jug pa la nye bar 'gyur te/ rigs kyi bu 'di ni byang chub sems dpa'i theg pa chen po'i phyir theg pa chen po la dad pa gnas las
21b3(mdo sde): skye ba ste/ gnas ni ting nge 'dzin ces bya'o/ /byang chub sems dpa' dad pa thabs chen gyis gsol pa/ bcom ldan 'das byang chub sems dpa' rnams kyi theg pa chen po'i phyir theg pa chen po la dad pa chog mi shes pa las skye ba gang lags/ bcom ldan 'das
21b4(mdo sde): kyis bka' stsal pa/ rigs kyi bu ting nge 'dzin thob pa'i byang chub sems dpa' zhi gnas tsam dang / ting nge 'dzin gyi ro de tsam gyis chog par mi 'dzin gyi/ ting nge 'dzin de nyid la gnas nas de theg pa chen po'i chos de dag la bgrang zhing 'jal la dpyod cing so sor rtog ste/
21b5(mdo sde): de la bgrang zhing 'jal la dpyod cing so sor rtog pa'i rnam pa'i lhag mthong rab tu skye'o/ /des na de lhag mthong dang lhan cig song ba'i rgyun chu bo ltar 'bab cing rlabs 'byung ba/ mngon par rtogs pa dang ches 'thun pa/ byang chub sems dpa'i skyon med pa la 'jug pa'i
21b6(mdo sde): phyogs kyi mchog gi sa la 'jug pa/ rab tu 'dod do/ /shes rab la nye bar mi gnas na rigs kyi bu byang chub sems dpa'i theg pa chen po'i phyir theg pa chen po la dad pa ji ltar yang mi skye'o zhes nga smra'o/ /rigs kyi bu byang chub sems dpa' tshogs ma bsags kyang
21b7(mdo sde): theg pa chen po'i chos nyan tam/ sems kyang rung ste/ zhi gnas dang lhag mthong la gnas na theg pa chen po'i phyir theg pa chen po la dad pa skye'o/ /sems rtse gcig tu mi byed cing theg pa chen po'i chos mi 'dzin na theg pa chen po la dad pa mi skye'i/ rigs kyi bu
22a1(mdo sde): byang chub sems dpa' gang la la theg pa chen po'i phyir theg pa chen po la dad pa skye ba de thams cad ni mi g.yeng ba'i sems kyis chos kyi don la rtog pa las skye bar rnam grangs 'dis de ltar rig par bya'o/ /gsol pa/ bcom ldan 'das tshogs
22a2(mdo sde): bsags pa'i sa pa'i rnal 'byor gyi lam dang / tshogs ma bsags pa'i sa pa'i rnal 'byor gyi lam khyad par ci mchis/ bcom ldan 'das kyis bka' stsal pa/ rigs kyi bu tshogs ma bsags pa'i sa pa'i rnal 'byor gyi lam ni sa dang mi nye ba ste/ ji ltar
22a3(mdo sde): tshogs bsags pa'i sa pa ltar de de ltar rdzogs pa ma yin no/ /rigs kyi bu byang chub sems dpa' tshogs bsags pa'i sa pa'i rnal 'byor gyi lam gang yin pa ni sa la 'jug pa dang nye zhing rdzogs pa yin te/ rigs kyi bu 'di ni byang chub sems dpa'i theg pa chen
22a4(mdo sde): po'i phyir theg pa chen po la dad pa chog mi shes pa las skye ba'o/ /gsol pa/ bcom ldan 'das byang chub sems dpa' rnams kyi theg pa chen po'i phyir theg pa chen po la dad pa rab tu dben pa las skye ba gang lags/ bcom ldan 'das kyis bka' stsal pa/
22a5(mdo sde): rigs kyi bu rdzogs pa'i rnal 'byor gyi lam thob pa'i byang chub sems dpa' ni khyim na gnas pa dang rab tu byung ba rnams dang 'dre zhing mi gnas kyi/ bas mthar gnas 'cha' zhing gnas te/ de dag na gcig pu rgyang bsrings te bag yod pa dang / rtun pa dang /
22a6(mdo sde): rgyun du gnas so/ /de ltar rab tu dben par gnas pa de rnal 'byor gyi lam de nyid la gnas nas theg pa chen po'i chos rnams yid la byed pas bar chad med par theg pa chen po'i phyir theg pa chen po la dad pa rab tu skyed do/ /ji tsam du nyin mo dang / mtshan mo de dang / de dag
22a7(mdo sde): 'das pa dang / skad cig thang cig yud tsam de dang de dag 'das shing byang chub kyi phyogs kyi chos khyad par du 'gro'o/ /de de ltar rab tu dben pa'i rnal 'byor gyi lam la gnas nas rim gyis bla na med pa yang dag par rdzogs pa'i byang chub mngon par rdzogs par 'tshang rgya ba'i
22b1(mdo sde): bar du 'gyur te/ de gang du thabs kyi khyad par gzhan btsal bar bya ba med do/ /rigs kyi bu 'di ni byang chub sems dpa' rnams kyi theg pa chen po'i phyir theg pa chen po la dad pa rab tu dben pa las skye ba'o/ /byang chub sems dpa' dad pa thabs chen gyis gsol pa/ bcom ldan 'das
22b2(mdo sde): byang chub sems dpa' rnams kyi theg pa chen po'i phyir theg pa chen po la dad pa ston pa tshad mar bgyis pa las skye ba gang lags/ bcom ldan 'das kyis bka' stsal pa/ rigs kyi bu de ltar rab tu dben pa'i rnal 'byor gyi lam la gnas pa'i byang chub sems dpa' de theg pa chen po'i chos
22b3(mdo sde): rnams yid la byed pas gang theg pa chen po'i chos zab cing gsang ba blos mi chud pa de la ston pa nyid tshad mar byed do/ /ston pa nyid tshad mar byas nas chos de dag la mos so/ /de ltar tshul bzhin du rab tu rnam par 'byed pas bdag gang gi tshe ston pa la mos par ma gyur pa de'i tshe bdag ston pas bshad
22b4(mdo sde): pa'i chos rnams la mos par mi 'gyur te/ ston pa'i che ba nyid la mos pa shin tu ma rung bar ma byas par rig nas ston pa la mos pa 'jug pa theg pa chen po'i chos gsang ba dag la mos pa 'jug go/ /byang chub sems dpa' ji lta ji ltar khong du chud cing rtogs nas theg pa chen po'i chos zab
22b5(mdo sde): cing gsang ba de dag la dad pa thob pa de ltar khong du ma chud cing ma rtogs kyang byang chub sems dpa' mos pa'i stobs bskyed pas chos de dag la dad pa thob ste/ rigs kyi bu 'di ni byang chub sems dpa' rnams kyi theg pa chen po'i phyir theg pa chen po la dad pa ston pa tshad mar byas pa las skye
22b6(mdo sde): ba'o/ /byang chub sems dpa' dad pa thabs chen gyis gsol pa/ de ltar skye ba sna tshogs 'di dag gis theg pa chen po la dad pa thob pa'i byang chub sems dpas theg pa chen po'i chos gang yid la bgyis te/ bla na med pa yang dag par rdzogs pa'i byang chub bsgrub par bgyi/ bcom
22b7(mdo sde): ldan 'das kyis bka' stsal pa/ rigs kyi bu theg pa chen po la dad pa thob pa'i byang chub sems dpas dpag tu med pa bcu yid la byas nas bla na med pa yang dag par rdzogs pa'i byang chub bsgrub par bya'o/ /bcu gang zhe na/ chos dpag tu med pa dang / zab pa dpag tu med pa dang /
23a1(mdo sde): brjod pa dpag tu med pa dang / tshig rab tu dbye ba dpag tu med pa dang / sems can dpag tu med pa dang / rjes su gzung ba dpag tu med pa dang / thabs la mkhas pa dpag tu med pa dang / dkon mchog gi che ba nyid dpag tu med pa dang / zhing dpag tu med pa
23a2(mdo sde): dang / las dpag tu med pa'o/ /rigs kyi bu de la chos dpag tu med pa ni gang mdo dang / dbyangs kyi bsnyad pa dang / lung bstan pa la sogs pa bstan pa'i chos rnams kyi sde snod du gtogs pa dang / de'i yan lag tu gtogs pa rnams kyi chos dpag tu med pa'o/ /de la zab pa
23a3(mdo sde): dpag tu med pa ni gang theg pa chen po la gang zag la bdag med pa dang / chos la bdag med pa dang / stong pa nyid dang / de bzhin nyid dang / yang dag pa'i mtha' dang / mtshan ma med pa dang / don dam pa dang / chos kyi dbyings kyi rnam grangs rnams kyis bstan pa tshad med pa dang /
23a4(mdo sde): dgongs pa las byung ba dang / zab pa bstan pa dpag tu med pa'o/ /de la brjod pa dpag tu med pa ni rigs kyi bu brjod pa gang dang gang gis sems can dang chos dang / don rtogs par 'gyur ba tha na dud 'gro'i skye gnas su song ba'i sems can rnams la yang ji tsam du tshig brjod pa de dang /
23a5(mdo sde): des don khong du chud par bya ba'i phyir de bzhin gshegs pa rnams kyi gsung brjod pa rnams dpag tu med par 'byung ba'o/ /rigs kyi bu de la tshig rab tu dbye ba dpag tu med pa ni rigs kyi bu sems can rnams la 'dul ba'i dbang gi phyir de bzhin gshegs pas tshig rab tu dbye ba'i sgo mang po nye bar
23a6(mdo sde): ston cing / don re re la yang tshig rab tu dbye ba tshad med pa dag gis rnam grangs su phye ste rab tu ston pa'o/ /de la sems can dpag tu med pa ni gang skye ba'i 'khor ba thog ma dang / tha ma med pa dang / kun tu rgyug pa dang / 'khor ba'i sdug bsngal gyi sngon gyi mtha' mi mngon pas sems can
23a7(mdo sde): dpag tu med do/ /de la rjes su gzung ba dpag tu med pa ni rigs kyi bu de bzhin gshegs pa 'di lta ste/ gnod pa las yongs su bskyab pa'i rjes su gzung ba dang / ngan song las yongs su bskyab pa'i rjes su gzung ba dang / 'jig tshogs las yongs su bskyab pa'i rjes su gzung ba dang /
23b1(mdo sde): theg pas yongs su bskyab pa'i rjes su gzung ba dang / rjes su gzung ba tshad med pas sems can tshad med pa dag la dus thams cad du nye bar gnas pa'o/ /de la thabs la mkhas pa dpag tu med pa ni thabs la mkhas pa gang dang gang gis sems can tshad med pa dag 'dul bar 'gyur ba ste/
23b2(mdo sde): yang na rigs pa yang dag par bstan pas sam/ yang na bag med pa yang dag par bskul bas sam/ yang na zhum pa gzengs bstod pas sam/ yang na yang dag par bsgrub pa yang dag par dga' bar bya bas sam/ yang na tshig drag po'i sbyor bas sam/ yang na tshig 'jam po'i sbyor
23b3(mdo sde): bas sam/ yang na bzo'i gnas dang / las kyi gnas kyis chos dang 'thun pa nyid kun tu bstan pas sam/ yang na rnam par dag par skye ba'i lus kun tu bstan pas sam/ yang na rdzu 'phrul rnam par 'phrul pa'i cho 'phrul kun tu bstan pas sam/ yang na kun bstan pa'i cho 'phrul
23b4(mdo sde): gyis sam/ yang na rjes su bstan pa'i cho 'phrul kun tu bstan pas sam/ de lta bu'i tshul gyi thabs la mkhas pa'i sbyor ba tshad med pa dag gis sems can tshad med pa dag 'dul ba'o/ /rigs kyi bu de la dkon mchog gi che ba nyid dpag tu med pa ni rnam pa gsum ste/ sangs rgyas
23b5(mdo sde): dkon mchog gi che ba nyid dpag tu med pa dang / chos dkon mchog gi che ba nyid dpag tu med pa dang / dge 'dun dkon mchog gi che ba nyid dpag tu med pa'o/ /de la sangs rgyas dkon mchog gi che ba nyid dpag tu med pa ni rnam pa bdun du khong du chud par bya ste/ mngon par shes pa
23b6(mdo sde): chen po brnyes pa'i phyir de bzhin gshegs pa chos thams cad la dbang sgyur ba dang / mi gnas pa'i mya ngan las 'das pa dang / rnam par grol ba'i sku bsam gyis mi khyab pa dang / chos kyi sku rtag pa nyid kyi phyir de bzhin gshegs pa'i sku zad mi shes pa dang / nyon mongs pa dang
23b7(mdo sde): shes bya'i sgrib pa spangs pa dang / kha na ma tho ba med pa'i phyir de bzhin gshegs pa mchog tu kha na ma tho ba med pa dang / sangs rgyas kyi mdzad pa brtsams pa rgyun ma bcad pa'i phyir de bzhin gshegs pa lhun gyis grub pa dang / sangs rgyas kyi zhing yongs su dag pa dang chos kyi longs
24a1(mdo sde): spyod chen po la longs spyod pa'i phyir de bzhin gshegs pa longs spyod che ba dang / 'jig rten du byung yang 'jig rten gyi chos kyis mi gos pa'i phyir de bzhin gshegs pa gos pa med pa dang / rtag tu rgyun mi 'chad par sems can gyi khams tshad med pa yongs su smin par mdzad
24a2(mdo sde): cing rnam par grol bar mdzad pa'i phyir de bzhin gshegs pa don che ba'o/ /de la chos dkon mchog gi che ba nyid dpag tu med pa ni rigs kyi bu byang chub sems dpa' rnams kyi chos zhes bya ba ni gang chos kyang ma yin la chos med pa'ang ma yin pa dang / 'dod chags kyang ma yin la 'dod chags
24a3(mdo sde): dang bral ba'ang ma yin pa dang / 'khor ba'ang ma yin la mya ngan las 'da' ba'ang ma yin pa'o/ /byang chub sems dpa' rnams kyi chos de ni 'khor bar snang ba'i chos yongs su mi gtong ba dang / de na yang kun nas nyon mongs pa shin tu med pa dang / nam mkha' dang mtshungs shing
24a4(mdo sde): sems can gyi khams dang yang dag pa'i mtha' dang mtshungs te mi zad pa dang / sems can thams cad la shin tu phan pa dang / bde ba'i gnas la nye bar gnas pa'i phyir 'khor ba'am/ mya ngan las 'das pa gang la yang mi gnas pa'o/ /de la dge 'dun dkon mchog gi che ba nyid
24a5(mdo sde): dpag tu med pa la byang chub sems dpa'i dge 'dun ni byang chub sems dpa' rnams kyi dge 'dun dkon mchog ste/ bla na med pa yang dag par rdzogs pa'i byang chub ni byang chub sems dpa'i dge 'dun gyi rab tu che ba'o/ /de bas na rnam grangs 'dis sangs rgyas dkon mchog gi che ba nyid dang /
24a6(mdo sde): byang chub sems dpa'i dge 'dun dkon mchog dang mnyam par blta'o/ /de la las dang po pa'i byang chub sems dpa' 'di snyam du sems te/ gang sangs rgyas dkon mchog gi che ba nyid 'di 'dra ba las brtsams te bdag dad pa skyes pa dang / chos dkon mchog gi che ba nyid 'di 'dra ba las
24a7(mdo sde): brtsams te bdag dad pa skyes pa dang / dge 'dun dkon mchog gi che ba nyid 'di 'dra ba las brtsams te bdag dad pa skyes pa ni bdag gis rnyed pa legs par rnyed do/ /bdag la ni sangs rgyas dkon mchog gi che ba nyid 'di lta bu thob par bya ba'i skal ba yod do/ /bdag la ni chos dkon mchog
24b1(mdo sde): gi che ba nyid 'di lta bu thob par bya ba'i skal ba yod do/ /bdag gang sa chen po la zhugs pa bsam pa dag pa'i byang chub sems dpa' de dag dang lhan cig tu byang chub sems dpa'i grangs su 'gro ba ni bdag gis rnyed pa legs par rnyed do/ /bdag la ni de dag dang bsam pa dang sbyor ba mtshungs pa'i
24b2(mdo sde): skal ba yod do snyam mo/ /de la zhing dpag tu med pa ni rigs kyi bu zhing 'di gnyis te sangs rgyas kyi zhing yongs su ma dag pa dang / yongs su dag pa'o/ /de la yongs su ma dag pa'i sangs rgyas kyi zhing dang yongs su dag pa dag kyang dpag tu med do/ /de la yongs su dag pa'i sangs rgyas kyi zhing
24b3(mdo sde): rnams la gnas nas de bzhin gshegs pa rnams gcig tu dge ba dang gcig tu bde ba dang gcig tu kha na ma tho ba med pa dang / gcig tu dbang sgyur zhing sangs rgyas kyi zhing de dag rab tu myong ngo / /rgyun mi 'chad par chos kyi longs spyod chen po rab tu myong ngo / /yongs su ma dag pa'i sangs rgyas
24b4(mdo sde): kyi zhing rnams su yang rnam pa thams cad du byang chub yang dag par ston cing yongs su ma smin pa'i sems can rnams ni yongs su smin par mdzad/ yongs su smin pa rnams ni rnam par grol bar mdzad de/ 'di dag ni sangs rgyas bcom ldan 'das de dag gi las dpag tu med par rig par bya'o/ /
24b5(mdo sde): skye ba'i le'u zhes bya ste gnyis pa'o// //byang chub sems dpa' dad pa thabs chen gyis gsol pa/ bcom ldan 'das byang chub sems dpa' rnams kyi theg pa chen po'i phyir theg pa chen po la dad pa rnam pa du zhig mchis/ bcom ldan 'das kyis bka' stsal pa/ rigs
24b6(mdo sde): kyi bu byang chub sems dpa' rnams kyi theg pa chen po'i phyir theg pa chen po la dad pa ni bzhi po 'di dag go/ /bzhi gang zhe na/ 'di lta ste/ gnas pa'i dad pa dang / skye ba na dad pa dang / dus gzhan na dad pa dang / rang bzhin gyis dad pa'o/ /de la gnas pa'i dad pa ni rigs kyi bu
24b7(mdo sde): 'di lta ste/ dper na ba lang gi rjes kyi chu dkrugs pa las ma dkrugs ma bskyod par bzhag na sngon bzhin du dang bar 'gyur ro/ /de bzhin du theg pa chen po'i phyir theg pa chen po la dad pa thob pa'i byang chub sems dpa' 'phral gyi bya ba mang po la chags pas theg pa chen po la dad pa dkrugs pa las
25a1(mdo sde): gang gi tshe chags pa las rnam par bkrol nas chags pa de dag gis mi 'khrugs te/ theg pa chen po'i chos la rtse gcig tu gyur pa de'i tshe sngon bzhin du mngon sum du 'gyur ro/ /de la skye ba na dad pa ni rigs kyi bu 'di lta ste/ /dper na chang la sogs pa 'gyur ba na dang bar 'gyur ro/ /
25a2(mdo sde): de bzhin du theg pa chen po'i phyir theg pa chen po la dad pa thob pa'i byang chub sems dpa' skye ba de dang der skye ba na theg pa chen po la dad pa skyes nas thob pa skyed do/ /de la dus gzhan na dad pa ni rigs kyi bu 'di lta ste/ dper na ston gyi dus kyi tshe chu klung dang bar 'gyur ro/ /de bzhin du byang chub sems
25a3(mdo sde): dpa' theg pa chen po'i phyir theg pa chen po la dad pa thob pa dang / sems pa dang sgom pa dus gzhan na sbyor bas sbyor ba las byang bas grub par 'gyur ro/ /de la rang bzhin gyis dang ba ni rigs kyi bu 'di lta ste/ dper na bai dUr+ya dang / nor bu rin po che la sogs pa ni rang bzhin gyis dang ba'i rjes
25a4(mdo sde): su 'jug pa'o/ /de bzhin du byang chub sems dpa'i rnam par mi rtog pa 'jig rten las 'das pa'i theg pa chen po la dad pa yang ngo bo nyid kyis rjes su 'jug go/ /rigs kyi bu gzhan yang dad pa bzhi ste/ bzhi gang zhe na/ 'di lta ste/ rgya che ba'i dad pa dang / gsal ba'i dad pa dang / rab tu
25a5(mdo sde): zhi ba'i dad pa dang / rnam par dag pa'i dad pa'o/ /de la rgya che ba'i dad pa ni byang chub sems dpa' theg pa chen po'i chos la gus par byas te spyod pa dang ldan pa rnams kyi'o/ /de la gsal ba'i dad pa ni byang chub sems dpa' rtag tu theg pa chen po'i chos spyod pa dang ldan pa rnams kyi'o/ /de la
25a6(mdo sde): rab tu zhi ba'i dad pa ni byang chub sems dpa' nga dang nga yir 'dzin pa dang bral zhing chos nyid rab tu rtogs pa thob pa rnams kyi'o/ /de la rnam par dag pa'i dad pa ni byang chub sems dpa' sgrib pa med pa'i ye shes thob pa rnams kyi'o/ /rigs kyi bu gzhan yang dad pa bzhi ste/ bzhi gang zhe na/
25a7(mdo sde): 'di lta ste/ 'phen pa'i dad pa dang / rtsom pa'i dad pa dang / rjes su 'dzin cing gus par byed pa'i dad pa dang / mos pa'i dad pa'o/ /de la 'phen pa'i dad pa ni sngon nas rang bzhin gyis dge ba'i rtsa ba mngon par 'dus byas shing yongs su bsgoms pa rnams kyi theg pa chen po la dad
25b1(mdo sde): pa gang yin pa'o/ /de la rtsom pa'i dad pa ni byang chub sems dpa' bla na med pa yang dag par rdzogs pa'i byang chub tu sems bskyed pa dang / sems bskyed pa rnams kyi sems bskyed pa rjes su dran pas theg pa chen po la dad pa gang yin pa'o/ /de la rjes su 'dzin cing gus par byed pa'i dad pa ni rjes su
25b2(mdo sde): 'dzin pa'i byang chub sems dpa' rnams kyi sems can rjes su 'dzin cing las gus par byed pas theg pa chen po la dad pa gang yin pa'o/ /de la mos pa'i dad pa ni chos kyi dbyings zab mo bstan pa la mos pa'i byang chub sems dpa' rnams kyi theg pa chen po la dad pa gang yin pa'o/ /gzhan yang
25b3(mdo sde): dad pa bzhi ste/ bzhi gang zhe na/ 'di lta ste/ mthong ba dang / thos pas dad pa dang / bstan pa 'phel ba rjes su dran pa'i dad pa dang / dge ba'i phyogs 'phel ba rjes su dran pa'i dad pa dang / re ba dang 'dod pa rjes su dran pa'i dad pa'o/ /de la mthong ba dang thos pas dad pa ni gang sangs
25b4(mdo sde): rgyas dang byang chub sems dpa'i gzugs sam 'od mthong zhing thos na theg pa chen po la dad pa'o/ /de la bstan pa 'phel ba rjes su dran pa'i dad pa ni gang sems can yongs su smin par bya ba rjes su dran pas theg pa chen po la dad pa'o/ /de la dge ba'i phyogs 'phel ba rjes su dran pa'i dad pa ni gang
25b5(mdo sde): bdag nyid rtag par rgyun tu byang chub kyi phyogs kyi chos dang / dge ba'i phyogs 'phel ba rjes su dran pas byang chub sems dpa' theg pa chen po la dad pa'o/ /de la re ba dang 'dod pa rjes su dran pa'i dad pa ni gang dge ba'i phyogs 'phel ba des sangs rgyas kyi zhing yongs su dag cing sangs rgyas kyi chos
25b6(mdo sde): thams cad bsgrubs pas re zhing 'dod de/ byang chub sems dpa' re ba dang 'dod pa rjes su dran pas theg pa chen po la dad pa'o/ /gzhan yang dad pa bzhi ste/ bzhi gang zhe na/ brjod pa rjes su dran pa'i dad pa dang / gcod nus pa rjes su dran pa'i dad pa dang / bskrun pa rjes su dran pa'i dad
25b7(mdo sde): pa dang / sgrub pa rjes su dran pa'i dad pa'o/ /de la brjod pa rjes su dran pa'i dad pa ni gang theg pa chen po'i sgo thams cad la mos pa'i byang chub sems dpa' rnams mos pa'i rjes su dran pas theg pa chen po la dad pa'o/ /de la gcod nus pa rjes su dran pa'i dad pa ni gang byang chub sems dpa'
26a1(mdo sde): mang du thos pa thos pa 'dzin pa thos pa bsags pa rnams the tshom gcod nus pa rjes su dran pas theg pa chen po la dad pa'o/ /de la bskrun pa rjes su dran pa'i dad pa ni gang pha rol gyi rgyud la theg pa chen po'i chos klog pa dang / kha ton byed pa dang / don 'dzin pa dang / 'don pa la
26a2(mdo sde): sogs pas bskrun te/ gzhan gyi rgyud la dam pa'i chos bskrun pa de rjes su dran pas theg pa chen po la dad pa'o/ /de la sgrub pa rjes su dran pa'i dad pa ni gang byang chub sems dpa' theg pa chen po'i chos de nyid nan tan gyis bsgrub ste/ nan tan gyis sgrub pa de rjes su dran pas theg pa chen po la dad pa'o/ /
26a3(mdo sde): rigs kyi bu gzhan yang dad pa bzhi ste/ bzhi gang zhe na/ rnal 'byor thob pa'i dad pa dang / thabs kyis yongs su zin pa'i lus kyi las sbyor ba'i dad pa dang / thabs kyis yongs su zin pa'i ngag gi las sbyor ba'i dad pa dang / thabs kyis yongs su zin pa'i yid kyi las sbyor ba'i dad pa'o/ /
26a4(mdo sde): de la rnal 'byor thob pa'i dad pa ni gang theg pa chen po'i chos la dmigs pa'i zhi gnas dang lhag mthong thob pa'i byang chub sems dpa' rnams de la dmigs nas dad pa'o/ /de la thabs kyis yongs su zin pa'i lus kyi las sbyor ba'i dad pa ni gang byang chub sems dpa' bag yod pas yongs su zin
26a5(mdo sde): pa rnams byang chub sems dpa' lus kyi las bag med par spyod pa bzham pa dang / spyo bas 'dul ba dag 'dul bas de la dmigs nas theg pa chen po la dad pa'o/ /de la thabs kyis yongs su zin pa'i ngag gi las sbyor ba'i dad pa ni gang byang chub sems dpa' bag yod pas yongs su zin pa
26a6(mdo sde): rnams byang chub sems dpa' ngag 'khrul par spyod pa bzham pa dang / spyo bas 'dul ba dag 'dul bas de la dmigs nas theg pa chen po la dad pa'o/ /de la thabs kyis yongs su zin pa'i yid kyi las sbyor ba'i dad pa ni gang byang chub sems dpa' bag yod pas yongs su zin pa rnams byang
26a7(mdo sde): chub sems dpa' yid 'khrul par spyod pa bzham pa dang / spyo ba lus dang ngag las byung bas 'dul ba dag 'dul bas de la dmigs nas theg pa chen po la dad pa'o/ /gzhan yang dad pa bzhi ste/ bzhi gang zhe na/ mi lta ba rjes su dran pa'i dad pa dang / zil gyis mnan pa rjes su dran
26b1(mdo sde): pa'i dad pa dang / kun tu spyod pa rjes su dran pa'i dad pa dang / nye bar spyod pa dang 'brel pa rjes su dran pa'i dad pa'o/ /de la mi lta ba rjes su dran pa'i dad pa ni gang byang chub sems dpa' pha rol tu phyin pa drug sgrub pa na lus dang srog la mi lta bar pha rol tu phyin pa drug sgrub pa'i rjes su 'thun pa rjes su
26b2(mdo sde): dran pas theg pa chen po la dad pa'o/ /de la zil gyis mnan pa rjes su dran pa'i dad pa ni gang byang chub sems dpa' pha rol tu phyin pa drug gi mi 'thun pa'i phyogs zil gyis mnan pa rjes su dran pas theg pa chen po la dad pa'o/ /de la kun tu spyod pa rjes su dran pa'i dad pa ni gang byang chub sems dpa'
26b3(mdo sde): pha rol tu phyin pa drug la sbyor ba na pha rol tu phyin pa drug gi yang dag pa'i nan tan rjes su dran pas theg pa chen po la dad pa'o/ /de la nye bar spyod pa dang 'brel ba rjes su dran pa'i dad pa ni gang byang chub sems dpa' sems can gzhan rnams dang gang zag gzhan dag pha rol tu phyin pa drug yang dag par 'dzin du
26b4(mdo sde): 'jug la/ pha rol tu phyin pa drug dang ldan pa'i sems can rnams rjes su dran pa theg pa chen po la dad pa'o/ /gzhan yang dad pa bzhi ste/ bzhi gang zhe na/ zang zing med pa'i sems rjes su dran pa'i dad pa dang / yang dag par so sor shes par byed pa rjes su dran pa'i dad pa dang / yongs su
26b5(mdo sde): mi skyo ba rjes su dran pa'i dad pa dang / bde ba kha na ma tho ba med par sbyor ba rjes su dran pa'i dad pa'o/ /de la zang zing med pa'i sems rjes su dran pa'i dad pa ni gang tshogs sdud pa'i byang chub sems dpa' zang zing med pa'i sems kyis tshogs sdud la/ zang zing med pa'i sems rjes su dran pa'i theg pa chen po
26b6(mdo sde): la dad pa'o/ /yang dag par so sor shes par byed pa rjes su dran pa'i dad pa ni 'di lta ste/ zang zing med pa'i sems rjes su dran zhing tshogs sdud la theg pa chen po la dad de/ 'di ltar tshogs la yang dag par so sor shes par byed cing phyin ci ma log pa bstan pa'i phyir nan tan byed pa'o/ /yongs su mi skyo ba rjes su dran pa'i dad pa
26b7(mdo sde): ni 'di lta ste/ log par zhugs pa rnams kyis yongs su mi skyo la/ yongs su mi skyo ba rjes su dran pas theg pa chen po la dad pa'o/ /bde ba kha na ma tho ba med par sbyor ba rjes su dran pa'i dad pa ni 'di lta ste/ bdag la gnod par sbyor ba dang / 'dod pa'i bde ba la sbyor ba spangs nas tshogs la sbyor te/
27a1(mdo sde): sbyor ba de rjes su dran pas theg pa chen po la dad pa'o/ /gzhan yang dad pa bzhi ste/ bzhi gang zhe na/ yon tan rjes su dran pa'i dad pa dang / dngos po phun sum tshogs pa rjes su dran pa'i dad pa dang / dang ba rjes su dran pa'i dad pa dang / skye bo mang po la phan par bya ba rjes su dran
27a2(mdo sde): pa'i dad pa'o/ /de la yon tan rjes su dran pa'i dad pa ni gang sangs rgyas la mchod pa dang / rim gro byed pa la brtson pa'i byang chub sems dpa' sangs rgyas kyi yon tan rjes su dran pas theg pa chen po la dad pa'o/ /de la dngos po phun sum tshogs pa rjes su dran pa'i dad pa ni gang sangs rgyas la
27a3(mdo sde): mchod pa dang / rim gro byed pa la brtson pa'i byang chub sems dpa' nyid mchod pa phun sum tshogs pa mthong ba rjes su dran pas theg pa chen po la dad pa'o/ /de la dang ba rjes su dran pa'i dad pa ni gang sangs rgyas la mchod cing / rim gro byed pa la brtson pa'i byang chub sems dpa' nyid rang gi sems dang
27a4(mdo sde): ba dang / gzhan gyi sems dang ba rjes su dran pas theg pa chen po la dad pa'o/ /de la skye bo mang po la phan par bya ba rjes su dran pa'i dad pa ni gang sangs rgyas la mchod pa dang / rim gro byed pa la brtson pa'i byang chub sems dpa' de nyid sangs rgyas la mchod pa dang / rim gro byed pa de nyid kyis
27a5(mdo sde): skye bo mang po la phan pa byed la/ de yang rjes su dran pas theg pa chen po la dad pa'o/ /gzhan yang dad pa bzhi ste/ bzhi gang zhe na/ bla ma'i yon tan phun sum tshogs pa rjes su dran pa'i dad pa dang / bdag gi yang dag pa'i nan tan rjes su dran pa'i dad pa dang / byas pa gzo ba
27a6(mdo sde): rjes su dran pa'i dad pa dang / bla ma'i 'dod pa'i bsgrub pa rjes su dran pa'i dad pa'o/ /de la bla ma'i yon tan phun sum tshogs pa rjes su dran pa'i dad pa ni gang dge ba'i bshes gnyen la bsten pa la brtson pa'i byang chub sems dpa' dge ba'i bshes gnyen gyi phun sum tshogs pa yongs su
27a7(mdo sde): rdzogs pa mthong ba rjes su dran pas theg pa chen po la dad pa'o/ /de la bdag gi yang dag pa'i nan tan rjes su dran pa'i dad pa ni gang dge ba'i bshes gnyen la bsten pa la brtson pa'i byang chub sems dpa' de nyid dge ba'i bshes gnyen gyi gan du 'gro zhing chos mnyan pa'i phyir bsnyen bkur
27b1(mdo sde): byed la/ ji ltar rjes su bstan pa bzhin du sgrub cing bdag gis yang dag pa'i nan tan rjes su dran pas theg pa chen po la dad pa'o/ /de la byas pa gzo ba rjes su dran pa'i dad pa ni gang dge ba'i bshes gnyen la bsten pa la brtson pa'i byang chub sems dpa' de nyid de las man ngag dang yon tan
27b2(mdo sde): rjes su thob nas byas pa gzo ba de rjes su dran pas theg pa chen po la dad pa'o/ /de la bla ma'i 'dod pa bsgrub pa rjes su dran pa'i dad pa ni gang dge ba'i bshes gnyen la bsten pa la brtson pa'i byang chub sems dpa' de nyid man ngag des skye bo mang po la phan par bya ba rjes su dran pas theg pa chen po la
27b3(mdo sde): dad pa'o/ /gzhan yang dad pa bzhi ste/ bzhi gang zhe na/ ldan pa'i bsam pa bsgrub pa rjes su dran pa'i dad pa dang / 'bral ba'i bsam pa bsgrub pa rjes su dran pa'i dad pa dang / mi 'bral ba'i bsam pa bsgrub pa rjes su dran pa'i dad pa dang / kun nas nyon mongs pa med pa'i
27b4(mdo sde): bsam pa bsgrub pa rjes su dran pa'i dad pa'o/ /de la ldan pa'i bsam pa bsgrub pa rjes su dran pa'i dad pa ni gang byams pa bsgom pa la brtson pa'i byang chub sems dpa' sems can rnams la bde ba dang ldan pa'i bsam pas bde ba dang ldan par bsgrub pa rjes su dran pas theg pa chen po la dad
27b5(mdo sde): pa'o/ /de la 'bral ba'i bsam pa bsgrub pa rjes su dran pa'i dad pa ni gang snying rje bsgom pa la brtson pa'i byang chub sems dpa' sems can rnams la sdug bsngal dang 'bral ba'i bsam pa bsgrub pa rjes su dran pas theg pa chen po la dad pa'o/ /de la mi 'bral ba'i bsam pa bsgrub
27b6(mdo sde): pa rjes su dran pa'i dad pa ni gang dga' ba bsgom pa la brtson pa'i byang chub sems dpa' sems can rnams la bde ba dang mi 'bral ba'i bsam pa bsgrub pa rjes su dran pas theg pa chen po la dad pa'o/ /de la kun nas nyon mongs pa med pa'i bsam pa bsgrub pa rjes su dran pa'i dad pa
27b7(mdo sde): ni gang btang snyoms bsgom pa la brtson pa'i byang chub sems dpa' sems can rnams la kun nas nyon mongs pa med pa'i bsam pa bsgrub pa rjes su dran pas theg pa chen po la dad pa'o/ /rigs kyi bu de ltar byang chub sems dpas theg pa chen po la dad pa'i rnam pa rab tu dbye ba tshad med pa
28a1(mdo sde): 'di lta bu dag gis theg pa chen po la dad pa'i rnam pa rab tu dbye ba tshad med pa shes par bya'o/ /bskal pa bye ba khrag khrig brgyar yang de'i mtha' bde bar shes par mi 'gyur te/ rigs kyi bu 'di ni byang chub sems dpa' rnams kyi theg pa chen po'i phyir theg pa
28a2(mdo sde): chen po la rab tu dbye bar rig par bya'o/ /rab tu dbye ba'i le'u ste gsum pa'o// //byang chub sems dpa' dad pa thabs chen gyis gsol pa/ bcom ldan 'das theg pa chen po'i phyir theg pa chen po la dad pa'i phan yon du 'tshal bar bgyi ba gang lags/ bcom
28a3(mdo sde): ldan 'das kyis bka' stsal pa/ rigs kyi bu byang chub sems dpa' rnams kyi theg pa chen po'i phyir theg pa chen po la dad pa'i phan yon ni tshad med de/ de'i phyogs tsam zhig bstan par bya'o/ /rigs kyi bu byang chub sems dpa' rnams kyi theg pa chen po la dad pa ni dge ba'i
28a4(mdo sde): rtsa ba thams cad rnam par 'phel bar byed pas rnam par 'phel ba dang ldan pa'o/ /rigs kyi bu byang chub sems dpa' rnams kyi theg pa chen po la dad pa ni nyan thos dang rang sangs rgyas dang / skal ba mnyam pa dang / skal ba mi mnyam par sems skyed pa dag las byang chub kyi
28a5(mdo sde): sems skyed pa srung ba'i phyir kun srung ba'o/ /rigs kyi bu byang chub sems dpa' rnams kyi theg pa chen po la dad pa ni bdag gi don dang gzhan gyi don phun sum tshogs pa dang 'thun pa'i phyir don che ba'o/ /rigs kyi bu byang chub sems dpa' rnams kyi theg pa chen po la dad pa ni
28a6(mdo sde): chos kyi dbyings zab mo bstan pa'i rnam pa thams cad la mos pa dang 'thun pa'i phyir zab pa'o/ /rigs kyi bu byang chub sems dpa' rnams kyi theg pa chen po la dad pa ni byang chub sems dpa'i mngon par shes pa chen po mngon par bsgrub pa dang 'thun pa'i phyir mthu che ba'o/ /rigs
28a7(mdo sde): kyi bu byang chub sems dpa' rnams kyi theg pa chen po la dad pa ni sems can tshad med pa yongs su smin par byed pa dang 'thun pa'i phyir gzi brjid che ba'o/ /rigs kyi bu byang chub sems dpa' rnams kyi theg pa chen po la dad pa ni sangs rgyas kyi zhing yongs su dag par bya ba dang /
28b1(mdo sde): sangs rgyas kyi chos thams cad sgrub pa dang 'thun pa'i phyir ring du 'gro ba'o/ /rigs kyi bu byang chub sems dpa' rnams kyi theg pa chen po la dad pa ni bdud kyi las dang mu stegs can thams cad kyis theg pa chen po la mos pa mi sgul ba'i phyir mi g.yo ba'o/ /rigs kyi bu byang chub
28b2(mdo sde): sems dpa' rnams kyi theg pa chen po la dad pa ni mang du thos pa la brten nas sems can thams cad kyi the tshom gcod pa dang / 'thun pa'i phyir nus pa'o/ /rigs kyi bu byang chub sems dpa' rnams kyi theg pa chen po la dad pa ni byang chub sems dpa'i yang dag pa'i nan tan phun
28b3(mdo sde): sum tshogs pa thams cad dang 'thun pa'i phyir sgrub par byed pa'o/ /rigs kyi bu byang chub sems dpa' rnams kyi theg pa chen po la dad pa ni bdag dang gzhan dag rnal 'byor chen po 'thob pa dang lus dang ngag dang yid kyi las 'dul ba dang 'thun pa'i phyir rjes su 'dzin pa'o/ /rigs
28b4(mdo sde): kyi bu byang chub sems dpa' rnams kyi theg pa chen po la dad pa ni sems can thams cad kyi bsam pa yongs su skong ba dang 'thun pa'i phyir sbyin pa'i pha rol tu phyin pa yongs su bskang ba dang 'thun pa'o/ /rigs kyi bu byang chub sems dpa' rnams kyi theg pa chen po la dad pa ni
28b5(mdo sde): sems can thams cad phan tshun lus dang ngag gi gnod pa med pa yang dag par 'dzin du gzhug pa dang 'thun pa'i phyir tshul khrims kyi pha rol tu phyin pa yongs su bskang ba dang 'thun pa'o/ /rigs kyi bu byang chub sems dpa' rnams kyi theg pa chen po la dad pa ni sems can log
28b6(mdo sde): par zhugs pa dang / 'khor ba'i sdug bsngal dang dka' ba spyod pa thams cad dang du blang ba dang 'thun pa'i phyir bzod pa'i pha rol tu phyin pa yongs su bskang ba dang 'thun pa'o/ /rigs kyi bu byang chub sems dpa' rnams kyi theg pa chen po la dad pa ni bskal pa mtha' yas
28b7(mdo sde): par chos dkar po rnam par spel bar rtsol ba la yongs su mi skyo ba dang 'thun pa'i phyir brtson 'grus kyi pha rol tu phyin pa yongs su bskang ba dang 'thun pa'o/ /rigs kyi bu byang chub sems dpa' rnams kyi theg pa chen po la dad pa ni sems can thams cad kyi don sgrub pa'i ting
29a1(mdo sde): nge 'dzin mngon par bsgrub pa dang 'thun pa'i phyir bsam gtan gyi pha rol tu phyin pa yongs su bskang ba dang 'thun pa'o/ /rigs kyi bu byang chub sems dpa' rnams kyi theg pa chen po la dad pa ni 'jig rten las 'das pa de'i bla ma'i ye shes bla na med pa la gnas nas sangs
29a2(mdo sde): rgyas kyi chos bsgrub pa dang 'thun pa'i phyir shes rab kyi pha rol tu phyin pa yongs su bskang ba dang 'thun pa'o/ /rigs kyi bu byang chub sems dpa' rnams kyi theg pa chen po la dad pa ni sems can gyi tshogs mtha' yas pa theg pa gsum gyis nges par 'byung ba'i yang dag par bstan pa dang
29a3(mdo sde): 'thun pa'i phyir tshogs yongs su sdud pa dang 'thun pa'o/ /rigs kyi bu byang chub sems dpa' rnams kyi theg pa chen po la dad pa ni bsod nams tshad med pa skyed cing / sangs rgyas kyi zhing rmad du byung ba'i bsod nams yongs su gzung ba dang 'thun pa'i phyir de bzhin gshegs pa la
29a4(mdo sde): mchod pa dang rim gro bya ba chen po dang 'thun pa'o/ /rigs kyi bu byang chub sems dpa' rnams kyi theg pa chen po la dad pa ni sangs rgyas dang / byang chub sems dpa' dang / dge ba'i bshes gnyen yongs su gzung ba dang 'thun pa'i phyir shin tu yongs su gzung ba dang 'thun pa'o/ /
29a5(mdo sde): rigs kyi bu byang chub sems dpa' rnams kyi theg pa chen po la dad pa ni sems can dpag tu med pa la ldan pa dang 'bral ba dang / kun nas nyon mongs pa med pa'i bsam pa bsgrub pa dang 'thun pa'i phyir snying brtse bas non pa'o/ /rigs kyi bu byang chub sems dpa' rnams kyi theg pa chen
29a6(mdo sde): po la dad pa ni byang chub sems dpa'i 'khrul pa'i nyes byas kun tu spyod pa thams cad la 'dzem pa nye bar gnas pa dang 'thun pa'i phyir shin tu sbed pa'o/ /rigs kyi bu byang chub sems dpa' rnams kyi theg pa chen po la dad pa ni sems can log par zhugs pa dang / 'khor ba'i sdug
29a7(mdo sde): bsngal ba dang / dka' ba spyod pa thams cad la sgyid lug pa med pa dang 'thun pa'i phyir brtan pa'o/ /rigs kyi bu byang chub sems dpa' rnams kyi theg pa chen po la dad pa ni nyin mtshan du dge ba'i phyogs chen po la mngon par brtson par byas pas yongs su mi skyo ba dang 'thun pa'i phyir
29b1(mdo sde): sbyor ba legs par goms par byas pa'o/ /rigs kyi bu byang chub sems dpa' rnams kyi theg pa chen po la dad pa ni rig pa'i gnas lnga byang ba dang 'thun pa'i phyir legs par byang ba'o/ /rigs kyi bu byang chub sems dpa' rnams kyi theg pa chen po la dad pa ni dus thams cad
29b2(mdo sde): du bzhin 'dzum zhing gsong por smra ba dang 'thun pa'i phyir 'thun pa'o/ /byang chub sems dpa' rnams kyi theg pa chen po la dad pa ni gnod pa dang / ma dad pa dang / dngangs pa dang / the tshom dang / rnyog pa'i dri ma dang bral ba'i phyir rin po che lta bur blta'o/ /byang chub sems dpa'
29b3(mdo sde): rnams kyi theg pa chen po la dad pa ni rgya che ba dang kha na ma tho ba med pa dang dga' ba dang / mchog tu dga' bas lus dang sems sim par byed pa'i phyir zla ba lta bur blta'o/ /byang chub sems dpa' rnams kyi theg pa chen po la dad pa ni rnam pa thams cad du sangs rgyas kyi chos thams
29b4(mdo sde): cad la khyab pa'i phyir nam mkha' lta bur blta'o/ /byang chub sems dpa' rnams kyi theg pa chen po la dad pa ni bsod nams dang ye shes tshad med pa yongs su bzung ba'i phyir rin po che sna tshogs kyis gang ba'i gru lta bur blta'o/ /byang chub sems dpa' rnams kyi theg pa chen
29b5(mdo sde): po la dad pa ni sems can thams cad kyi bde ba'i gnas yin pas rtsi chen po lta bur blta'o/ /byang chub sems dpa' rnams kyi theg pa chen po la dad pa ni ngan song dang ngan 'gro thams cad las 'da' bar byed pa'i phyir zam pa lta bur blta'o/ /byang chub sems dpa' rnams kyi theg
29b6(mdo sde): pa chen po la dad pa ni sangs rgyas kyi chos thams cad dang / sems can thams cad kyi dge ba'i rtsa ba'i lo tog skye ba'i rtsa ba byed pa'i phyir sa bon lta bur blta'o/ /byang chub sems dpa' rnams kyi theg pa chen po la dad pa ni nyon mongs pa dang / nye ba'i nyon mongs pa'i dgra'i
29b7(mdo sde): mtshon cha thams cad kyis gnod par mi 'gyur bar bsrung ba'i phyir go cha lta bur blta'o/ /byang chub sems dpa' rnams kyi theg pa chen po la dad pa ni 'jig rten dang 'jig rten las 'das pa'i dge ba'i rtsa ba rin po che phun sum tshogs pa thams cad sogs shing sdud de rnam par gnas par
30a1(mdo sde): byed pa'i phyir gter chen po lta bur blta'o/ /byang chub sems dpa' rnams kyi theg pa chen po la dad pa ni de las gzhan du dad pa thams cad zil gyis gnon pa'i dbang rnyed pa'i phyir rgyal po lta bur blta'o/ /byang chub sems dpa' rnams kyi theg pa chen po
30a2(mdo sde): la dad pa ni yun ring po nas rjes su 'brang ba'i ngan song dang gnod sems dang / sdig pa mi dge ba'i las dang / nyon mongs pa'i dug gi gnyen por gyur pa'i phyir sman nad med byed lta bur blta'o/ /byang chub sems dpa' rnams kyi theg pa chen po la dad pa ni dge ba'i rtsa
30a3(mdo sde): ba gcod pa la dad pa'i mtshon cha'i gnyen por gyur pa'i phyir rdo rje lta bur blta'o/ /byang chub sems dpa' rnams kyi theg pa chen po la dad pa ni smre sngags 'don pa dang / sdug bsngal ba dang / yid mi bde ba dang / 'khrug pa dang / gdung bar byed pa dang / mya ngan
30a4(mdo sde): gyi me'i gnyen por gyur pa'i phyir chu lta bur blta'o/ /byang chub sems dpa' rnams kyi theg pa chen po la dad pa ni mi 'dod pa thams cad dang phrad par byed pa'i nyon mongs pa'i dgra'i gnyen por gyur pa'i phyir lag cha bzang po lta bur blta'o/ /byang chub sems dpa' rnams kyi
30a5(mdo sde): theg pa chen po la dad pa ni rtag par rgyun du dkar po'i phyogs kyi chos rnam par 'phel ba'i phyir zla ba lta bur blta'o/ /byang chub sems dpa' rnams kyi theg pa chen po la dad pa ni sems can tshad med pa la ye shes tshad med pas snang bar bya ba dang 'thun pa'i phyir nyi ma lta bur blta'o/ /byang chub sems
30a6(mdo sde): dpa' rnams kyi theg pa chen po la dad pa ni dam pa'i chos kyi char tshad med pa 'bebs pa dang 'thun pa'i phyir sprin chen po lta bur blta'o/ /byang chub sems dpa' rnams kyi theg pa chen po la dad pa ni gzhan mu stegs can dang / phas kyi rgol ba thams cad gzhom pa dang 'thun
30a7(mdo sde): pa'i phyir lce 'bab pa lta bur blta'o/ /byang chub sems dpa' rnams kyi theg pa chen po la dad pa ni sems can thams cad kyi sgrib pa thams cad 'joms par byed pa dang 'thun pa'i phyir lo legs pa lta bur blta'o/ /rigs kyi bu ngas mngon par shes te/ 'das pa'i dus na
30b1(mdo sde): yang dag par rdzogs pa'i sangs rgyas 'od srung gi tshe rgyal po'i khab 'di nyid du bud med grong pa'i tha chad phyag dar byed pa ngan 'gro ba zhig byung ste/ des khyim bdag che ge mo zhes bya ba zhig gi khyim du sangs rgyas la sogs pa dge slong gi dge 'dun spyan 'dren ces thos nas de bkres
30b2(mdo sde): pa dang / skom pas nyen pas khyim bdag de'i khyim ga la ba der song ba dang / der 'khor gyi khyams na sangs rgyas la sogs pa dge slong gi dge 'dun rab tu zhi ba'i spyod lam du gnas pa dang bshos 'drim pa mthong ngo / /bud med des spyod lam phun sum tshogs pa de
30b3(mdo sde): dang tshogs kyis bskor ba mdzes pa de yang mthong nas/ kye ma'o bcom ldan 'das yang dag par rdzogs pa'i sangs rgyas 'od srung rab tu zhi ba'i spyod lam dang / zhabs 'bring ba mdzes pas mdzes so zhes dad pa'i sems gcig bskyed nas de 'chi ba'i dus byas so/ /de rgyu de nyid
30b4(mdo sde): kyis sum cu rtsa gsum gyi lha'i nang du skyes pa nas rgyu de nyid kyis bla na med pa yang dag par rdzogs pa'i byang chub tu nges par gyur pa'i bar du'o/ /rigs kyi bu ngas mngon par shes te 'das pa'i dus na yang dag par rdzogs pa'i sangs rgyas rnam par gzigs kyi tshe rgyal
30b5(mdo sde): po'i khab 'di nyid du zas 'dod ces bya ba'i bram ze zhig byung ngo / /zas 'dod de sangs rgyas dang / chos dang dge 'dun dkon mchog la rang bzhin gyis ma dad na bsnyen bkur lta ga la zhig byed/ de'i tshe bcom ldan 'das yang dag par rdzogs pa'i sangs rgyas rnam par gzigs rgyal
30b6(mdo sde): po'i khab tu bsod snyoms kyi phyir gshegs pa dang / bram ze de yang don zhig gnyer zhing rgyal po'i khab nas byung ngo / /de byung ba dang bcom ldan 'das rnam par gzigs de bzhin gshegs pa de khas bon du mthong ngo / /mthong nas kyang des gzugs mdzes pa
30b7(mdo sde): la dmigs te/ kye ma'o bcom ldan 'das rnam par gzigs de bzhin gshegs pa dgra bcom pa yang dag par rdzogs pa'i sangs rgyas mtshan dang dpe byad bzang po rnams kyis sku legs par brgyan to zhes dad pa'i sems gcig rnyed nas/ de 'chi ba'i dus byas so/ /
31a1(mdo sde): de rgyu des rab mtshe ma'i lha'i nang du skyes pa nas rgyu de nyid kyis rim gyis bla na med pa yang dag par rdzogs pa'i byang chub tu nges par gyur pa'i bar du'o/ /rigs kyi bu ngas mngon par shes te/ 'das pa'i dus na yang dag par rdzogs pa'i sangs rgyas 'od srung gi tshe rgyal po'i khab
31a2(mdo sde): 'di nyid du gzhan mu stegs can lnga brgya zhig byung ste/ de dag skabs btsal ba'i bsam pas yang dag par rdzogs pa'i sangs rgyas 'od srung ga la ba der dong ngo / /de'i tshe bcom ldan 'das yang dag par rdzogs pa'i sangs rgyas 'od srung 'khor brgya phrag du mas bskor te mdun gyis byas nas
31a3(mdo sde): chos ston cing bzhugs so/ /de na mu stegs can lnga brgya tsam po de dag gis kye ma'o/ /yang dag par rdzogs pa'i sangs rgyas 'od srung ni snyan pa gsung ba'o zhes dad pa'i sems gcig rnyed nas de dag 'chi ba'i dus byas so/ /de dag rgyu des dga' ldan gyi lha'i ris su skyes pa nas rgyu
31a4(mdo sde): de nyid kyis rim gyis nga'i bstan pa la rab tu byung ste/ zag pa zad pa rjes su thob pa'i bar du'o/ /rigs kyi bu ngas mngon par shes te/ gang gi phyir de bzhin gshegs pas 'od zer gang gis sems can dmyal bar skyes pa'i sems can rnams sems can dmyal ba nas 'byung bar
31a5(mdo sde): 'gyur ba'i 'od zer bkye bas des sems can dmyal bar skyes pa'i sems can rnams la reg nas sems can dmyal ba'i gnod pa'i sdug bsngal thams cad rgyun chad de bde ba dang ldan par gyur nas/ de dag 'di snyam du gang gis/ bdag cag sems can dmyal ba'i gnod
31a6(mdo sde): pa'i sdug bsngal thams cad rgyun bcad nas bde ba dang ldan par gyur pa 'di su'i mthu snyam pa dang / de bzhin gshegs pas byin gyis brlabs nas de dag gis de bzhin gshegs pa'i sku mthong ngo / /mthong nas kye ma'o gang gis bdag cag gi sems can dmyal ba'i gnod pa'i
31a7(mdo sde): sdug bsngal thams cad rgyun bcad nas bde ba dang ldan par gyur pa de'i mthu 'di ni mthu che ba'o snyam ste/ dad pa'i sems gcig rnyed nas/ de dag 'chi ba'i dus byas te shi 'phos nas rgyu de nyid kyis mtshungs par de dag lhar skyes pa nas rim gyis rgyu de nyid kyis nga'i bstan pa la dad pa rnyed de/
31b1(mdo sde): la la ni nyan thos kyi theg pas/ la la ni rang sangs rgyas kyi theg pas yongs su mya ngan las 'das so/ /la la ni theg pa chen pos bla na med pa yang dag par rdzogs pa'i byang chub tu nges par gyur to/ /rigs kyi bu rnam grangs 'dis ngas mngon par shes te/ bgrang ba las 'das pa'i
31b2(mdo sde): sems can dag gang gi phyir de bzhin gshegs pa'i theg pa chen po la dad pa srab cing chung ba'i sems gcig gis kyang kha cig ni ngan song las log par gyur/ kha cig ni kun nas nyon mongs par gyur pa'i lus las log par gyur to/ /log nas kyang 'jig rten pa'i phun sum tshogs
31b3(mdo sde): pa rjes su thob bo/ /theg pa chen po la dad pa'i sems srab cing chung ba des 'jig rten las 'das pa'i phun sum tshogs pa'i rnam pa thams cad kyang rjes su thob bo/ /rigs kyi bu byang chub sems dpa' rnams kyi theg pa chen po la dad pa srab cing chung ba gcig gi phan yon yang de ltar
31b4(mdo sde): tshad med na byang chub sems dpa' rnams kyi theg pa chen po la dad pa rgyun du 'byung zhing chu bo ltar 'bab pa'i phan yon lta smos kyang ci dgos te/ bskal pa bye ba khrag khrig brgya stong du yang brjod par sla ba ma yin no/ /de skad ces bka' stsal pa dang / byang chub sems dpa' dad pa thabs chen
31b5(mdo sde): gyis bcom ldan 'das la 'di skad ces gsol to/ /bcom ldan 'das kyis las dang po pa'i byang chub sems dpa' mos pas spyod pa la zhugs pa rnams la theg pa chen po la dad pa'i mtshan nyid phun sum tshogs pa bstan pa dang / skye ba phun sum tshogs pa bstan pa dang / rab tu dbye ba
31b6(mdo sde): phun sum tshogs pa bstan pa dang / phan yon phun sum tshogs pa bstan pa ni ngo mtshar to/ /bcom ldan 'das rjes su dpag pa dang / rjes su 'jug pa 'dis byang chub sems dpa' gzhan dag gi yon tan phun sum tshogs pa khyad par du 'phags pa tshad ma mchis pa dag kyang brjod par
31b7(mdo sde): 'gyur ro/ /chos kyi rnam grangs 'di bshad pa na las dang po pa'i byang chub sems dpa' lnga stong byang chub sems dpa'i chos mngon par rtogs pa'i rjes su 'thun pa'i bzod pa chen po skyes so/ /'khor der 'dus pa las dang po pa'i byang chub sems dpa' lhag ma rnams kyang mos pa las mi g.yo ba'i
32a1(mdo sde): tshul gyis mos pa klung du byed pa'i bzod pa skyes so/ /de nas bcom ldan 'das la byang chub sems dpa' dad pa thabs chen gyis 'di skad ces gsol to/ /bcom ldan 'das byang chub sems dpa' gang la la dag chos kyi rnam grangs 'di la mos pa sngon du btang ste/ sbyor bar bgyid pa ni
32a2(mdo sde): ring po mi thogs par de dag de bzhin gshegs pa rnams kyi zhal zas dang / btung ba dang / bzhon pa dang / na bza' dang / rgyan dang / snod spyad dang / 'tshog chas dang / yo byad dang / spos dang / phreng ba dang / byug pa dang / glu dang / gar dang / rol mo'i dbyangs sgra dang / mar me dang / bud med dang /
32a3(mdo sde): skyes pa dang / kun spyod pa'i yo byad 'thob par 'gyur ro/ /de nas byang chub sems dpa' dad pa'i snod yongs su tshol bas byang chub sems dpa' dad pa thabs chen la 'di skad ces smras so/ /rigs kyi bu de bzhin gshegs pa rnams kyi zhal zas dang / btung ba dang / bzhon pa dang / na bza' dang /
32a4(mdo sde): rgyan dang / snod spyad dang / 'tshog chas dang / yo byad gang yin/ spos dang / phreng ba dang / byug pa dang / glu dang / gar dang / rol mo'i dbyangs sgra dang / mar me dang / bud med dang / skyes pa dang / kun spyad pa'i yo byad gang yin/ byang chub sems dpa' dad pa thabs chen gyis smras pa/ rigs kyi bu
32a5(mdo sde): sgrib pa thams cad rnam par dag pa'i bsam gtan gyi dga' ba ni de bzhin gshegs pa rnams kyi zhal zas so/ /sgrib pa thams cad rnam par dag pa'i dam pa'i chos kyi khu ba ni de bzhin gshegs pa rnams kyi btung ba'o/ /sgrib pa thams cad rnam par dag pa'i zhi gnas dang lhag mthong ni de
32a6(mdo sde): bzhin gshegs pa rnams kyi bzhon pa'o/ /sgrib pa thams cad rnam par dag pa'i ngo tsha shes pa dang / khrel yod pa ni de bzhin gshegs pa rnams kyi na bza'o/ /sgrib pa thams cad rnam par dag pa'i rgyan dang bcas pa'i tshul khrims rnam par dag pa ni de bzhin gshegs pa rnams kyi rgyan
32a7(mdo sde): no/ /sgrib pa thams cad rnam par dag pa'i mang du thos pa ni de bzhin gshegs pa rnams kyi snod spyad dang / 'tshog chas dang yo byad do/ /sgrib pa thams cad rnam par dag pa'i bsam gtan dang / rnam par thar pa dang / ting nge 'dzin dang / snyoms par 'jug pa rnams ni de bzhin
32b1(mdo sde): gshegs pa rnams kyi spos dang / phreng ba dang / byug pa'o/ /sgrib pa thams cad rnam par dag pa'i chos kyi rdzogs par longs spyod pa 'bel ba'i gtam rnam par gdon mi za ba ni de bzhin gshegs pa rnams kyi glu dang / gar dang / rol mo'i dbyangs sgra'o/ /sgrib pa thams cad rnam
32b2(mdo sde): par dag pa'i gzungs kyi sgo rnams ni de bzhin gshegs pa rnams kyi mar me'o/ /sgrib pa thams cad rnam par dag pa'i ting nge 'dzin gyi sgo dang / rnam par thar pa'i sgo rnams ni de bzhin gshegs pa rnams kyi bud med dang / skyes pa dang / kun spyod pa'i yo byad do/ /rigs kyi bu de ltar
32b3(mdo sde): chos kyi rnam grangs 'di la mos pa sngon du btang ste sbyor bar byed pa de ni de bzhin gshegs pa rnams kyi yo byad bcu po 'di dag ring po mi thogs par kun rdzob dang / don dam par yang thob par gyur na gang dag 'di la de bzhin nyid du sbyor bar byed pa lta smos kyang ci dgos te/ rigs kyi bu de
32b4(mdo sde): bzhin gshegs pa rnams kyi yo byad bcu po 'di dag thob par 'gyur ba'i steng du de dag gis gzhal med khang gang la de bzhin gshegs pa rnams bzhugs pa'i gzhal med khang de'ang thob par 'gyur ro/ /smras pa/ rigs kyi bu de bzhin gshegs pa rnams bzhugs pa'i gzhal med
32b5(mdo sde): khang ci 'dra/ byang chub sems dpa' dad pa thabs chen gyis smras pa/ rigs kyi bu rin po che sna bdun mchog tu 'bar ba bkod pa 'jig rten gyi khams tshad med pa rgyas par 'gengs pa'i 'od zer chen po shin tu 'byung ba/ gnas gzhan dag shin tu rnam par phye ba tshad med pa/ rnam
32b6(mdo sde): par gzhag pa 'khor gyi khyams yongs su ma chad pa/ khams gsum pa las yang dag par 'das pa'i spyod yul gyi mtshan nyid 'jig rten las 'das pa de'i bla ma'i dge ba'i rtsa ba las byung ba/ dbang sgyur ba'i rnam par rig pa/ shin tu rnam par dag pa'i mtshan nyid/ de bzhin
32b7(mdo sde): gshegs pa'i gnas/ byang chub sems dpa' dpag tu med pa gnas pa/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang mi ma yin pa dpag tu med pa rnam par rgyu ba/ chos kyi ro'i
33a1(mdo sde): dga' ba dang bde ba chen pos brtan pa/ sems can thams cad kyi don thams cad mdzad pas nye bar gnas pa nyon mongs pa dang / nye ba'i nyon mongs pa'i gnod pa thams cad dang bral ba/ bdud thams cad yongs su spangs pa thams cad kyi bkod pa las lhag
33a2(mdo sde): pa de bzhin gshegs pa'i byin gyi rlabs kyis bkod pa dran pa dang / blo gros dang / rtogs pa chen pos nges par 'gro ba/ zhi gnas dang lhag mthong chen po'i theg pa/ stong pa nyid dang / mtshan ma med pa dang / smon pa med pa chen po nas 'jug pa'i yon tan gyi tshogs tshad med
33a3(mdo sde): pas brgyan pa/ pad ma chen po'i rgyal pos brtan pa'i gzhal med khang chen po na de bzhin gshegs pa rnams bzhugs te/ rigs kyi bu gang dag chos kyi rnam grangs 'di la mos pa sngon du btang ste/ sbyor bar byed pa de dag gis de bzhin gshegs pa'i gzhal med khang de
33a4(mdo sde): lta bu yang thob par gyur na/ gang dag de bzhin nyid du sbyor bar byed pa lta smos kyang ci dgos bcom ldan 'das kyis bka' stsal pa/ rigs kyi bu legs so legs so/ /rigs kyi bu ji ltar khyod kyis bshad pa bzhin te/ gang dag chos kyi rnam grangs 'di la mos pa sngon du btang
33a5(mdo sde): nas sbyor bar byed pa de dag ring por mi thogs par de bzhin gshegs pa rnams kyi yo byad 'di dag dang / de bzhin gshegs pa'i gzhal med khang de yang thob par 'gyur na/ gang dag 'di la de bzhin nyid du sbyor bar byed pa lta smos kyang ci dgos/ de nas bcom ldan 'das la tshe
33a6(mdo sde): dang ldan pa kun dga' bos 'di skad ces gsol to/ /bcom ldan 'das rigs kyi bu'am rigs kyi bu mo gang dag chos kyi rnam grangs 'di la mos pa dang / klog pa dang / yi ger 'dri ba dang / 'don pa dang / nyan pa dang / kha ton bgyid pa dang / gzhan dag la'ang rgya
33a7(mdo sde): cher rab tu ston pa dang / tshul bzhin sems pa dang / bsgom pa'i rnam pas sbyor ba de dag bsod nams ji tsam skyed par 'gyur/ bcom ldan 'das kyis bka' stsal pa/ kun dga' bo gang la la dag chos kyi rnam grangs 'di la mos pa dang / klog pa dang / yi ger
33b1(mdo sde): 'dri ba dang / 'don pa dang / nyan pa dang / kha ton byed pa dang / gzhan dag la'ang rgya cher yang dag par rab tu ston pa dang / tshul bzhin sems pa dang / bsgom pa'i rnam pas sbyor ba de dag ni bsod nams gang la 'jig rten pa'i bsod nams kyi rnam pa thams
33b2(mdo sde): cad dang / nyan thos dang / rang sangs rgyas rnams kyi bsod nams 'jig rten las 'das pa/ rnam pa thams cad kyi dper yang mi bzod pa de lta bu'i bsod nams skyed par 'gyur ro/ /de ci'i phyir zhe na/ kun dga' bo 'jig rten pa'i bsod
33b3(mdo sde): nams tshad med pa gang yin pa de yang rgyu dang 'bras bur bcas pa sdug bsngal gyi bden pa dang / kun 'byung ba'i bden par bsdus pa'i phyir 'dod pa nyid yongs su grub pa ma yin te/ de ni rgyu zad de 'bras bu byung bas mi rtag pa'o/ /kun dga' bo nyan thos dang rang sangs rgyas
33b4(mdo sde): rnams kyi bsod nams 'jig rten las 'das pa gang yin pa de yang rgya che ba ma yin zhing don chung la zad par 'gyur ba'o/ /de la rgya che ba ma yin pa ni theg pa dman pa la gnas shing dmigs te yid la byed pa'i phyir ro/ /don chung ba ni bdag nyid rjes su 'dzin par nye bar gnas
33b5(mdo sde): pa'i phyir ro/ /zad par 'gyur ba ni phung po ma lus pa'i mya ngan las 'das pa'i dbyings su zad par 'gyur ba'i phyir ro/ /kun dga' bo byang chub sems dpa' rnams kyi theg pa chen po la dad pa las byung ba'i bsod nams de ni yongs su grub pa/ rgyu zad pa ma yin pa/ rgya che ba/
33b6(mdo sde): don che ba/ zad par mi 'gyur ba'o/ /de bas na byang chub sems dpa' rnams kyi theg pa chen po la dad pa las byung ba'i bsod nams de la ni 'jig rten pa dang / 'jig rten las 'das pa'i bsod nams kyis dper yang mi bzod do/ /kun dga' bos gsol pa/ bcom ldan
33b7(mdo sde): 'das chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis bka' stsal pa/ kun dga' bo de'i phyir chos kyi rnam grangs 'di theg pa chen po la dad pa rab tu sgom pa zhes bya bar zung shig /theg pa chen po la dad pa 'jug pa zhes bya
34a1(mdo sde): bar yang zung shig / theg pa chen po la dad pa rnam par 'phel ba zhes bya bar yang zung shig theg pa chen po la dad pa nges par 'byung ba zhes bya bar yang zung shig /de bas na chos kyi rnam grangs 'di theg pa chen po la dad pa rab tu sgom pa zhes bya ba'i tshig
34a2(mdo sde): so/ /bcom ldan 'das kyis de skad ces bka' stsal pa dang / byang chub sems dpa' de dag dang / thams cad dang ldan pa'i 'khor de dang / lha dang / mi dang / lha ma yin dang / dri zar bcas pa'i 'jig rten bcom ldan 'das kyis gsungs pa la yi rangs te mngon par bstod
34a3(mdo sde): do/ /'phags pa theg pa chen po la dad pa rab tu sgom pa zhes bya ba theg pa chen po'i mdo rdzogs so// //rgya gar gyi mkhan po dzi na mi tra dang / dA na shI la dang / zhu chen gyi lots+tsha ba ban de ye shes sde la sogs pas zhus shing bris te gtan la phab pa// //
34a4(mdo sde): @#/ /rgya gar skad du/ Ar+ya rat+nolka nA ma d+hA ra NI ma hA yA na sU tra/ bod skad du/ 'phags pa dkon mchog ta la la'i gzungs zhes bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos
34a5(mdo sde): pa dus gcig na/ bcom ldan 'das rgyal po'i khab na/ bya rgod kyi phung po'i ri la dge slong stong du tshang ba thams cad kyang dkar po'i chos yongs su rdzogs pa/ seng ge'i sgra chen po sgrog pa/ ye shes kyi tshogs dpag tu med pa tshol ba la mkhas pa sha stag gi dge slong gi dge 'dun chen
34a6(mdo sde): po dang thabs cig tu bzhugs so/ /byang chub sems dpa'i dge 'dun chen po 'di lta ste/ byang chub sems dpa' sems dpa' chen po kun tu bzang po dang / byang chub sems dpa' sems dpa' chen po lag na phyag rgya rin po che dang / byang chub sems dpa' sems dpa' chen po rtag tu
34a7(mdo sde): brtson dang / byang chub sems dpa' sems dpa' chen po yon tan gyis brgyan pa dang / byang chub sems dpa' sems dpa' chen po bsod nams mngon bsgrags dang / byang chub sems dpa' sems dpa' chen po blo gros chen po dang / byang chub sesam dpa' sems dpa' chen po
34b1(mdo sde): yon tan bkod pa dang / byang chub sems dpa' sems dpa' chen po rdo rje'i glo gros dang / byang chub sems dpa' sems dpa' chen po rdo rje'i snying po dang / byang chub sems dpa' sems dpa' chen po rdo rje'i 'od dang / byang chub sems dpa' sems dpa' chen po rdo rje'i mtshon
34b2(mdo sde): cha dang / byang chub sems dpa' sems dpa' chen po rdo rje sra ba dang / byang chub sems dpa' sems dpa' chen po sa 'dzin dang / byang chub sems dpa' sems dpa' chen po gzungs kyi blo gros dang / byang chub sesam dpa' sems dpa' chen po don kun mthong dang / byang
34b3(mdo sde): chub sems dpa' sems dpa' chen po spyan ras gzigs dbang phyug dang / byang chub sems dpa' sems dpa' chen po mthu chen thob dang / byang chub sems dpa' sems dpa' chen po blo gros brtan pa dang / byang chub sems dpa' sems dpa' chen po lag na rdo rje dang /
34b4(mdo sde): byang chub sems dpa' sems dpa' chen po 'jam dpal gzhon nur gyur pa dang / byang chub sems dpa' sems dpa' chen po ngan song spong dang / byang chub sems dpa' sems dpa' chen po mya ngan dang mun pa thams cad 'joms pa dang / byang chub sems dpa' sems
34b5(mdo sde): dpa' chen po rab kyi rtsal gyis rnam par gnon pa dang / byang chub sems dpa' sems dpa' chen po mi len mi 'dor ba dang / byang chub sems dpa' sems dpa' chen po tsan dan snying po dang / byang chub sems dpa' sems dpa' chen po blo gros rgya mtsho dang / byang chub sems
34b6(mdo sde): dpa' sems dpa' chen po 'byung dka' dang / byang chub sems dpa' sems dpa' chen po dga' 'byung dang / byang chub sems dpa' sems dpa' chen po spyod pa'i blo gros dang / byang chub sems dpa' sems dpa' chen po spobs pa brtsegs dang / byang chub sems dpa' sems
34b7(mdo sde): dpa' chen po mgyogs pa'i snying po dang / byang chub sems dpa' sems dpa' chen po byams pa dang / de dag la sogs pa byang chub sems dpa' sems dpa' chen po rnam par thar pa bsam gyis mi khyab pa la gnas pa/ dpa' bar 'gro ba'i ting nge 'dzin gyis nges par byung
35a1(mdo sde): pa dbyangs sgra thogs pa med pa/ sangs rgyas kyi zhing dpag tu med pa zil gyis gnon pa la mkhas pa/ mi 'jigs pa la gnas pa/ rjes su chags pa dang khong khro ba dang bral ba/ yid du 'ong ba'i dbyangs dang ldan pa/ khams gsum la ma chags pa/ g.yog
35a2(mdo sde): 'khor mi phyed pa dang ldan pa/ thams cad mkhyen pa nyid las nges par skyes pa/ ting nge 'dzin dang snyoms par 'jug pa tshad med pa dang ldan pa/ re ba thams cad yongs su skong ba/ shes rab kyi pha rol tu phyin pa rtogs par khong du chud pa/ lus dang ngag dang yid kyi las kyi mtha'
35a3(mdo sde): don yod pa la mos pa/ thams cad mkhyen pa nyid la mngon par brtson pa/ ting nge 'dzin dang spyod pa tshad med par byin gyis brlabs pa/ mi 'jigs pa thob pa/ stong pa nyid spyod yul ba/ mtshan ma med pa la gnas pa sha stag dang yang thabs cig go/ /de nas byang chub sems dpa'
35a4(mdo sde): sems dpa' chen po kun tu bzang po zhes bya ba 'khor de nyid du 'dus par gyur te 'dug pa des bcom ldan 'das kyi zhabs la mgo bos phyag 'tshal nas bcom ldan 'das la 'di skad ces gsol to/ /bcom ldan 'das chos kyi dbyings ji ltar rtogs par bgyi/ bcom ldan 'das kyis
35a5(mdo sde): bka' stsal pa/ rigs kyi bu chos kyi dbyings ni dngos po med par rtogs par bya'o/ /rigs kyi bu chos kyi dbyings ni nam mkha' dang mtshungs pa dang / spros pa med pa dang ma spros pa dang blang ba med pa dang dor ba med pa dang dngos po med pa dang / gnas pa med pa ste de ltar rtogs par bya'o/ /
35a6(mdo sde): byang chub sems dpa' kun tu bzang pos gsol pa/ bcom ldan 'das ci lags/ chos kyi dbyings 'byung ba lags sam/ bcom ldan 'das kyis bka' stsal pa/ rigs kyi bu chos kyi dbyings ni 'byung ba med pa'o/ /rigs kyi bu chos kyi dbyings ni bsam gyis mi khyab pa'o/ /
35a7(mdo sde): rigs kyi bu chos kyi dbyings ni dngos po med par rtogs pa ste/ dngos po gang du yang brjod par bya ba ma yin zhing bstan par bya ba ma yin pa'o/ /byang chub sems dpa' kun tu bzang pos gsol pa/ bcom ldan 'das byang chub la rnam pa du mchis/ bcom ldan 'das
35b1(mdo sde): kyis bka' stsal pa/ rigs kyi bu byang chub kyi rnam pa ni tshad med de de ni tshad dang ldan par bstan par mi nus so/ /byang chub sems dpa' kun tu bzang pos gsol pa/ bcom ldan 'das ci lags/ chos kyi dbyings rnam par rtog par bgyid dam/ bcom ldan 'das kyis bka'
35b2(mdo sde): stsal pa/ rigs kyi bu chos kyi dbyings ni rnam par mi rtog go/ /byang chub sems dpa' kun tu bzang pos gsol pa/ bcom ldan 'das gal te chos kyi dbyings rnam par mi rtog pa lags na/ byis pa so so'i skye bo rnams ci'i slad du rtog par bgyid/ bcom ldan 'das kyis bka'
35b3(mdo sde): stsal pa/ rigs kyi bu byis pa so so'i skye bo thams cad ni rtog pa dang / rnam par rtog pa dang / yongs su rtog pa las byung ba'o/ /byang chub sems dpa' kun tu bzang pos gsol pa/ bcom ldan 'das de bzhin gshegs pa rnams kyi byang chub 'di ni zab lags so/ /bcom ldan
35b4(mdo sde): 'das kyis bka' stsal pa/ rigs kyi bu de de bzhin te/ ci skad smras pa bzhin no/ /rigs kyi bu gzhan yang chos thams cad spros pa med pa ni byang chub ces bya'o/ /de nas 'jam dpal gzhon nur gyur pa 'khor de nyid du 'dus par gyur te 'dug pa des bcom ldan 'das kyi zhabs
35b5(mdo sde): la mgo bos phyag 'tshal te bcom ldan 'das la 'di skad ces gsol to/ /bcom ldan 'das kyis dkon mchog ta la la zhes bgyi ba'i gzungs bshad du gsol/ bcom ldan 'das kyis bka' stsal pa/ rigs kyi bu byang chub sems dpa' kun tu bzang po chos thams cad la
35b6(mdo sde): thogs pa med pa'i spobs pa la gnas pa 'di la dris shig dang / 'dis khyod la ston par 'gyur ro/ /de nas 'jam dpal gzhon nur gyur pas bcom ldan 'das la mngon du phyogs te 'dug nas sor mo bcu'i thal mo sbyar te bcom ldan 'das la 'di skad ces gsol to/ /thams
35b7(mdo sde): cad mkhyen cing thams cad gzigs pa bcom ldan 'das nyid kyis ci'i slad du mi bshad/ bcom ldan 'das kyis bka' stsal pa/ rigs kyi bu gang na byang chub sems dpa' yon tan 'di lta bu dang ldan pa dag 'khod pa de na de bzhin gshegs pa rnams btang snyoms su bzhugs
36a1(mdo sde): so/ /'jam dpal gyis gsol pa/ bcom ldan 'das de bzhin gshegs pa rnams ni btang snyoms su bzhugs pa ma lags so/ /bcom ldan 'das kyis bka' stsal pa/ rigs kyi bu nga ni sems can gyi khams yal bar 'dor ba ma yin te/ rigs kyi bu 'on kyang byang chub
36a2(mdo sde): sems dpa' rnams kyi bstan pa ni bstan pa tshad med cing bstan pa bsam gyis mi khyab bo/ /de nas 'jam dpal gzhon nur gyur pas yang bcom ldan 'das la 'di skad ces gsol to/ /bcom ldan 'das kyis dkon mchog ta la la zhes bgyi ba'i gzungs bshad du gsol/
36a3(mdo sde): bcom ldan 'das kyis bka' stsal pa/ rigs kyi bu byang chub sems dpa' kun tu bzang po 'di la dris shig dang / 'dis khyod la ston par 'gyur ro/ /de ci'i phyir zhe na/ rigs kyi bu skyes bu dam pa 'di ni ye shes kyi tshogs la gnas pa'o/ /'jam dpal gyis gsol pa/ gal te de
36a4(mdo sde): bzhin gshegs pas bdag la dgongs na bdag gis skyes bu dam pa 'di la dri bar bgyi'o/ /bcom ldan 'das kyis bka' stsal pa/ 'jam dpal khyod kyis ting nge 'dzin rdul phra rab kyi rdul snyed thob pa yin na de bzhin gshegs pa la gsol ba gdab ci dgos/ rigs kyi bu
36a5(mdo sde): khyod ni sangs rgyas kyi chos thams cad la skal pa dang ldan pa yin no/ /'jam dpal gyis gsol pa/ bcom ldan 'das bdag gis sangs rgyas kyi chos gang dag kun tu bsten pa dang / bsgoms pa dang mang du bgyis pa de thams cad ni de bzhin gshegs pa'i skyes bu'i mthur
36a6(mdo sde): rig par bgyi'o/ /bcom ldan 'das kyis bka' stsal pa/ rigs kyi bu legs so legs so/ /khyod kyis tshig 'di legs par smras te/ 'on kyang 'jam dpal nga khyod la gsol ba 'debs kyis khyod byang chub sems dpa' kun tu bzang po la dris shig /de nas bcom ldan
36a7(mdo sde): 'das la 'jam dpal gzhon nur gyur pas 'di skad ces gsol to/ /bcom ldan 'das byang chub sems dpa' kun tu bzang po 'di ni shin tu zab mo ston pa ste/ theg pa chen po rtogs par khong du chud pa lags so/ /bcom ldan 'das kyis bka' stsal pa/ rigs kyi bu
36b1(mdo sde): khyod kyang chos thams cad kyi dbang phyug gi rgyal po yin gyis bdag la ma gsung shig / yang rigs kyi bu khyod ni stong pa nyid la gnas pa'i ting nge 'dzin bsam gyis mi khyab pa dang ldan pa'o/ /de nas 'jam dpal gzhon nur gyur pas byang chub sems dpa' kun tu bzang po la
36b2(mdo sde): sor mo bcu'i thal mo sbyar te phyag 'tshal nas byang chub sems dpa' kun tu bzang po la 'di skad ces smras so/ /kye rgyal ba'i sras khyod kyis bdag la skabs phye na khyod la bdag yi ge 'bru gnyis shig 'dri'o/ /byang chub sems dpa' kun tu bzang pos smras pa/ rigs kyi bu de'i
36b3(mdo sde): dus la dbab par shes na dris shig / de nas 'jam dpal gzhon nur gyur pas byang chub sems dpa' sems dpa' chen po kun tu bzang po la 'di skad ces smras so/ /kye rgyal ba'i sras sangs rgyas sangs rgyas zhes bya ba'i gzhi'i don gang yin/ byang chub sems dpa' kun tu bzang
36b4(mdo sde): pos smras pa/ kye rgyal ba'i sras sangs rgyas kyi gzhi'i don ni gzhi med pa'i don to/ /sangs rgyas kyi gzhi'i don ni dngos po med pa'i don to/ /sangs rgyas kyi gzhi'i don ni bsam gyis mi khyab pa'i don to/ /sangs rgyas kyi gzhi'i don ni mi mnyam pa dang mnyam pa'i don to/ /sangs
36b5(mdo sde): rgyas kyi gzhi'i don ni spros pa med pa'i don to/ /sangs rgyas kyi gzhi'i don ni ma spros pa'i don to/ /sangs rgyas kyi gzhi'i don ni blang ba med pa'i don to/ /sangs rgyas kyi gzhi'i don ni dor ba med pa'i don to/ /sangs rgyas kyi gzhi'i don ni nam mkha' dang mtshungs pa'i don to/ /
36b6(mdo sde): sangs rgyas kyi gzhi'i don ni bsnyad du med pa'i don te/ rigs kyi bu sangs rgyas kyi chos rnams kyi rang bzhin ni de lta bu yin no/ /'jam dpal gyis smras pa/ kye rgyal ba'i sras gal te chos thams cad spros pa med pa yin na/ 'o na sangs rgyas kyi chos rnams shes ji skad
36b7(mdo sde): bstan/ byang chub sems dpa' kun tu bzang pos smras pa/ kye rgyal ba'i sras bstan pa 'di ni bstan du med pa'o/ /'jam dpal gyis smras pa/ kye rgyal ba'i sras bstan du med na ci zhig bstan/ byang chub sems dpa' kun tu bzang pos smras pa/ 'jam dpal
37a1(mdo sde): bstan du med pa ni btags te bstan to/ /'jam dpal gyis smras pa/ kye rgyal ba'i sras btags pas ci zhig 'dogs par byed/ byang chub sems dpa' kun tu bzang pos smras pa/ 'jam dpal btags pas ni dngos po yang mi 'dogs/ dngos po med pa yang mi 'dogs
37a2(mdo sde): so/ /'jam dpal gyis smras pa/ kye rgyal ba'i sras gal te btags pas dngos po yang mi 'dogs dngos po med pa yang mi 'dogs na theg pa gsum po dag ji ltar bstan/ byang chub sems dpa' kun tu bzang pos smras pa/ 'jam dpal khyod chos kyi dbyings chags ba med
37a3(mdo sde): pa la chags par ma byed/ de ci'i phyir zhe na/ 'jam dpal de bzhin gshegs pas chos thams ni dngos po med pa'o zhes bstan pa'i phyir te/ gang dngos po med pa'i phyir zhe na/ phung po lnga dmigs pa med pa'i phyir ro/ /'jam dpal gyis smras pa/ byang chub spros pa dang
37a4(mdo sde): bcas pa yin nam/ 'on te spros pa med pa yin/ byang chub sems dpa' kun tu bzang pos smras pa/ rigs kyi bu byang chub ni spros pa dang bcas pa yang ma yin/ spros pa med pa yang ma yin te/ 'di ltar byang chub dang / spros pa dang bcas pa dang / spros pa med pa de ni gnyis su
37a5(mdo sde): med de gnyis su dbyer med do/ /de nas bcom ldan 'das kyis byang chub sems dpa' sems dpa' chen po kun tu bzang po la rigs kyi bu bsam gyis mi khyab pa bstan pa 'di legs so legs so zhes bya ba byin no/ /gtam 'di brjod pas lha dang bcas pa'i 'jig rten 'di la rmongs
37a6(mdo sde): par 'gyur ro/ /'jam dpal gyis gsol pa/ bcom ldan 'das chos bstan pa 'di lta bu ni rnam pa 'tshal bar mi rung ngo / /bcom ldan 'das kyis bka' stsal pa/ rigs kyi bu de de bzhin te/ ji skad smras pa bzhin no/ /de nas bcom ldan 'das la 'jam dpal gzhon nur
37a7(mdo sde): gyur pas 'di skad ces gsol to/ /bcom ldan 'das chos thams cad btags pa 'dis btags pa lags sam/ bcom ldan 'das kyis bka' stsal pa/ rigs kyi bu de de bzhin te/ ji skad smras pa bzhin no/ /de nas bcom ldan 'das la byang chub sems dpa' kun tu bzang
37b1(mdo sde): pos 'di skad ces gsol to/ /bcom ldan 'das rnam par dag pa'i sgo 'di ni mos par bgyi dka' ba lags so/ /bcom ldan 'das kyis bka' stsal pa/ rigs kyi bu de de bzhin te/ ji skad smras pa bzhin no/ /de nas bcom ldan 'das la byang chub sems dpa' blo gros rgya mtshos
37b2(mdo sde): 'di skad ces gsol to/ /bcom ldan 'das byang chub sems dpa' kun tu bzang pos rnam par dag pa'i sgo bstan pa 'di legs par smras lags so/ /bcom ldan 'das kyis bka' stsal pa/ rigs kyi bu de de bzhin te/ ji skad smras pa bzhin no/ /rigs kyi bu gzhan yang 'di
37b3(mdo sde): ni chos thams cad kyi rgyu 'thun pa yin no/ /'di ni chos kyi char chen po yin no/ /de nas shing sA la chen po lta bu'i bram ze mnyam pa nyid du gnas pas bcom ldan 'das la 'di skad ces gsol to/ /bcom ldan 'das byang chub ni mnyam pa nyid bsam gyis mi khyab pa lags te/ /
37b4(mdo sde): de la yi ge mi dmigs/ tshig 'bru mi dmigs so/ /bcom ldan 'das kyis bka' stsal pa/ rigs kyi bu de de bzhin te/ chos kyi dbyings la tshig 'bru mi snang / don kyang mi snang ngo / /de nas bcom ldan 'das la 'jam dpal gzhon nur gyur pas 'di skad ces gsol to/ /
37b5(mdo sde): bcom ldan 'das stong pa nyid kyi rgyu 'thun pa gang lags/ rnam pa gang lags/ rtags gang lags/ mtshan ma gang lags/ bcom ldan 'das kyis bka' stsal pa/ 'jam dpal stong pa nyid ni brjod du med pa/ bsnyad du med pa ste/ brjod du med pa'i chos nyid 'di la mos pa
37b6(mdo sde): gang yin pa de stong pa nyid ces bya'o/ /stong pa nyid de ni yi ge med pa ste/ de'i phyir stong pa nyid ces bya'o/ /stong pa nyid de ni bsnyad du med pa ste/ de'i phyir stong pa nyid ces bya'o/ /rigs kyi bu chos thams cad ni chos kyi ngo bo nyid kyis stong ngo / /de nas bcom ldan 'das la tshe dang ldan pa
37b7(mdo sde): sha ra dwa ti'i bus 'di skad ces gsol to/ /bcom ldan 'das byang chub sems dpa' bsam gyis mi khyab pa'i chos la gnas pa rnams kyi rnam par 'phrul pa la gzigs/ bcom ldan 'das kyis bka' stsal pa/ tshe dang ldan pa sha ra dwa ti'i bu sems dang po bskyed pa'i byang
38a1(mdo sde): chub sems dpa'i shes pa ni mchog yin gyi dgra bcom pa'i shes pa ni de lta ma yin no/ /de ci'i phyir zhe na/ dgra bcom pa ni sangs rgyas kyi chos rnams las ring du gnas la/ byang chub sems dpa' de ni sangs rgyas bcom ldan 'das su 'gyur ba'i phyir ro/ /de nas
38a2(mdo sde): bcom ldan 'das la byang chub sems dpa' sems dpa' chen po chos thams cad kyi dbang phyug gi rgyal pos 'di skad ces gsol to/ /bcom ldan 'das ji ltar bcom ldan 'das kyis gsungs pa'i don bdag gis 'tshal ba ltar na nyan thos kyis ni nyan thos kyi chos rnams ma
38a3(mdo sde): thob pa nyid lags so/ /bcom ldan 'das kyis bka' stsal pa/ rigs kyi bu nyan thos kyis nyan thos kyi chos rnams ma thob pa ni ma yin te/ 'on kyang nyan thos la byang chub sems dpa' dang lhan cig tu dris pa la lan gdab pa'am/ spyod pa'i byin gyis brlab par bya
38a4(mdo sde): ba'i nus pa dang mthu ga la yod/ de nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das sha ra dwa ti'i bu 'di ni de bzhin gshegs pas shes rab dang ldan pa rnams kyi mchog tu bstan pa lags na bstan pa 'di gang la bstan
38a5(mdo sde): pa lags/ bcom ldan 'das kyis bka' stsal pa/ 'jam dpal ngas gang bstan pa 'di ni bstan pa med pa'o/ /de nas 'jam dpal gzhon nur gyur pas gnas brtan sha ra dwa ti'i bu la 'di skad ces smras so/ /gnas brtan gyis nyan thos kyi chos rnams thob bam/ smras
38a6(mdo sde): pa de ni ma yin no/ /'jam dpal gyis smras pa/ 'o na ci khyod so so'i skye bo'am/ smras pa de ni ma yin no/ /'jam dpal gyis smras pa/ 'o na ci khyod slob ba'am/ smras pa de ni ma yin no/ /'jam dpal gyis smras pa/ 'o na khyod ci shes rab dang ldan pa'i mchog yin nam/ smras pa de ni ma
38a7(mdo sde): yin no/ /'jam dpal gyis smras pa/ gal te btsun pa sha ra dwa ti'i bu so so'i skye bo yang ma yin/ slob pa yang ma yin/ shes rab dang ldan pa'i mchog kyang ma yin na de nyid khyod dmigs pa can du 'gyur ro/ /sha ra dwa ti'i bus smras pa/ rigs kyi bu kho bo ni skyes bu dam pa rgya mtsho ltar
38b1(mdo sde): gting dpag dka' ba khyod dang 'gyed par mi byed do/ /'jam dpal gyis smras pa/ btsun pa sha ra dwa ti'i bu khyod ni rgan rabs thu bo mchog yin gyis btsun pa sha ra dwa ti'i bu de skad ma zer cig /gnas brtan gyis smras pa/ rigs kyi bu rgas pa'i dngos pos ni ci yang 'thob par mi
38b2(mdo sde): 'gyur/ mngon par rtogs par mi 'gyur ro/ /rigs kyi bu don de nyid shes par bya ba'i phyir khyod la dpe bya'o/ /rigs kyi bu 'di lta ste dper na rdo rje ngan ngon gyis kyang ri brag chen po rnam par 'jig go/ /rigs kyi bu de bzhin du khyod kyi spu'i khung bu gcig na shes rab 'dug pa gang
38b3(mdo sde): yin pa de ni kho bo lta bu'i sems can rdul phra rab kyi rdul snyed rnams la med do/ /rigs kyi bu don de nyid shes par bya ba'i phyir yang khyod la dpe bya'o/ /rigs kyi bu 'di lta ste dper na/ ba lang glang po che shin tu mi bzad pa chen po de yang mi stobs dang ldan pas lcags kyu
38b4(mdo sde): chung dus dul bar byed do/ /rigs kyi bu de bzhin du khyod ni stobs dang ldan pa/ kho bo ni nyam chung ba ste/ glang po che chen po 'di lta bu dang kho bo 'gyed ga la nus/ de nas bcom ldan 'das la gnas brtan sha ra dwa ti'i bus 'di skad ces gsol to/ /bcom ldan 'das 'di lta ste/
38b5(mdo sde): dper na mi dmus long gis shul du mchi ba'am/ grong khyer mthong bar yang rngo mi thogs na khyim nas khyim du mchi ba'i rngo lta ga la thogs te/ de ni gnas ma mchis so/ /de bzhin du glang po che chen po lta bu 'di dag gi mdun na bdag ni dmus long dang mtshungs par mthong ste/ sangs rgyas kyi
38b6(mdo sde): chos 'di dag ni de tsam du rgya che ba lags so/ /bdag ni sangs rgyas kyi chos rnams kyi snod du ma gyur te/ da ci bgyir yang ma mchis so/ /bcom ldan 'das kyis bka' stsal pa/ sha ra dwa ti'i bu de skad ma zer cig /sha ra dwa ti'i bu 'di lta ste/ dper na de bzhin gshegs pa'i 'od
38b7(mdo sde): kyis sems can ji snyed cig la reg pa de dag thams cad sangs rgyas kyi chos rnams thob pa yin no/ /sha ra dwa ti'i bu de bzhin du khyod ni ting nge 'dzin mtha' yas shing bsam gyis mi khyab pa thob pa yin no/ /bcom ldan 'das kyis chos kyi rnam grangs 'di bshad pa na/ lha
39a1(mdo sde): dang mi'i skye dgu las sems can dgu khri nyis stong gis chos mngon par rtogs par gyur to/ /de nas byang chub sems dpa' chos kyi blo gros byang chub sems dpa'i ting nge 'dzin dkon mchog ta la la sbyor ba mtha' yas pa zhes bya ba de la snyoms par zhugs so/ /
39a2(mdo sde): byang chub sems dpa' chos kyi blo gros snyoms par zhugs ma thag tu phyogs bcu'i phyogs re re'i 'jig rten gyi khams sangs rgyas kyi zhing stong phrag bcu'i rdul phra rab kyi rdul snyed kyi pha rol nas sangs rgyas bcom ldan 'das sangs rgyas kyi zhing stong phrag bcu'i rdul phra
39a3(mdo sde): rab kyi rdul snyed kyis zhal mngon par bstan te/ sangs rgyas bcom ldan 'das de dag thams cad kyang mtshan rdo rje'i snying po zhes bya bar 'thun pa sha stag go/ /phyogs gcig ji lta bar phyogs bcu rnams nas kyang de bzhin te/ sangs rgyas bcom ldan 'das de dag gis de la
39a4(mdo sde): 'di skad ces bka' stsal to/ /chos kyi blo gros khyod de ltar byang chub sems dpa'i ting nge 'dzin sbyor ba mtha' yas pa la snyoms par zhugs pa legs so legs so/ /rigs kyi bu 'di lta ste/ bcom ldan 'das de bzhin gshegs pa rnam par snang mdzad 'di nyid kyi sngon gyi smon
39a5(mdo sde): lam dang / sngon gyi byin gyi rlabs dang / khyod nyid kyi dge ba'i rtsa bas nye bar brtan pas 'di lta ste chos thams cad bstan par bya ba dang / sangs rgyas kyi ye shes rnam par sbyang ba dang / sangs rgyas kyi ye shes rnam par 'phel bar bya ba dang / chos kyi dbyings su 'jug par bya ba
39a6(mdo sde): dang / sems can gyi khams rnam par dgrol ba dang / chags pa med pa'i ye shes la 'jug cing chud par bya ba dang / kun du sbyor bar bya ba dang / skad thams cad brjod par bya ba dang / thams cad mkhyen pa'i ye shes la 'jug par bya ba dang / chos thams cad la sgrib pa med
39a7(mdo sde): par bya ba dang / dus gsum thams cad yongs su shes pa'i chos bstan pa la 'jug par bya ba'i phyir phyogs bcu nas de bzhin gshegs pa sangs rgyas kyi zhing stong phrag bcu'i rdul phra rab kyi rdul snyed thams cad kyang mtshan 'thun par 'di dag thams cad khyod la byin gyis rlob
39b1(mdo sde): kyis rigs kyi bu 'di lta ste/ byang chub sems dpa' rnam par gzhag pa bcu las brtsams te/ sangs rgyas kyi mthu dang sangs rgyas kyi byin gyi rlabs kyis chos bstan pa 'di la spobs pa skyed cig /de nas sangs rgyas bcom ldan 'das de dag gis byang chub sems dpa' chos kyi
39b2(mdo sde): blo gros la thogs pa med pa'i ye shes kyi snang ba dang / sgrib pa med pa dang / chod pa med pa dang / brjed pa med pa'i chos nyid dang / tha dad pa med pa'i ye shes dang / kha na ma tho ba med pa dang zil gyis mi non pa dang / zhum pa med pa dang / 'phrogs pa med pa'i chos nyid dang / brjod
39b3(mdo sde): pa bzang po nye bar sgrub pa mdzad do/ /de ci'i phyir zhe na/ 'di ltar ting nge 'dzin 'di nyid kyi chos nyid thob pa'i phyir ro/ /de nas sangs rgyas bcom ldan 'das de dag gis phyag g.yas pa brkyang ste/ byang chub sems dpa' chos kyi blo gros kyi mgo la nyug pa mdzad de/ sangs rgyas
39b4(mdo sde): bcom ldan 'das de dag gis byang chub sems dpa' chos kyi blo gros la reg ma thag tu/ de nas ting nge 'dzin de las langs nas byang chub sems dpa' de dag la smras pa/ kye rgyal ba'i sras dag byang chub sems dpa' rnams kyi rigs 'di ni 'di lta ste/ chos kyi dbyings kyis klas
39b5(mdo sde): pa dang / nam mkha'i khams kyi mthas gtugs pas rgya che ba'o/ /kye rgyal ba'i sras dag 'di ltar byang chub sems dpa' sems dpa' chen po rnams ni 'das pa'i sangs rgyas bcom ldan 'das rnams kyi rigs su skye ba yin/ ma byon pa'i sangs rgyas bcom ldan 'das
39b6(mdo sde): rnams kyi rigs su skye ba yin/ da ltar byung ba'i sangs rgyas bcom ldan 'das rnams kyi rigs su skye ba yin no/ /de nas byang chub sems dpa' de dag gis byang chub sems dpa' chos kyi blo gros la 'di skad ces smras so/ /kye rgyal ba'i sras gang dag 'das pa dang / ma byon
39b7(mdo sde): pa dang da ltar byung ba'i sangs rgyas bcom ldan 'das rnams kyi rigs su skye ba'i byang chub sems dpa' sems dpa' chen po de dag ni gang yin/ gang las bsams te de skad smra/ kye rgyal ba'i sras dag byang chub sems dpa' rnams kyi byang chub sems dpa' rnam par gzhag
40a1(mdo sde): pa bcu po de dag gang yin pa de shod cig / de skad ces smras pa dang / byang chub sems dpa' chos kyi blo gros kyis byang chub sems dpa' de dag la 'di skad ces smras so/ /kye rgyal ba'i sras dag byang chub sems dpa' rnams kyi byang chub sems dpa' rnam par gzhag
40a2(mdo sde): pa ni bcu po 'di dag ste/ de dag ni 'das pa dang ma byon pa dang da ltar byung ba'i sangs rgyas bcom ldan 'das rnams kyis gsungs so/ /gsung ngo / /gsung bar 'gyur ro/ /bcu gang zhe na/ 'di lta ste/ sems dang po bskyed pa'i byang chub sems dpa' rnam par gzhag pa dang / las dang
40a3(mdo sde): po pa dang / rnal 'byor spyod pa dang / skye bar skyes pa dang / sbyor ba phun sum tshogs pa dang / bsam pa phun sum tshogs pa dang / phyir mi ldog pa dang gzhon nur gyur pa dang rgyal tshab dang / dbang bsgyur ba thob pa'i byang chub sems dpa' rnam par gzhag pa'o/ /kye rgyal ba'i sras
40a4(mdo sde): dag byang chub sems dpa' rnams kyi byang chub sems dpa' rnam par gzhag pa ni bcu po de dag ste/ de dag ni 'das pa dang / ma byon pa dang / da ltar byung ba'i sangs rgyas bcom ldan 'das rnams kyis gsungs so/ /gsung ngo / /gsung par 'gyur ro/ /kye rgyal ba'i sras dag
40a5(mdo sde): de la sems dang po bskyed pa'i byang chub sems dpa' rnam par gzhag pa gang zhe na/ kye rgyal ba'i sras dag 'di la sems dang po bskyed pa'i byang chub sems dpa' ni sangs rgyas bcom ldan 'das rnams mthong ma thag tu gzugs bzang ba'am/ mdzes pa'am/ kha dog bzang po
40a6(mdo sde): rgyas pa'am/ rgya che ba'am/ gzi brjid che ba'am/ rdzu 'phrul gyi rnam par 'phrul pa'am/ kun rjod pa'i rnam par 'phrul pa'am/ rjes su bstan pa'i rnam par 'phrul pa mthong ngam/ sems can sdug bsngal ba dag mthong ngam/ de bzhin gshegs pa'i bsngags pa rgya cher
40a7(mdo sde): thos na 'di lta ste/ rnam pa thams cad mkhyen pa'i ye shes 'dod cing thog ma nyid du bla na med pa yang dag par rdzogs pa'i byang chub tu sems bskyed do/ /sems bskyed ma thag pa de nyid kyis bsnyen par dka' ba'i gnas bcu yongs su bzung bar 'gyur te/ bcu gang zhe na/ 'di
40b1(mdo sde): lta steng gnas dang gnas ma yin pa shes pa dang / 'das pa dang / ma 'ongs pa dang da ltar byung ba'i las dang chos yang dag par blangs pa shes pa dang / thams cad du 'gro ba'i lam shes pa dang / khams du ma sna tshogs shes pa dang / mos pa dang rnam par grol ba du ma shes pa dang / dbang
40b2(mdo sde): po mchog dang mchog ma yin pa shes pa dang / bsam gtan dang / rnam par thar pa dang / ting nge 'dzin dang / snyoms par 'jug pa'i kun nas nyon mongs pa dang / rnam par byang ba dang ldang ba thams cad shes pa dang / sngon gyi gnas rjes su dran pa'i shes pa dang / lha'i mig gi
40b3(mdo sde): shes pa dang / zag pa zad pa shes pa ste/ bsnyen par dka' ba'i gnas bcu po de dag yongs su bzung bar 'gyur ro/ /kye rgyal ba'i sras dag 'di ni sems dang po bskyed pa'i byang chub sems dpa' rnam par gzhag pa'o/ /kye rgyal ba'i sras dag sems dang po bskyed pa'i byang
40b4(mdo sde): chub sems dpa' sems dpa' chen po de sangs rgyas mchod pa dang / byang chub sems dpa'i bde ba'i yo byad la sbyar bar bya'o/ /de la 'jig rten gyi bdag por 'gyur ba dang / mchog tu bya ba dang zil gyis mi gnon pa dang / sangs rgyas dpag tu med pa dang phrad pa dang /
40b5(mdo sde): rab tu zhi ba'i ting nge 'dzin la rnal 'byor du bya ba dang / 'khor ba'i 'khor lo rnam par bzlog pa dang / dam pa'i chos kyi 'khor lo rab tu bskor ba dang / sems can sdug bsngal ba yongs su bskyab pa yang brjod par bya'o/ /de ci'i phyir zhe na/ 'di ltar sems bskyed ma thag pa
40b6(mdo sde): de nyid kyis shas cher sangs rgyas kyi chos thams cad la sbyor zhing gong du gnas gang dag thos pa'i gnas de dag la yang bdag nyid sbyor gyi/ gzhan gyi dring la mi 'jog pa thob pa'i phyir te/ kye rgyal ba'i sras dag 'di ni sems dang po bskyed pa'i byang chub sems dpa' rnam par
40b7(mdo sde): gzhag pa'o/ /kye rgyal ba'i sras dag de la las dang po pa'i byang chub sems dpa' rnam par gzhag pa gang zhe na/ kye rgyal ba'i sras dag 'di la las dang po pa'i byang chub sems dpa' ni sems can rnams la thog ma nyid du sems rnam pa bcu bskyed de/ rnam pa bcu gang
41a1(mdo sde): zhe na/ 'di lta ste/ phan par bya ba'i sems dang bde bar bya ba'i sems dang / snying brtse ba'i sems dang / mnyen pa'i sems dang / sdug pa'i sems dang / phan gdags pa'i sems dang / kun du bsrung ba'i sems dang / snyoms pa'i sems dang / slob dpon gyi
41a2(mdo sde): sems dang / ston pa'i sems te/ sems rnam pa bcu po 'di dag bskyed do/ /kye rgyal ba'i sras dag 'di ni las dang po pa'i byang chub sems dpa'o/ /kye rgyal ba'i sras dag las dang po pa'i byang chub sems dpa' de lung mnod pa dang / kha ton la sbyar bar bya'o/ /mang du thos nas rab tu
41a3(mdo sde): dben pa la sbyar bar bya'o/ /rab tu dben par gyur nas dge ba'i bshes gnyen la mngon par dga' ba la sbyar bar bya'o/ /dge ba'i bshes gnyen la mngon par dga' nas bka' blo bde ba la sbyar bar bya'o/ /bka' blo bde bar gyur nas dus shes pa la sbyar bar bya'o/ /dus shes par gyur
41a4(mdo sde): nas mi 'jigs pa la sbyar bar bya'o/ /mi 'jigs par gyur nas don shes pa la sbyar bar bya'o/ /don shes par gyur nas chos kyi rjes su 'brang ba la sbyar bar bya'o/ /chos kyi rjes su 'brang bar gyur nas brjed pa med pa'i chos nyid la sbyar bar bya'o/ /rmongs pa med par gyur nas
41a5(mdo sde): chos rnam par dgod pa la sbyar bar bya'o/ /de ci'i phyir zhe na/ 'di ltar sems bskyed ma thag pa de nyid kyis shas cher sangs rgyas kyi chos thams cad la mngon par brtson par byed cing gong du gnas gang dag thob pa'i gnas de dag la yang bdag nyid sbyor gyi gzhan gyi dring la mi 'jog pa
41a6(mdo sde): thob pa'i phyir te/ kye rgyal ba'i sras dag 'di ni las dang po pa'i byang chub sems dpa' rnam par gzhag pa'o/ /kye rgyal ba'i sras dag de la rnal 'byor spyod pa'i byang chub sems dpa' rnam par gzhag pa gang zhe na/ kye rgyal ba'i sras dag 'di la rnal 'byor spyod pa'i byang chub sems
41a7(mdo sde): dpa' ni dmigs pa rnam pa bcus chos rnams rtogs par byed de/ bcu gang zhe na/ 'di lta ste/ chos thams cad la mi rtag pa nyid du rtogs par byed pa dang / chos thams cad la sdug bsngal ba nyid dang / bdag med pa nyid dang / stong pa nyid dang / g.yo ba med pa nyid dang / dbugs
41b1(mdo sde): 'byin pa med pa nyid dang / gnas med pa nyid dang / rnam par rtog pa med pa nyid dang / rtsol ba med pa nyid dang / mngon bar 'du byed pa med pa nyid du rtogs par byed de/ chos kyi rjes su 'brang bar gyur ba'i phyir sbyor bar mi byed/ mi sbyor bar yang mi byed de/ kye rgyal ba'i sras dag 'di ni rnal 'byor
41b2(mdo sde): spyod pa'i byang chub sems dpa'o/ /kye rgyal ba'i sras dag rnal 'byor spyod pa'i byang chub sems dpa' de ni sems can gyi khams brtag pa la sbyar bar bya'o/ /chos kyi dbyings brtag pa la sbyar bar bya'o/ /'jig rten gyi khams brtag pa la sbyar bar bya'o/ /sa'i khams brtag
41b3(mdo sde): pa la sbyar bar bya'o/ /chu'i khams dang me'i khams dang rlung gi khams dang nam mkha'i khams dang / gzugs kyi khams dang gzugs med pa'i khams brtag pa la sbyar bar bya'o/ /de ci'i phyir zhe na/ 'di ltar de ni shas cher chos rnams la snang ba 'jug cing gong du gnas gang dag
41b4(mdo sde): thos pa'i gnas de dag la yang bdag nyid sbyor gyi gzhan gyi dring la mi 'jog pa thob pa'i phyir te/ kye rgyal ba'i sras dag 'di ni rnal 'byor spyod pa'i byang chub sems dpa' rnam par gzhag pa'o/ /kye rgyal ba'i sras dag skye bar skyes pa'i byang chub sems dpa' rnam par gzhag
41b5(mdo sde): pa gang zhe na/ kye rgyal ba'i sras dag 'di la skye bar skyes pa'i byang chub sems dpa' ni yongs su spyod pa byed pa bcus gsung rab 'phags par skyes pa yin te/ bcu gang zhe na/ 'di lta ste/ chos nyid las phyir mi zlogs pa dang / sangs rgyas la mi phyed pa'i dad pa mthar thug par 'gyur
41b6(mdo sde): ba yongs su grub pa dang / chos nges par sems pa dang / sems can la rnam par dpyod pa dang / zhing la rnam par dpyod pa dang / 'jig rten la rnam par dpyod pa dang / las la rnam par dpyod pa dang / rnam par smin pa la rnam par dpyod pa dang / 'khor ba la rnam par dpyod pa dang /
41b7(mdo sde): mya ngan las 'das pa la rnam par dpyod pa ste/ yongs su sbyong ba byed pa bcu po de dag gis gsung rab 'phags par skyes pa yin te/ kye rgyal ba'i sras dag 'di ni skye bar skyes pa'i byang chub sems dpa'o/ /kye rgyal ba'i sras dag skye bar skyes pa'i byang chub sems dpa' de ni 'das
42a1(mdo sde): pa'i sangs rgyas kyi chos mnyam pa nyid rnam par dpyad pa la sbyar bar bya'o/ /ma byon pa'i sangs rgyas kyi chos mnyam pa nyid rnam par dpyad pa la sbyar bar bya'o/ /da ltar byung ba'i sangs rgyas kyi chos mnyam pa nyid rnam par dpyad pa la sbyar bar bya'o/ /sangs rgyas thams
42a2(mdo sde): cad kyi chos mnyam pa nyid rnam par dpyad pa la sbyar bar bya'o/ /'das pa'i sangs rgyas kyi chos yang dag par 'grub pa rnam par dpyad pa la sbyar bar bya'o/ /ma byon pa'i sangs rgyas kyi chos yang dag par 'grub pa rnam par dpyad pa la sbyar bar bya'o/ /da ltar byung ba'i sangs
42a3(mdo sde): rgyas kyi chos yang dag par 'grub pa rnam par dpyad pa la sbyar bar bya'o/ /sangs rgyas thams cad kyi chos yang dag par 'grub pa rnam par dpyad pa la sbyar bar bya'o/ /'das pa'i sangs rgyas kyi chos yongs su 'grub pa mnyam pa nyid rnam par dpyad pa la sbyar bar bya'o/ /ma byon
42a4(mdo sde): pa'i sangs rgyas kyi chos yongs su 'grub pa mnyam pa nyid rnam par dpyad pa la sbyar bar bya'o/ /da ltar byung ba'i sangs rgyas kyi chos yongs su 'grub pa mnyam pa nyid rnam par dpyad pa la sbyar bar bya'o/ /sangs rgyas thams cad kyi chos yongs su 'grub pa mnyam pa nyid rnam
42a5(mdo sde): par dpyad pa la sbyar bar bya'o/ /de ci'i phyir zhe na/ 'di ltar de ni shas cher dus gsum mnyam pa nyid du rtogs par byed cing / gong du gnas gang dag thos pa'i gnas de dag la yang bdag nyid sbyor gyi gzhan gyi dring la mi 'jog pa thob pa'i phyir te/ kye rgyal ba'i sras dag 'di ni skye bar
42a6(mdo sde): skyes pa'i byang chub sems dpa' rnam par gzhag pa'o/ /kye rgyal ba'i sras dag de la sbyor ba phun sum tshogs pa'i byang chub sems dpa' rnam par gzhag pa gang zhe na/ kye rgyal ba'i sras dag 'di la sbyor ba phun sum tshogs pa'i byang chub sems dpa' ni dge ba'i las gang ci rtsom
42a7(mdo sde): yang de dag thams cad sems can thams cad yongs su bskyab pa dang / sems can thams cad la phan par 'dod par bya ba dang / sems can thams cad la bde bar sbyar ba dang / sems can thams cad la snying brtse bar bya ba dang / sems can thams cad rab tu thar bar bya ba dang /
42b1(mdo sde): sems can thams cad la gnod pa med par bya ba dang / sems can thams cad drang bar bya ba dang / sems can thams cad dad par bya ba dang / sems can thams cad gdul bar bya ba dang / sems can thams cad yongs su mya ngan las bzla ba'i phyir rtsom ste/ kye rgyal ba'i sras dag
42b2(mdo sde): 'di ni sbyor ba phun sum tshogs pa'i byang chub sems dpa'o/ /kye rgyal ba'i sras dag sbyor ba phun sum tshogs pa'i byang chub sems dpa' de la gnas bcu yang dag par brjod par bya ste/ bcu gang zhe na/ 'di lta ste/ sems can mtha' yas pa dang / sems can dpag tu med pa dang /
42b3(mdo sde): sems can grangs med pa dang / sems can bsam gyis mi khyab pa dang / sems can mtshungs pa med pa dang / sems can gzhal du med pa dang / sems can stong pa nyid dang / sems can g.yo ba med pa nyid dang / sems can med pa nyid dang / sems can rang bzhin med pa nyid do/ /
42b4(mdo sde): de ci'i phyir zhe na/ 'di ltar de shas cher mngon par zhen pa med pa la sems 'jog cing gong du gnas gang dag thos pa'i gnas de dag la yang bdag nyid sbyor gyi gzhan gyi dring la mi 'jog pa thob pa'i phyir te/ kye rgyal ba'i sras dag 'di ni sbyor ba phun sum tshogs pa'i byang chub sems
42b5(mdo sde): dpa' rnam par gzhag pa'o/ /kye rgyal ba'i sras dag de la bsam pa phun sum tshogs pa'i byang chub sems dpa' rnam par gzhag pa gang zhe na/ kye rgyal ba'i sras dag 'di la bsam pa phun sum tshogs pa'i byang chub sems dpa' ni chos bcu thos na sangs rgyas kyi chos rnams la
42b6(mdo sde): bsam pa nges pa yin te/ bcu gang zhe na/ 'di lta ste/ sangs rgyas kyi bsngags pa'am/ bsngags pa ma yin pa 'chad kyang rung sangs rgyas kyi chos rnams la bsam pa nges pa yin/ chos kyi bsngags pa'am/ bsngags pa ma yin pa 'chad kyang rung / byang chub sems dpa' rnams
42b7(mdo sde): kyi bsngags pa'am/ bsngags pa ma yin pa 'chad kyang rung ste/ sangs rgyas kyi chos rnams la bsam pa nges pa yin/ byang chub sems dpa'i sbyod pa'i bsngags pa'am/ bsngags pa ma yin pa 'chad kyang rung ste/ sangs rgyas kyi chos rnams la bsam pa nges pa yin/ sems
43a1(mdo sde): can gyi khams rgya chung zhes 'chad pa'am/ sems can gyi khams rgya che zhe'am/ sems can gyi khams kun nas nyon mongs pa can zhe'am/ sems can gyi khams kun nas nyon mongs pa can ma yin zhe'am/ sems can gyi khams gdul sla zhe'am/ sems can
43a2(mdo sde): gyi khams gdul dka' zhe'am/ chos kyi dbyings rgya chung zhe'am/ chos kyi dbyings rgya che zhe'am/ 'jig rten gyi khams dag 'jig ce'am mi 'jig ce'am chos kyi dbyings yod ce'am chos kyi dbyings med ces 'chad kyang rung ste/ sangs rgyas kyi chos rnams la bsam pa nges pa yin te/
43a3(mdo sde): kye rgyal ba'i sras dag 'di ni bsam pa phun sum tshogs pa'i byang chub sems dpa'o/ /kye rgyal ba'i sras dag bsam pa phun sum tshogs pa'i byang chub sems dpa' de la chos kyi rjes su 'jug pa bcu yang dag par brjod par bya ste/ bcu gang zhe na/ 'di lta ste/ chos thams cad mtshan
43a4(mdo sde): ma med pa nyid du yang dag par brjod par bya ba dang / chos thams cad mtshan nyid med pa nyid dang / dngos po med pa nyid dang / med pa nyid dang / pa nyid dang / dben pa nyid dang / ngo bo nyid med pa nyid dang / sgyu ma lta bu nyid dang / rmi lam lta bu nyid dang / rnam par rtog pa med pa nyid
43a5(mdo sde): du yang dag par brjod par bya'o/ /de ci'i phyir zhe na/ 'di ltar de mi 'phrogs pa'i phyir shas cher lhag pa'i bsam pa rnam par 'phel ba'i chos can du gyur cing / gong du gnas gang dag thos pa'i gnas de dag la yang bdag nyid sbyor gyi gzhan gyi dring la mi 'jog pa thob pa'i phyir te/
43a6(mdo sde): kye rgyal ba'i sras dag 'di ni bsam pa phun sum tshogs pa'i byang chub sems dpa' rnam par gzhag pa'o/ /kye rgyal ba'i sras dag de la phyir mi ldog pa'i byang chub sems dpa' rnam par gzhag pa gang zhe na/ kye rgyal ba'i sras dag 'di la phyir mi ldog pa'i byang chub sems dpa' ni
43a7(mdo sde): dmigs pa bcu thos na/ sangs rgyas kyi chos rnams las phyir mi ldog ste/ bcu gang zhe na/ 'di lta ste/ sangs rgyas yod do zhe'am med do zhes thos kyang sangs rgyas kyi chos rnams las phyir mi ldog pa dang / chos yod do zhe'am med do zhes bya ba dang / byang chub sems dpa' yod do zhe
43b1(mdo sde): 'am med do zhes bya ba dang / byang chub sems dpa'i spyod pa yod do zhe'am med do zhes bya ba dang / byang chub sems dpa' byang chub sems dpa'i spyod pa la nges par 'byung ngo zhe'am nges par mi 'byung ngo zhes bya ba dang / de bzhin gshegs pa dag 'das so zhe'am ma 'das so zhes bya ba dang /
43b2(mdo sde): de bzhin gshegs pa dag byon to zhe'am byon pa ma yin no zhes bya ba dang / de bzhin gshegs pa dag da ltar byung ba'o zhe'am/ da ltar byung ba ma yin no zhes bya ba dang / sangs rgyas kyi ye shes zad do zhe'am/ mi zad do zhes bya ba dang / dus gsum po dag mtshan nyid gcig ce'am/
43b3(mdo sde): mtshan nyid gcig pa ma yin no zhes thos kyang sangs rgyas kyi chos rnams las phyir mi ldog pa ste/ kye rgyal ba'i sras dag 'di ni phyir mi ldog pa'i byang chub sems dpa'o/ /kye rgyal ba'i sras dag phyir mi ldog pa'i byang chub sems dpa' de la chos kyi rgyun bcu yang dag par
43b4(mdo sde): brjod par bya ste/ bcu gang zhe na/ 'di lta ste/ chos thams cad gcig pa nyid dang / tha dad pa nyid du yang dag par brjod par bya'o/ /mang ba dang gcig pa nyid dang / yi ge la don sgro btags pa dang / don la yi ge sgro btags pa dang / dngos pos dngos po med pa sgro btags pa
43b5(mdo sde): dang / dngos po med pas dngos po sgro btags pa dang / mtshan mas mtshan ma med pa sgro btags pa dang / mtshan ma med pas mtshan ma sgro btags pa dang / mtshan nyid kyis mtshan nyid med pa sgro btags pa dang / mtshan nyid med pas mtshan nyid sgro btags pa yang dag par
43b6(mdo sde): brjod par bya'o/ /de ci'i phyir zhe na/ 'di ltar de shas cher chos thams cad la mkhas pa yongs su smin pa'i tshul la nges par 'byung zhing gong du gnas gang dag thos pa'i gnas de dag la yang bdag nyid sbyor gyi gzhan gyi dring la mi 'jog pa thob pa'i phyir te/ kye rgyal ba'i sras dag
43b7(mdo sde): 'di ni phyir mi ldog pa'i byang chub sems dpa' rnam par gzhag pa'o/ /kye rgyal ba'i sras dag de la gzhon nur gyur pa'i byang chub sems dpa' rnam par gzhag pa gang zhe na/ kye rgyal ba'i sras dag 'di la gzhon nur gyur ba'i byang chub sems dpa' ni chos rtogs pa bcu dang ldan pa yin
44a1(mdo sde): te/ bcu gang zhe na/ 'di lta ste/ lus kyi las 'bras bu yod pa dang ldan pa yin/ ngag gi las 'bras bu yod pa dang ldan pa yin/ yid kyi las 'bras bu yod pa dang ldan pa yin/ sems bskyed pa tsam gyis skye ba mngon par sgrub pa yin/ sems can gzhan dag dang / gang
44a2(mdo sde): zag gzhan rnams kyi bsam ba shes par byed cing mos pa la rtog pa yin/ sems can gyi khams tha dad pa rab tu shes pa yin/ 'dod pa'i khams tha dad pa rab tu shes pa yin/ gzugs kyi khams tha dad pa rab tu shes pa yin/ gzugs med pa'i khams tha dad pa rab tu shes pa
44a3(mdo sde): yin/ dus ji lta ba bzhin du 'gro ba'i phyir mngon par shes pa myur ba yin te/ kye rgyal ba'i sras dag 'di ni gzhon nur gyur pa'i byang chub sems dpa'o/ /kye rgyal ba'i sras dag gzhon nur gyur pa'i byang chub sems dpa' de la chos mngon par sgrub pa bcu yang dag par brjod
44a4(mdo sde): par bya ste/ bcu gang zhe na/ 'di lta ste/ sangs rgyas kyi zhing yongs su shes pa dang / sangs rgyas kyi zhing rab tu g.yo bar bya ba dang / sangs rgyas kyi zhing byin gyis brlab pa dang / sangs rgyas kyi zhing rnam par dpyad pa dang / sangs rgyas kyi zhing du 'gro ba dang / 'jig rten gyi khams grangs
44a5(mdo sde): med par 'gro ba dang / dri ba grangs med pa dri ba dang / yid kyi lus mngon par sgrub pa dang / sgra skad la sbyor ba tshad med pa dang / sems bskyed pas sangs rgyas kyi zhing grangs med pa yongs su 'grub pa yang dag par brjod par bya'o/ /de ci'i phyir zhe na/ 'di ltar de shas cher mngon par sgrub
44a6(mdo sde): pa mkhas pa la sbyor zhing / gong du gnas gang dag thos pa'i gnas de dag la yang bdag nyid sbyor gyi gzhan gyi dring la mi 'jog pa thob pa'i phyir te/ kye rgyal ba'i sras dag 'di ni gzhon nur gyur pa'i byang chub sems dpa' rnam par gzhag pa'o/ /kye rgyal ba'i sras dag de la rgyal
44a7(mdo sde): tshab kyi byang chub sems dpa' rnam par gzhag pa gang zhe na/ kye rgyal ba'i sras dag 'di la rgyal tshab kyi byang chub sems dpa' ni chos rtogs par bya ba bcu la mkhas pa yin te/ bcu gang zhe na/ 'di lta ste/ sems can gyi skye ba rtogs par bya ba la mkhas pa yin/ nyon mongs
44b1(mdo sde): pa rgyu ba rtogs par bya ba la mkhas pa yin/ bag chags kyi mtshams sbyor ba rtogs par bya ba la mkhas pa yin/ spyod yul la sbyor ba rtogs par bya ba la mkhas pa yin/ chos nyid rtogs par bya ba la mkhas pa yin/ nye bar spyad pa rtogs par bya ba la mkhas pa yin/
44b2(mdo sde): 'jig rten gyi khams rnam par dbye ba rtogs par bya ba la mkhas pa yin/ sngon gyi mtha' dang phyi ma'i mtha' dang / da ltar byung ba shes pa rtogs par bya ba la mkhas pa yin/ kun rdzob kyi bden pa la nges par rtogs pa rtogs par bya ba la mkhas pa yin te/ kye rgyal ba'i sras
44b3(mdo sde): dag 'di ni rgyal tshab kyi byang chub sems dpa'o/ /kye rgyal ba'i sras dag rgyal tshab kyi byang chub sems dpa' de la gnas bcu yang dag par brjod par bya ste/ bcu gang zhe na/ 'di lta ste/ rgyal po'i pho brang 'khor la mkhas pa yang dag par brjod par bya'o/ /rgyal po'i pho brang 'khor
44b4(mdo sde): kun du spyad pa dang / rgyal po'i pho brang 'khor du 'jug pa dang / rgyal po'i pho brang 'khor du rnam par dpyad pa dang / chos kyi rgyal po'i dbang bskur ba dang / chos kyi rgyal po'i byin gyi rlabs dang / chos kyi rgyal po'i pha rol gnon pa dang / chos kyi rgyal po'i gnas dang / chos kyi rgyal
44b5(mdo sde): po'i bka' lung yang dag par brjod par bya'o/ /de ci'i phyir zhe na/ 'di ltar de'i sems shas cher chos thams cad la sgrib pa med par bsgrub pa la 'jug cing gong du gnas gang dag thos pa'i gnas de dag la yang bdag nyid sgrub kyi gzhan gyi dring la mi 'jog pa thob pa'i phyir
44b6(mdo sde): te/ kye rgyal ba'i sras dag 'di ni rgyal tshab kyi byang chub sems dpa' rnam par gzhag pa'o/ /kye rgyal ba'i sras dag de la dbang bskur ba thob pa'i byang chub sems dpa' rnam par gzhag pa gang zhe na/ kye rgyal ba'i sras dag 'di la dbang bskur ba thob pa'i byang chub
44b7(mdo sde): sems dpa' ni shes pa mngon par sgrub pa bcu dang ldan pa yin te/ bcu gang zhe na/ 'di lta ste/ 'jig rten gyi khams grangs med pa rab tu g.yo bar byed pa mang ba yin/ 'jig rten gyi khams grangs med pa byin gyis rlob pa mang ba yin/ 'jig rten gyi khams grangs
45a1(mdo sde): med pa sems gcig gis 'da' bar byed pa mang ba yin/ 'jig rten gyi khams grangs med pa yongs su sbyong ba byed pa mang ba yin/ sems can grangs med pa'i sems gcig gis rnam par rig par byed pa mang ba yin/ 'jig rten gyi khams grangs med pa
45a2(mdo sde): la rnam par lta ba mang ba yin/ sems can grangs med pa'i sems kyi spyod pa la sems gcig gis rnam par dpyod pa la mkhas pa yin/ sems can grangs med pa'i dbang po sems gcig gis rtogs par byed pa la mkhas pa yin/ sems can grangs med pa
45a3(mdo sde): 'dul ba la mkhas pa yin/ sems can grangs med pa thams cad mkhyen pa nyid kyi sems la 'dzud pa la mkhas pa yin no/ /kye rgyal ba'i sras dag rgyal tshab kyi sa la gnas pa'i byang chub sems dpa' man chad gang gis kyang dbang bskur ba thob pa'i byang chub sems
45a4(mdo sde): dpa' de'i lus kyi las shes par mi nus/ ngag gi las shes par mi nus/ yid kyi las shes par mi nus/ rdzu 'phrul shes par mi nus/ rdzu 'phrul rnam par lta ba shes par mi nus/ 'das pa'i dus la rnam par lta ba shes par mi nus shing mngon par 'du byed pa shes
45a5(mdo sde): par mi nus/ blos rnam par lta ba shes par mi nus/ sems kyi yul shes par mi nus/ ye shes kyi spyod yul shes par mi nus te/ kye rgyal ba'i sras dag 'di ni dbang bskur ba thob pa'i byang chub sems dpa'o/ /kye rgyal ba'i sras dag dbang bskur ba thob pa'i
45a6(mdo sde): byang chub sems dpa' de la sangs rgyas bcom ldan 'das dag gnas bcu yang dag par brjod pa mdzad de/ bcu gang zhe na/ 'di lta ste/ dus gsum shes pa dang / sangs rgyas kyi chos shes pa dang / chos kyi dbyings dbyer med pa shes pa dang / chos kyi dbyings
45a7(mdo sde): mtha' dang dbung med pa dang / 'jig rten gyi khams thams cad rgyas par dgang ba dang / 'jig rten gyi khams thams cad snang bar byed pa dang / 'jig rten gyi khams thams cad byin gyis brlab pa dang / sems can thams cad yongs su shes pa dang / chos thams cad
45b1(mdo sde): mngon par shes pa dang / sangs rgyas kyi ye shes mtha' yas pa brjod pa mdzad do/ /de ci'i phyir zhe na/ 'di ltar de ni shas cher thams cad mkhyen pa nyid la sems 'jug pa'i phyir te/ kye rgyal ba'i sras dag 'di ni dbang bskur ba thob pa'i byang chub sems dpa' rnam par
45b2(mdo sde): gzhag pa'o/ /byang chub sems dpa' chos kyi blo gros kyis byang chub sems dpa' sems dpa' chen po rnams kyi byang chub sems dpa' rnam par gzhag pa bcu bshad ma thag tu de nas de'i tshe sangs rgyas kyi mthus phyogs bcu'i phyogs re rer yang sangs rgyas kyi
45b3(mdo sde): zhing stong phrag bcu'i rdul phra rab kyi rdul snyed kyi 'jig rten gyi khams rnam pa drug tu g.yos/ rab tu g.yos/ kun du rab tu g.yos so/ /'gul/ rab tu 'gul/ kun du rab tu 'gul to/ /ldeg /rab tu ldeg /kun du rab tu ldeg go/ /'ur 'ur rab tu 'ur 'ur/ kun du rab tu
45b4(mdo sde): 'ur 'ur ro/ /chem chem/ rab tu chem chem/ kun du rab tu chem chem mo/ /'khrugs/ rab tu 'khrugs/ kun du rab tu 'khrugs so/ /sangs rgyas kyi mthu dang / chos nyid thob pas lha'i me tog gi sprin gyi char yang mngon par bab bo/ /lha'i bdug pa'i sprin gyi char yang mngon
45b5(mdo sde): par bab po/ /lha'i spos kyi sprin gyi char yang mngon par bab po/ /lha'i phye ma'i sprin gyi char dang / lha'i phreng ba'i sprin gyi char dang / lha'i gos kyi sprin gyi char dang / lha'i rin po che'i sprin gyi char dang / lha'i pad ma'i sprin gyi char dang / lha'i rgyan phreng gi sprin gyi char dang / lha'i rgyan
45b6(mdo sde): gyi sprin gyi char yang mngon bar bab po/ /lha'i sil snyan rnams kyang ma dkrol bar sgra byung ngo / /lha'i snang ba yang rab tu byung ngo / /lha'i nga ro yang grag go/ /gling bzhi pa 'dir ri rab kyi rtse mor lha'i dbang po'i khang par ji lta ba de bzhin du 'jig rten gyi khams thams cad du
45b7(mdo sde): yang chos bstan pa 'di khyab par gyur nas byung ste lhag chad med do/ /tshig 'bru 'di dag nyid kyis don 'di nyid ston to/ /sangs rgyas kyi mthus sangs rgyas kyi zhing stong phrag bcu'i rdul phra rab kyi rdul snyed kyi 'jig rten gyi khams rnams kyi pha rol nas byang chub sems dpa'
46a1(mdo sde): sangs rgyas kyi zhing stong phrag bcu'i rdul phra rab snyed lhags te/ phyogs bcu rgyas par bkang nas 'di skad ces 'dzer to/ /kye rgyal ba'i sras de ltar khyod byang chub sems dpa'i chos nyid 'di ston pa legs so legs so/ /kye rgyal ba'i sras bdag cag
46a2(mdo sde): kyang ming chos kyi blo gros zhes bya ba sha stag ste/ 'jig rten gyi khams chos kyi sprin ces bya ba dag nas de bzhin gshegs pa'i mtshan chos kyi blo gros bzang po zhes bya ba sha stag gi thad nas 'dir phyin to/ /sangs rgyas kyi byin gyi rlabs kyis de dag thams cad du chos
46a3(mdo sde): bstan pa 'di byung ste/ 'khor 'di lta bu dag gi nang du tshig 'bru 'di dag gis don 'di nyid ston te/ lhag chad med do/ /kye rgyal ba'i sras bdag cag ni khyod kyi dbang du gyur te/ sangs rgyas kyi mthus 'jig rten gyi khams 'dir phyin to/ /bdag cag ji ltar 'jig rten
46a4(mdo sde): gyi khams 'dir phyin pa de bzhin du phyogs bcu'i 'jig rten gyi khams thams cad kyi gling bzhi pa thams cad du ri rab kyi rtse mor lha'i dbang po'i khang pa rnams su yang byang chub sems dpa' sangs rgyas kyi zhing bcu'i rdul phra rab kyi rdul snyed phyin par gyur to/ / //
46a5(mdo sde): bam po gnyis pa/ de nas sangs rgyas kyi mthus byang chub sems dpa' chos kyi blo gros kyis phyogs bcur rnam par bltas te/ thams cad dang ldan pa'i 'khor dang / chos kyi dbyings la yang rnam par bltas nas de'i tshe tshigs su bcad pa 'di dag smras so/ /rang byung
46a6(mdo sde): shin tu rnam dag blo mnga' ba/ /mdzes shing gzugs kyi stobs dang ldan gyur pa/ /bsnyen dka' mtshan gyis brgyan pa mthong gyur nas/ /byang chub don du brtan pa sems 'jog byed/ /do zla med pa'i rdzu 'phrul stobs rnams dang / /kun brjod bzang dang rjes su bstan pa dang / /
46a7(mdo sde): sdug bsngal bzod rlag 'jig rten 'gro mthong nas/ /byang chub don du brtan pa sems 'jog byed/ /yon tan kun gyi 'byung gnas de bzhin gshegs/ /kun du bzang po'i yon tan thos gyur nas/ /nam mkha'i dbyings 'dra 'gyur ba med pa yi/ /byang chub don du brtan pa sems
46b1(mdo sde): 'jog byed/ /gnas rnams ji snyed gang dag yod gyur dang / /rang bzhin gnas pa'i gnas rnams gzhan dag kyang / /gzhan min dngos por rnam par rtogs bya'i phyir/ /byang chub don du brtan pa sems 'jog byed/ /'das dang ma 'ongs da ltar dus dag na/ /dge dang mi dge'i
46b2(mdo sde): las rnams gang yod pa/ /de dag rgyu rnams rtogs par bya ba'i phyir/ /byang chub don du brtan pa sems 'jog byed/ /ting 'dzin bsam gtan rnam thar spyod pa dang / /de bzhin snyoms 'jug rnam dag mthar thug pa/ /de dag gnas skabs rtogs par bya ba'i phyir/ /byang
46b3(mdo sde): chub don du brtan pa sems 'di 'jog / 'jig rten brtson 'grus stobs dang dbang po rnams/ /ci 'dra ci 'dra de yi de dang der/ /rim pa de dag rtogs par bya ba'i phyir/ /byang chub don du brtan pa sems 'jog byed/ /'jig rten kun gyi mos pa ci 'dra dang / /lhag pa'i bsam
46b4(mdo sde): ba tha dad rnam gsum nas/ /bstan bcos du ma rtogs par bya ba'i phyir/ /byang chub don du brtan pa sems 'jog byed/ /rnam pa sna tshogs rnam pa du ma'i khams/ /gang dag 'jig rten gsum 'dir yod kun gyi/ /khams kyi rang bzhin rtogs par bya ba'i phyir/ /byang chub
46b5(mdo sde): don du brtan pa sems de 'jog / chos 'dir kun du 'gro bar gang gyur cing / /dge ba'i 'jug pa gang yang rab 'jug pa/ /yang dag rang bzhin rtogs par bya ba'i phyir/ /byang chub don du brtan pa sems 'jog byed/ /zhing rnams thams cad ji ltar 'byung ba dang / /sems
46b6(mdo sde): can ji ltar sa las 'byung 'gyur zhes/ /chags med mig ni rab tu dbye ba'i phyir/ /byang chub don du brtan pa sems 'di 'jog /'das pa'i dus dang da ltar byung dus na/ /sems can ris dngos mtshan nyid gang yod dang / /sngon gyi gnas rnams rtogs par bya
46b7(mdo sde): ba'i phyir/ /byang chub don du brtan ba sems 'di 'jog /ji ltar 'gro bar sems can 'ching byed pa/ /kun du sbyor ba 'jig rten gang yod pa'i/ /nyon mongs zad pa rtogs par bya ba'i phyir/ /byang chub don du brtan pa sems 'di 'jog /'jig rten gsum na tha
47a1(mdo sde): snyad gang btags dang / /ngag lam sngags tshul spyod pa gang yod pa/ /brda yi bden pa rtogs par bya ba'i phyir/ /byang chub don du brtan pa sems 'di 'jog /chos rnams thams cad brjod du med pa ste/ /stong pa mi g.yo rang bzhin ngo bo nyid/ /don dam
47a2(mdo sde): bden pa rtogs par bya ba'i phyir/ /byang chub don du brtan pa sems 'jog byed/ /zhing rnams dag tu sa g.yo bstan pa dang / /rgya mtsho dag kyang rnam par 'khrugs pa dang / /de bzhin gshegs kyi rdzu 'phrul bstan pa'i phyir/ /byang chub don du brtan pa sems 'jog
47a3(mdo sde): byed/ /'od zer rtse mo re las 'od zer rnams/ /de bzhin phyogs bcu kun du rab tu 'gyed/ /de dag 'od gcig rtogs par bya ba'i phyir/ /byang chub don du brtan pa sems 'jog byed/ /zhing mang bsam gyis mi khyab gang yod pa/ /de dag rang gi lag tu mngon sprul
47a4(mdo sde): te/ /sgyu ma'i tshul de rtogs par bya ba'i phyir/ /byang chub don du brtan pa sems 'jog byed/ /zhing rnams ji ltar de bzhin sems can kun/ /gnod pa med par lag pa'i mthil bzhag nas/ /chos rnams srog med rtogs par bya ba'i phyir/ /byang chub don du brtan pa
47a5(mdo sde): sems 'di 'jog / rgya mtsho rnams na ji snyed chu yod pa/ /skra rtse'i thigs pa'i nang du 'jug par byed/ /ma lus mthar thug rtogs par bya ba'i phyir/ /byang chub don du brtan pa sems 'di 'jog /zhing rnams kun na phra rab rdul gyi bag /gang yod de dag ma lus bgrang byed
47a6(mdo sde): cing / /phra rab rdul grangs rtogs par bya ba'i phyir/ /byang chub don du brtan pa sems 'jog byed/ /'jig rten 'di na 'das dang de bzhin du/ /ma 'ongs sreg pa'i bskal pas 'jigs pa rnams/ /bskal pa zad pa rtogs par bya ba'i phyir/ /byang chub don du brtan pa
47a7(mdo sde): sems 'di 'jog / dus gsum dag gi de bzhin gshegs rnams dang / /ston pa rang rgyal thos las byung rnams kyi/ /chos kyi rang bzhin rtogs par bya ba'i phyir/ /byang chub don du brtan pa sems 'di 'jog /brjod du med pa'i 'jig rten khams kyi rnams/ /skra yis
47b1(mdo sde): bcings nas ma lus srang la 'debs/ /dngos po'i rang bzhin rtogs par bya ba'i phyir/ /byang chub don du brtan pa sems 'di 'jog /khor yug ri bo bsam gyis mi khyab pa/ /skra yis bcings nas ma lus srang la 'debs/ /rags dang phra ba rtogs par bya ba'i phyir/ /byang
47b2(mdo sde): chub don du brtan pa sems 'di 'jog / lus pa med pa'i 'jig rten khams rnams su/ /skad cig gcig la dbyangs kyis go bar byed/ /dbyangs kyi yan lag dag pa bstan pa'i phyir/ /byang chub don du brtan pa sems 'di 'jog /'jig rten kun gyi sgra rnams ci
47b3(mdo sde): 'dra ba/ /skad cig gcig la skad cig rjod byed cing / /zhi ba'i rang bzhin rtogs par bya ba'i phyir/ /byang chub don du brtan pa sems 'di 'jog /'jig rten gsum po ma lus rtogs par byed/ /sems can kun gyis rab tu rnam par shes/ /lce yangs rgya chen rtogs par
47b4(mdo sde): bya ba'i phyir/ /byang chub don du brtan pa sems 'jog byed/ /zhing rnams kun du brjod dang 'dra bar yang / /skad cig gcig la lta gyur sel bar byed/ /rnam rtog chos rnams rtogs par bya ba'i phyir/ /byang chub don du brtan pa sems 'jog byed/ /'dir ni zhing rnams
47b5(mdo sde): thams cad ma lus par/ /de bzhin gshegs pas gang zhing rang byung gi/ /chos rnams skad cig gcig la rtogs bya'i phyir/ /byang chub don du brtan pa sems 'di 'jog /rdul phran tha dad lta bur 'jig rten khams/ /rnam pa kun du mngon par sprul byed cing / /yid las byung
47b6(mdo sde): bde dag rtogs bya'i phyir/ /byang chub don du brtan pa sems 'jog byed/ /'das dang de bzhin ma byon sangs rgyas rnams/ /ji snyed gang dag 'jig rten bzhugs so cog /sems kyi skad cig gcig la rtogs bya'i phyir/ /byang chub don du brtan pa sems 'jog byed/ /tshig gcig
47b7(mdo sde): brjod kyang bsam gyis mi khyab pa'i/ /bskal pa zad kyi de la nyams pa med/ /tshig rab dbye ba rtogs par bya ba'i phyir/ /byang chub don du brtan pa sems 'di 'jog /phyogs bcu rnams kyi 'jig rten thams cad kyi/ /'gro ba ci 'dra ldog pa ci 'dra ba/ /sems kyi skad cig
48a1(mdo sde): gcig la rtogs bya'i phyir/ /byang chub don du brtan pa sems 'jog byed/ /phyogs rnams kun du 'gro yang lus kyis sam/ /ngag gam yid kyis gang du'ang chags pa med/ /dus gsum stong pa nyid du rtogs bya'i phyir/ /byang chub don du brtan pa sems
48a2(mdo sde): 'di 'jog / byang chub sems ni ji ltar bskyed pa bzhin/ /gzhal yas bskal par phyogs su rgyu byed cing / /sangs rgyas spyan sngar mchod par bya'o zhes/ /'di ni mi ldog rnams kyi bstan pa yin/ /phyogs bcu dag gi 'jig rten tha dad par/ /'jig rten bdag por rgyal
48a3(mdo sde): ba'i sras 'gyur ba/ /gang yang rung ba dam pa sgrog par byed/ /'di ni mi ldog rnams kyi bstan pa yin/ /byang chub don du srid par spyad spyod tshe/ /byang chub sems dpa'i bde sbyor gang yin pa/ /de yi bsngags pa rtag tu rjod par byed/ /'di ni mi ldog rnams kyi bstan pa yin/ /
48a4(mdo sde): chos mchog chos rab phul du phyin pa dang / /khyad par 'phags chos bla med gang yod pa/ /de dag byang chub sems dpa' rnams la ston/ /'di ni mi ldog rnams kyi bstan pa yin/ /yon tan kun ldan de bzhin gshegs pa yi/ /tshe nyid 'di na yod kyi gzhan med pa/ /
48a5(mdo sde): de la byang chub sems dpa' sbyor bar byed/ /'di ni mi ldog rnams kyi bstan pa yin/ /tshad med gzhal yas bsam gyis mi khyab pa'i/ /sangs rgyas rnams dang phrad gyur ci 'dra ba/ /byang chub sems dpa' de la ston par byed/ /'di ni mi ldog rnams kyi bstan pa
48a6(mdo sde): yin/ /ting 'dzin gang dag ji snyed yod pa dang / /de bzhin ting 'dzin rgyud kyi rnam pa dag /de dag bde gshegs sras la rjod par byed/ /'di ni mi ldog rnams kyi bstan pa yin/ /'khor ba'i 'khor lo rnam par zlog pa dang / /dam pa'i chos kyi 'khor lo rab bskor ba/ /
48a7(mdo sde): 'jig rten kun gyis rtag tu ma bskor ba/ /byang chub sems dpa' rnams la de bstan bya/ /shin tu sdug bsngal 'jig rten thams cad dang / /ngan song sa rnams dag tu gnod gyur pa'i/ /gnas dang skyabs dang dpung gnyen gyur pa de/ /byang chub sems dpa' rnams
48b1(mdo sde): la bstan par bya/ /gang zhig byang chub don du sems 'jog pa/ /de ni dang po'i byang chub sems dpar bstan/ /bslab pa'i gdams ngag ji bzhin nges byas pa/ /ji bzhin rnam par gzhag 'di de yi yin/ /nad bral rnams kyi bstan pa ji bzhin du/ /'jig rten kun la
48b2(mdo sde): phan pa bya ba'i phyir/ /de ltar thog ma su zhig sems bskyed pa/ /'di ni gnyis te dang po'i las can no/ /phan pa thob byed sems dang rab dang bde/ /gnyen dang sdug dang de bzhin sdud sems dang / /kun du bsrung ba'i sems dang snyoms pa'i sems/ /slob dpon sems
48b3(mdo sde): dang snyoms par ston pa'i sems/ /de 'dra dag la sems gnas gyur pa de/ /lung nod kha ton byed par sbyar bar bya/ /mang du thos nas dgon par gnas su gzhug /dben par gyur nas dge bshes sten du gzhug /dge bshes rnams la bka' blo bde bar bya/ /dus
48b4(mdo sde): tshod shes la shes bzhin ldan par bya/ /dus shes gyur nas shin tu 'jigs med bya/ /'jigs pa med nas don la brtson par bya/ /don shes gyur nas de bzhin chos brjod bya/ /chos rnams kun la rmongs gyur med par bya/ /rmongs pa med par gyur nas rgyal ba'i sras/ /
48b5(mdo sde): legs par gsungs pa'i chos la gnas par bya/ /'di ni dang po'i las can brjod pa ste/ /byang chub zhugs pa'i byang chub sems dpa' yin/ /'di ni gdams pa 'di ni bstan pa ste/ /'di la su slob de ni sangs rgyas sras/ /byang chub sems dpa' gsum pa gang yin
48b6(mdo sde): pa/ /chos kyi rgyal po'i bstan la rab tu sbyor/ /mi rtag nyid dang sdug bsngal stong nyid dang / /bdag med pa dang g.yo ba med pa dang / /de bzhin chos 'di thams cad bdag min dang / /mngon par 'du byed med dang dben pa dang / /'di dag thams cad rtog pa med yin par/ /
48b7(mdo sde): byang chub sems dpa' de ltar rtog par byed/ /sems can khams dang chos kyi dbyings la yang / /brtag par bya phyir de ni gzengs yang bstod/ /'jig rten khams ni mtha' yas mu med ces/ /de ltar de ni dpyod du gzhug par bya/ /'di na sa dang chu dang de bzhin me/ /
49a1(mdo sde): rlung dang nam mkha' ji snyed yod pa dang / /phyogs na 'dod dang gzugs dang gzugs med pa/ /de dag rnams la de ni dpyod du gzhug /rgya chen chos rnams kun dang khams rnams kyi/ /rang bzhin ma lus mthar thug brtag bya ba/ /de ni sangs rgyas sras
49a2(mdo sde): po sbyor byed la/ /phan par bya phyir rjes su bstan pa yin/ /byang chub sems dpa' skye bar gang skyes pa/ /bstan la skyes shing rab tu 'byung bar byed/ /blo ldan de ni dngos med dngos po rtogs/ /dam chos gnas su skyes te legs par skyes/ /de ni rang gi sa las yongs
49a3(mdo sde): mi ldog / sangs rgyas mthar thug yin par 'dzin pa skye/ /rtag tu chos la nges par sems dang ldan/ /sems can rang bzhin ci 'drar rnam par dpyod/ /las dang 'jig rten dag dang zhing rnams dang / /rnam par smin dang 'khor dang mya ngan 'das/ /rnam par dbye ba rgyal
49a4(mdo sde): ba'i sras kyis shes/ /de thugs skyes pa'i byang chub sems dpar brjod/ /thams cad mkhyen pa 'das dang byung rnams dang / /ma byon dag kyang chos rnams rnam dpyad nas/ /grub dang gang yang legs skyes mthar thug dang / /rang byung rnams kyi grub pa ci 'dra ba/ /
49a5(mdo sde): sangs rgyas dam pa de dag thams cad ni/ /dus gsum mnyam nyid rjes su zhugs pa shes/ /nam yang mnyam nyid bye brag 'byed mi byed/ /de ni dus gsum tha dad med par 'jug /gang gi phan yon rnam pa 'di 'dra ba/ /de ni byang chub sems dpa' bzhi pa ste/ /
49a6(mdo sde): 'di dag rab bsgrubs byang chub sems dpa' de/ /byang chub don du nges par 'byung bar 'gyur/ /de ltar byang chub sems dpa' lnga pa ste/ /sbyor ba phun sum tshogs par brjod pa yin/ /thabs la mkhas pa'i rjes su zhugs pa ste/ /bsod nams las dag
49a7(mdo sde): brtsams pas mthar phyin byed/ /de ltar bsod nams rab tu ci byed kyang / /'jig rten kun gyi rten du 'gyur ba dang / /phan par 'dod dang bde ba thob byed dang / /snying brtse ba dang skye dgu dgrol 'gyur byed/ /'jig rten gnod gyur gdul bar bya ba'i phyir/ /'dren par byed
49b1(mdo sde): cing rab tu dang bar byed/ /sems can mang po thams cad gdul 'dod dang / /mya ngan 'das pa'i sems kyis mthu yang che/ /'jig rten thams cad mtha' ma med pa dang / /de bzhin dpag tu med cing grangs med dang / /mtshungs med bsam yas mnyam med gzhal
49b2(mdo sde): yas dang / /stong pa mi g.yo med pa'i rang bzhin shes/ /de ni byang chub sems dpa' lnga pa ste/ /sbyor ba kun tshogs phan dang snying brtse ldan/ /de la rjes su bstan pa 'di 'dra ste/ /yon tan kun dang ldan pa rnams kyis bstan/ /de ni sems can mtha' yas
49b3(mdo sde): thams cad dang / /chos kyi ngo bo nyid la rmongs pa med/ /shin tu blo ldan rtog bral rnam rtog med/ /'jig rten lha dang bcas pas dbyer mi phyed/ /sangs rgyas chos dang byang chub sems dpa' dang / /spyod pa'i bsngags dang bsngags pa ma yin dang / /sems can chung
49b4(mdo sde): ngam yang na che'o zhes/ /thos par gyur kyang bsam las nur ba med/ /sems can nyon mongs can nam rnam dag gam/ /gdul sla zhe'am gdul bar dka' zhe'am/ /chos dbyings chung zhe'am yang na rgya che zhe'am/ /'jig par 'gyur zhe'am 'chags par 'gyur zhe
49b5(mdo sde): 'am/ /chos dbyings yod ce'am med ces thos gyur kyang / /dus gsum rtogs pa'i byang chub sems dpa' de/ /nges par sems shing thams cad rnam dpyod de/ /sangs rgyas chos 'dir bsam pa shin tu nges/ /mtshan ma med dang mtshan nyid med pa dang / /dngos
49b6(mdo sde): med rang bzhin zhing dben pa dang / /sgyu ma'i rang bzhin mi g.yor 'dra ba yi/ /chos mchog zhi ba 'di 'dra nyan par byed/ /de ltar mi ldog byang chub sems dpa' ni/ /sangs rgyas chos dang byang chub sems dpa' dang / /spyod pa yod dam med ces nges par dpyod/ /
49b7(mdo sde): 'byung ngam mi 'byung zhe na'ang phyir mi ldog /de bzhin gshegs pa 'das she'am ma 'das she'am/ /ma byon ce'am ma byon ma yin zhe'am/ /byung ngam ma byung zad dam mi zad dam/ /de bzhin mtshan nyid gcig gam mtshan nyid med/ /gcig dang tha dad rnam pa mang
50a1(mdo sde): po dang / /don dam tshig 'bru dngos dang dngos med pa/ /thams cad sgro btags rnam pa gzhan nyid du/ /mi ldog byang chub sems dpa' yid ches byed/ /mtshan ma med dang mtshan ma yod pa dang / /mtshan nyid med dang mtshan gyis mtshon pa dang / /rnam par
50a2(mdo sde): phye ba phan tshun sbyar ba rnams/ /thos nas 'di la mthar thug 'jug par byed/ /gzhon nur gyur pa'i byang chub sems dpa' ni/ /lus dang ngag dang de bzhin yid kyis kyang / /'bras bu yod pa'i las rnams byad 'gyur zhing / /ji ltar 'dod bzhin 'dir ni skye ba
50a3(mdo sde): ston/ /pha rol rnams kyi bsam pa rtog byed cing / /de dag rnams kyi mos pa spyod par byed/ /sems can spyod dang rjes su 'thun chos dang / /zhing rnams 'jig dang chags pa rnams kyang shes/ /ji ltar 'dod sbyin myur du mngon shes thob/ /phyogs rnams
50a4(mdo sde): kun du yid ni 'jug par byed/ /bde gshegs bsngags pa'i chos rnams thos nas kyang / /de la de ni nur bar 'gyur ba med/ /yongs su shes dang zhing g.yo byed pa dang / /de bzhin byin gyis brlab dang rnam dpyod dang / /ji ltar skad cig grangs med 'gro 'gyur ba/ /
50a5(mdo sde): zhing du 'gro bar bya ba brjod par bya/ /de ni dri ba grangs med 'dri bar byed/ /lus rnams ci 'drar yid kyi lus kyang ston/ /de la sgra skad sbyor ba 'byam klas dang / /skad cig la yang sangs rgyas grangs med brjod/ /byang chub sems dpa' rgyal tshab gang yin pa/ /sems can
50a6(mdo sde): rnams kyi 'jug pa ji bzhin shes/ /de dag nyon mongs rgyud dang bag chags dang / /spyod yul gang yin sbyor ba gang yin dang / /tha dad chos dang rgyu ba ci 'dra dang / /'jig rten rnam par phye dang sngon mtha' dang / /brda yi bden dang don dam bden pa dag /ma lus rtogs par bya la
50a7(mdo sde): mkhas pa yin/ /pho brang 'khor la mkhas pa tshang 'byin te/ /der yang ji ltar kun du spyad pa dang / /gnas dang de bzhin 'jug par bya ba dang / /pho brang 'khor ni ci 'dra dpyad pa dang / /dam chos rgyal po'i dbang bskur ci 'dra dang / /byin gyi rlabs dang gzhan gnon ci 'dra dang / /
50b1(mdo sde): chos la 'jug dang bka' lung brjod bya ste/ /'di ni rgyal tshab sa la 'jug pa yin/ /de tsam gyis na de yi mthar thug ste/ /ji skad bstan bzhin gzhan du 'gyur ba med/ /tshe yi 'du byed nam zhig 'dor ba na/ /tshul ldan rgyal tshab rgyal bar mngon du phyogs/ /dbang bskur
50b2(mdo sde): gang yin bde gshegs sras gcig ste/ /thu bo khyad 'phags mthar phyin bdag nyid can/ /skra thigs gcig gis chu tshad gzung du rung / /'dir ni bsam pa bgrang bas rtogs ma yin/ /rgyal sras rnams kyi spyod pa 'di 'dra ste/ /'di na sems can la las zhing rnams kun/ /
50b3(mdo sde): phra rab rdul du rlags nas ma lus 'grang / /grangs med 'di snyed cig ces gcod byed pa/ /de kun 'dir ni byang chub sems dpas shes/ /'das dang de bzhin ma byon sangs rgyas dang / /gang dag phyogs bcu dag na bzhugs pa dang / /rang sangs rgyas dang de bzhin nyan thos
50b4(mdo sde): kyi/ /sa bon gyur pa byang chub sems de skye/ /thog mar byang chub sems zhes gang brjod pa/ /de ni ji lta'i tshul du'ang grangs med de/ /'jig rten khams 'di kun kyang khyab gyur na/ /de las gong du brjod du ci zhig yod/ /de nas byang chub sems dpa' kun du bzang
50b5(mdo sde): pos byang chub sems dpa' chos kyi blo gros la 'di skad ces smras so/ /rigs kyi bu khyod kyis dkon mchog ta la la'i gzungs bshad pa legs par smras so/ /rigs kyi bu sangs rgyas kyi yon tan rnams ni bsam gyis mi khyab ste/ gang dag chos kyi rnam grangs
50b6(mdo sde): 'di'i ming thos pa'i sems can de dag kyang thams cad mkhyen pa nyid du nye bar gyur ba yin na/ gang dag chos kyi rnam grangs 'di 'dzin pa dang / klog pa dang kun chub par byed pa dang / de bzhin nyid du sgrub par byed pa lta smos kyang ci dgos te/ de dag ni nges par
50b7(mdo sde): sangs rgyas su 'gyur ro/ /chos kyi blo gros kyis smras pa/ kye rgyal ba'i sras de de bzhin no/ /ji skad smras pa bzhin te/ shes rab zab mo dang ldan pa de dag ni de bzhin gshegs pas dbang bskur ba yin par rig par bya'o/ /byang chub sems dpa' kun du
51a1(mdo sde): bzang pos smras pa/ rigs kyi bu'am rigs kyi bu mo gang la la zhig gi rna lam du 'di lta bu'i chos 'di dag grag par gyur ba'i skyes bu dam pa de dag kyang sangs rgyas kyi chos rnams la lung bstan par rig par bya ba yin na/ chos kyi rnam grangs
51a2(mdo sde): 'di gang dag gis lag tu thob pa lta smos kyang ci dgos/ de nas tshe dang ldan pa sha ra dwa ti'i bus bcom ldan 'das kyi zhabs la mgo bos phyag 'tshal te 'di skad ces gsol to/ /bcom ldan 'das gzigs su gsol/ bdag gis 'di lta bu'i chos 'di dag ma
51a3(mdo sde): 'tshal bas bdag ni dmus long dang 'dra lags so/ /bcom ldan 'das bdag gcig pu dmus long lta bur gyur par yang ma bas kyi/ bcom ldan 'das sems can gang dag gis chos kyi rnam grangs 'di ma thos pa de dag thams cad kyang dmus long lta
51a4(mdo sde): bur gyur pa lags so/ /bcom ldan 'das kyis bka' stsal pa/ gnas brtan de de bzhin te/ ji skad smras pa bzhin no/ /sha ra dwa ti'i bus gsol pa/ bcom ldan 'das kyis bsam gyis mi khyab pa nyid bshad du gsol/ bcom ldan 'das kyis bka' stsal pa/
51a5(mdo sde): sha ra dwa ti'i bu song la brgya byin dang / tshangs pa dang 'jig rten skyong ba thams cad skul cig /de bzhin gshegs pa'i bka' yang sgrogs shig /chos kyi phyag rgya dam pa dkon mchog ta la la zhes bya ba'i gzungs 'di yang 'khor der sgrogs shig /de nas tshe dang
51a6(mdo sde): ldan pa sha ra dwa ti'i bus de bzhin gshegs pa'i bka' thos nas dkon mchog ta la la'i gzungs 'di'i don gyi phyir yongs su skom pas brgya byin dang tshangs pa dang 'jig rten skyong ba de dag la don 'di'i skabs brjod de chos nyan pa thams cad 'du bar gyis shig / de bzhin
51a7(mdo sde): gshegs pa dkon mchog ta la la'i gzungs 'chad cing bsam gyis mi khyab pa nyid kyang ston par 'gyur gyis 'du bar gyis shig / khyed phyis 'gyod par gyur ta re/ kye grogs po dag mdo sde rin po che 'di lta bu dag 'jig rten du 'byung ba ni shin tu rnyed par dka'o/ /
51b1(mdo sde): de nas skad cig de nyid la brgya byin dang tshangs pa dang 'jig rten skyong ba thams cad 'dus nas bcom ldan 'das la lan gsum bskor ba byas te/ bcom ldan 'das kyi spyan sngar 'khod nas thal mo sbyar te/ bcom ldan 'das la gsol ba btab pa/ bcom ldan 'das
51b2(mdo sde): kyis dkon mchog ta la la'i gzungs bshad du gsol/ de nas bcom ldan 'das cang mi gsung bar gyur pas gnang ba mdzad do/ /brgya byin dang tshangs pa dang 'jig rten skyong ba thams cad kyis lan gnyis lan gsum du gsol ba btab na yang bcom ldan 'das cang
51b3(mdo sde): mi gsung bar gyur to/ /de nas bcom ldan 'das la tshe dang ldan pa sha ra dwa ti'i bus 'di skad ces gsol to/ /bcom ldan 'das kyis dkon mchog ta la la zhes bgyi ba'i gzungs bshad du gsol/ bde bar gshegs pas bshad du gsol/ de nas bcom ldan 'das
51b4(mdo sde): kyis de'i tshe zhal nas ljags kyi dbang po phyung ste/ rigs kyi bu gang la la dag dkon mchog ta la la'i gzungs 'di'i don gyi phyir de bzhin gshegs pa la gsol ba 'debs pa de dag thams cad ni bla na med pa yang dag par rdzogs pa'i byang chub las phyir mi ldog par 'gyur ro
51b5(mdo sde): zhes stong gsum gyi stong chen po'i 'jig rten gyi khams su dbyangs kyis go bar mdzad do/ /de nas bcom ldan 'das kyis yang tshe dang ldan pa sha ra dwa ti'i bu la 'di skad ces bka' stsal to/ /sha ra dwa ti'i bu khyod song la 'jam dpal gzhon nur gyur pa la chos bshad
51b6(mdo sde): par gsol ba thob shig / de'i tshe 'jam dpal gzhon nur gyur pa shing blag sha dang sA la'i drung gzhan zhig na skyil mo krung bcas shing lus mi g.yo bar 'dug ste/ nyi ma bye ba khrag khrig brgya stong pas lhag pa'i kha dog bkod pa chen po dang ldan pa'i khang pa brtsegs
51b7(mdo sde): pa na brgya byin dang tshangs pa dang 'jig rten skyong ba rnams kyis yongs su bskor cing mdun gyis bltas nas 'dug par gyur te/ gser gyi kha dog lta bu'i lus dang dpal gyis lham me lhan ne lhang nger 'dug go/ /de nas tshe dang ldan pa shA ra dwa ti'i bus 'jam dpal
52a1(mdo sde): gzhon nur gyur pa ga la ba der song ste phyin nas 'jam dpal gzhon nur gyur pa la 'di skad ces smras so/ /rigs kyi bu de bzhin gshegs pa ni khyod la chos bshad par gsol ba 'debs so/ /de nas 'jam dpal gzhon nur gyur pas tshe dang ldan pa sha ra dwa ti'i
52a2(mdo sde): bu la 'di skad ces smras so/ /btsun pa sha ra dwa ti'i bu de bzhin gshegs pa zhes bya ba'i gzhi'i don 'di gang yin/ sha ra dwa ti'i bus smras pa/ rigs kyi bu khyod ni shes rab zab pa ste/ kho bos ni khyod dang 'gyed mi nus so/ /'jam dpal gyis smras pa/ khyod snying las chung
52a3(mdo sde): ngur 'dug shig dang khyod kyis ji ltar bzod pa de bzhin du bstan par bya'o/ /sha ra dwa ti'i bus smras pa/ rigs kyi bu kho bo nyan gyis khyod kyis shod cig /de nas 'jam dpal gzhon nur gyur pas ting nge 'dzin de las langs te/ stong gsum gyi stong chen po'i 'jig rten gyi
52a4(mdo sde): khams dbyangs kyis go bar byas so/ /de nas de'i tshe stong gsum gyi stong chen po'i 'jig rten gyi khams na gnas gtsang ma'i ris kyi lha'i bu nas 'og min gyi bar gyi lha'i bu ji snyed 'khod pa de dag thams cad 'dus par gyur to/ /rgyal po chen po bzhi dpung dang g.yog
52a5(mdo sde): tu bcas pa yang gnod sbyin bye ba du ma dang lhan cig 'dus par gyur to/ /brgya byin dang tshangs pa dang 'jig rten skyong ba rnams kyang 'dus par gyur to/ /chos 'dod pa rnams dang / /chos 'dod pa ma yin pa'i gang zag rnams kyang 'dus par gyur to/ /lha'i bu mo mang po
52a6(mdo sde): yang 'dus par gyur to/ /dge slong gi 'khor dang / dge slong ma'i 'khor dang / dge bsnyen gyi 'khor dang / dge bsnyen ma'i 'khor dang / de bzhin du sum cu rtsa gsum pa'i bar gyi 'khor dang / 'thab bral gyi 'khor dang / dga' ldan gyi 'khor dang / 'phrul dga'i 'khor
52a7(mdo sde): dang / gzhan 'phrul dbang byed kyi lha'i 'khor dang / tshangs pa'i 'khor dang / de bzhin du 'og min gyi bar gyi lha'i 'khor rnams 'dus par gyur to/ /de bzhin du nyan thos kyi tshogs kyang 'dus par gyur te/ 'di lta ste/ tshe dang ldan pa rab 'byor dang / tshe dang ldan pa 'od srung
52b1(mdo sde): chen po dang / tshe dang ldan pa maud gal gyi bu chen po dang / tshe dang ldan pa sha ra dwa ti'i bu dang / tshe dang ldan pa kA t+yA'i bu chen po dang / tshe dang ldan pa ma 'gags pa dang / tshe dang ldan pa ga yA 'od srung dang / tshe dang ldan pa gsum po che dang / tshe dang ldan pa lam phran bstan dang / tshe dang ldan
52b2(mdo sde): pa nam gru dang / tshe dang ldan pa chu klung 'od srung dang / tshe dang ldan pa lteng rgyas 'od srung dang / tshe dang ldan pa byams ma'i bu gang po dang / tshe dang ldan pa sgra gcan zin dang / tshe dang ldan pa bzang skyong dang / tshe dang ldan pa rlangs pa dang / tshe dang ldan pa kun dga' bo dang / de dag dang nyan thos
52b3(mdo sde): chen po gzhan dag dang / grags 'dzin la sogs pa dge slong ma lnga brgya yang 'dus par gyur to/ /khams kyi rgyal po dang / stobs kyi 'khor los sgyur ba dag kyang 'dus par gyur to/ /rgyal rigs dang bram ze dang khyim bdag gi 'khor dag kyang 'dus par gyur to/ /de nas
52b4(mdo sde): tshe dang ldan pa sha ra dwa ti'i bus bcom ldan 'das la lan gsum bskor ba byas te 'di skad ces gsol to/ /bcom ldan 'das deng 'di ltar 'khor chen po 'dus pa 'di su'i mthu lags/ de ji ltar 'tshal bar bgyi/ bcom ldan 'das kyis bka' stsal pa/ tshe dang ldan pa sha
52b5(mdo sde): ra dwa ti'i bu 'di ni dkon mchog ta la la'i gzungs kyi mthu yin no/ /sha ra dwa ti'i bus gsol pa/ bcom ldan 'das dkon mchog ta la la'i gzungs mnyan par 'tshal lo/ /bcom ldan 'das kyis bka' stsal pa/ sha ra dwa ti'i bu song la 'jam dpal gzhon nur gyur
52b6(mdo sde): pa dang / byang chub sems dpa' kun du bzang po la gsol ba thob shig /de nas tshe dang ldan pa sha ra dwa ti'i bus 'jam dpal gzhon nur gyur pa la 'di skad ces smras so/ /rigs kyi bu khyod kyis ting nge 'dzin rin po che bstan pa dkon mchog ta la la 'di shod cig /'jam
52b7(mdo sde): dpal gyis smras pa/ btsun pa sha ra dwa ti'i bu dkon mchog ta la la'i gzungs nyan par 'gyur ba su yin/ sha ra dwa ti'i bus smras pa/ 'khor bzhi 'dus pa 'di dag dang brgya byin dang tshangs pa dang 'jig rten skyong ba rnams 'dus pa 'di dag ste/ kho bo yang nyan pa'i phyir
53a1(mdo sde): 'ongs so/ /de nas 'jam dpal gzhon nur gyur pas gnas brtan sha ra dwa ti'i bu la 'di skad ces smras so/ /gnas brtan sha ra dwa ti'i bu chos nyan pa 'di dag ni sgyu mas byung ba sha stag na kho bos su la chos bshad/ nyan pa ni su yin/ 'chad pa ni su yin/ gnas
53a2(mdo sde): brtan gyis smras pa/ skyes bu dam pa khyod kyis shod cig /kho bos mnyan to/ /'jam dpal gyis smras pa/ btsun pa sha ra dwa ti'i bu bshad ces bya ba de gang gi tshig yin/ smras pa/ 'jam dpal bshad pa zhes bya ba de ni stong pa nyid kyi tshig so/ /smras pa/ sha
53a3(mdo sde): ra dwa ti'i bu stong pa nyid gang gi tshig yin/ smras pa/ 'jam dpal stong pa nyid ni tshig med pa yin no/ /'jam dpal gyis smras pa/ btsun pa sha ra dwa ti'i bu gal te stong pa nyid tshig med pa yin na/ ci zhig bshad par bya/ btsun pa sha ra dwa ti'i bu chos thams cad ni bstan du
53a4(mdo sde): med pa yin te/ de dag ni bstan du med cing mnyan du med do/ /gnas brtan gyis smras pa/ rigs kyi bu khyod kyis ji lta bu bstan pa de dag thams cad ni stong pa nyid bstan pa/ mtshan ma med pa bstan pa/ smon pa med pa bstan pa/ blang ba med pa bstan pa/ dor ba med pa bstan pa/
53a5(mdo sde): spros pa med pa bstan pa ste/ ma spros pa bstan pa yin no/ /de nas thams cad dang ldan pa'i byang chub sems dpa'i 'khor de dang / brgya byin dang tshangs pa dang 'jig rten skyong ba de dag kyang rab tu dga' nas mgrin gcig tu 'jam dpal gzhon nur gyur pa dang / tshe dang ldan pa sha ra
53a6(mdo sde): dwa ti'i bus dkon mchog ta la la'i gzungs 'di legs par bshad do zhes legs so zhes bya ba byin no/ /de nas tshe dang ldan pa rab 'byor gyis 'jam dpal gzhon nur gyur pa la 'di skad ces smras so/ /'jam dpal byang chub sems dpas dkon mchog ta la la'i
53a7(mdo sde): gzungs 'di ji ltar gzung bar bya/ bklag par bya/ kun chub par bya/ gzhan dag la yang rgya cher yang dag par bshad par bya/ 'jam dpal gyis smras pa/ rab 'byor gzungs 'di ni skye ba med par yid la bya'o/ /dngos po med pa dang / mtshan nyid med pa dang / spros
53b1(mdo sde): pa med pa dang / dor ba med par yid la bya'o/ /'jam dpal gzhon nur gyur pas chos kyi rnam grangs 'di bshad pa na 'khor de'i nang nas byang chub sems dpa' dgu bcu rtsa gnyis kyis dpa' bar 'gro ba'i ting nge 'dzin thob par gyur to/ /lha dang mi drug cu rtsa gnyis ni mi skye
53b2(mdo sde): ba'i chos la bzod pa thob par gyur to/ /de nas byang chub sems dpa' kun du bzang po stan las langs te bla gos phrag pa gcig tu gzar nas thal mo sbyar te/ bcom ldan 'das la 'di skad ces gsol to/ /bcom ldan 'das byang chub sems dpa' sems dpa' chen po rnams
53b3(mdo sde): kyi snying rje chen po ci 'dra ba zhig lags/ bcom ldan 'das kyis bka' stsal pa/ rigs kyi bu 'di la byang chub sems dpa' sems dpa' chen po rnams kyi snying rje chen po ni gang khams gsum pa yongs su mi gtong ba ste/ 'di ni snying rje chen po yin no/ /gang sems can thams
53b4(mdo sde): cad la sangs rgyas kyi zhing kun du ston pa 'di ni snying rje chen po yin no/ /gang sems can tshul khrims 'chal pa yongs su 'dzin pa 'di ni snying rje chen po yin no/ /gang shes rab kyi pha rol tu phyin pa mi 'dor ba 'di ni snying rje chen po yin no/ /gang sems can thams cad
53b5(mdo sde): kyi don gyi phyir lus dang srog yongs su gtong ba 'di ni snying rje chen po yin no/ /gang 'dod chags spyod pa'i sems can rnams la byams pa yang dag par brjod pa 'di ni snying rje chen po yin no/ /gang sems can stobs dang ldan rnams la byams pa 'di ni byang chub sems dpa'
53b6(mdo sde): sems dpa' chen po rnams kyi snying rje chen po yin no/ /rigs kyi bu gzhan yang byang chub sems dpa' sems dpa' chen po sems can thams cad la zhe 'gras pa med pa'i sems su bya'o/ /'dre ba med pa mang du bya'o/ /de nas bcom ldan 'das la byang chub sems dpa' kun du
53b7(mdo sde): bzang pos 'di skad ces gsol to/ /skye bo mang po la sman pa dang / skye bo mang po la bde ba dang / 'jig rten la thugs brtse ba dang / skye bo phal po che dang / lha dang mi rnams kyi rnams kyi don dang sman pa dang / bde bar 'gyur ba'i slad du bcom ldan 'das kyis dkon mchog ta la
54a1(mdo sde): la zhes bgyi ba'i gzungs bshad du gsol/ sems can thams cad la sman pa dang / thugs brtse ba mnga' ba bcom ldan 'das kyis bshad du gsol/ de nas bcom ldan 'das kyis tshangs pa'i dbyangs kyis byang chub sems dpa' de dag la 'di skad ces bka'
54a2(mdo sde): stsal to/ /khyed kyi nang na phyi ma'i tshe phyi ma'i dus lnga brgya pa tha ma la dam pa'i chos nub pa'i dus kyi tshe chos kyi rnam grangs 'di yang dag par rab tu ston par spro ba su yod/ de nas byang chub sems dpa' kun du bzang po dang / byang chub sems dpa' 'jam dpal gzhon nur gyur pa dang / byang chub
54a3(mdo sde): sems dpa' spyan ras gzigs dbang phyug dang / byang chub sems dpa' mthu chen thob dang / byang chub sems dpa' ngan song spong dang / byang chub sems dpa' sman gyi rgyal po dang / byang chub sems dpa' spobs pa brtsegs pa dang / byang chub sems dpa' chos thams cad kyis
54a4(mdo sde): mngon 'phags rgyal po dang / byang chub sems dpa' blo gros mi zad pa dang / byang chub sems dpa' blo gros rgya mtsho dang / byang chub sems dpa' rin chen ze ba ldan dang / byang chub sems dpa' nor bu 'od dang / byang chub sems dpa' gtsug na nor bu can dang / byang chub
54a5(mdo sde): sems dpa' rnam par lta dang / byang chub sems dpa' bltar mi mthong dang / byang chub sems dpa' rtag tu lta dang / byang chub sems dpa' lag na rdo rje dang / byang chub sems dpa' rin chen phung po dang / byang chub sems dpa' dkon mchog 'byung gnas dang / byang chub sems
54a6(mdo sde): dpa' chos dpal dang / byang chub sems dpa' rtog dpal dang / byang chub sems dpa' nor dpal dang / byang chub sems dpa' bsod nams dpal dang / byang chub sems dpa' tsan dan dpal dang / byang chub sems dpa' chos kyi blo gros dang / byang chub sems dpa'
54a7(mdo sde): bdud rtsi blo gros dang / byang chub sems dpa' bsam yas blo gros dang / byang chub sems dpa' bsod nams kyis brgyan dang / byang chub sems dpa' yon tan gyis brgyan dang / byang chub sems dpa' mtshan gyis brgyan dang / byang chub sems dpa' rtag tu
54b1(mdo sde): dgod cing dbang po thams cad rab tu dga' ba dang / byang chub sems dpa' ri'i rtse mo rdob pa'i rgyal po dang / byang chub sems dpa' spobs pa mkhas dang / byang chub sems dpa' rtag tu lag brkyang dang / byang chub sems dpa' sa 'dzin dang / byang chub sems dpa' spobs pa
54b2(mdo sde): myur dang / byang chub sems dpa' nam mkha'i snying po dang / byang chub sems dpa' zla ba'i snying po dang / byang chub sems dpa' nyi ma'i snying po dang / byang chub sems dpa' zla ba dri ma med pa'i snying po dang / byang chub sems dpa' nyi gdugs snying po dang / byang chub sems dpa'
54b3(mdo sde): mngon 'phags rgyal po dang / byang chub sems dpa' lhun po chen po dang / byang chub sems dpa' blo gros brtan pa dang / byang chub sems dpa' spobs pa dpa' ba dang / byang chub sems dpa' sems dpa' chen po byams pa dang / de dag la sogs pa byang chub sems
54b4(mdo sde): dpa' bye ba khrag khrig brgya stong phrag drug cu rtsa gnyis kyis mgrin gcig tu tshig tu smras pa/ bcom ldan 'das slad ma'i tshe slad ma'i dus lnga brgya tha ma la dam pa'i chos nub pa'i dus kyi tshe bdag cag thams cad 'dus shing tshogs te dkon mchog ta la la zhes
54b5(mdo sde): bgyi ba'i gzungs yang dag par bshad par spro lags so/ /bcom ldan 'das kyis bka' stsal pa/ rigs kyi bu dag legs so legs so/ /rigs kyi bu dag 'di ni bya dka' ba ste/ chos 'di 'dra ba 'di ni shin tu bya dka' ba'o/ /de nas bcom ldan 'das
54b6(mdo sde): kyis byang chub sems dpa' kun du bzang po la 'di skad ces bka' stsal to/ /rigs kyi bu skye bo mang po la phan pa dang / skye bo mang po la bde bar 'gyur ba dkon mchog ta la la'i gzungs nyon cig /de nas bcom ldan 'das kyis bkod pa chen po'i seng ge'i
54b7(mdo sde): khri la bzhugs te sngags bka' stsal pa/ de bzhin gshegs pa dgra bcom pa yang dag par rdzogs pa'i sangs rgyas thams cad la phyag 'tshal lo/ /tad+ya thA/ oM ma~M/ b+ha ra te/ b+ha ra te/ b+ha ra b+ha ra na te swA hA/ de nas bcom ldan 'das kyis a la la chos/ a la la
55a1(mdo sde): chos/ a la la chos zhes lan gnyis lan gsum du ched du brjod pa ched du brjod pa mdzad do/ /de nas bcom ldan 'das la byang chub sems dpa' kun du bzang pos 'di skad ces gsol to/ /bcom ldan 'das chos chos zhes bgyi ba 'di'i gzhi'i don gang lags/
55a2(mdo sde): bcom ldan 'das kyis bka' stsal pa/ rigs kyi bu chos thams cad kyi gzhi'i don ni gzhi med pa'i don to/ /chos thams cad kyi gzhi'i don ni dngos po med pa'i gzhi'i don to/ /chos thams cad kyi gzhi'i don ni nam mkha'i gzhi'i don to/ /chos thams cad kyi gzhi'i don ni blang
55a3(mdo sde): ba med pa'i gzhi'i don to/ /chos thams cad kyi gzhi'i don ni dor ba med pa'i gzhi'i don to/ /de nas byang chub sems dpa' kun du bzang pos gsol pa/ bcom ldan 'das 'o na ci'i slad du chos thams cad ces bgyi/ bcom ldan 'das kyis bka' stsal pa/ rigs kyi bu
55a4(mdo sde): chos thams cad ces bya ba ni mig dang / rna ba dang sna dang lce dang lus dang yid dang de bzhin du khams rnams dang / skye mched rnams dang rten cing 'brel bar 'byung ba ste/ rigs kyi bu 'di ni chos thams cad ces bya'o/ /rigs kyi bu gzhan yang chos thams cad ni gzod ma nas
55a5(mdo sde): ma skyes pa'i phyir stong pa'o/ /de nas yang 'jam dpal gzhon nur gyur pas byang chub sems dpa' kun du bzang po la 'di skad ces smras so/ /kye rgyal ba'i sras dkon mchog ta la la'i gzungs 'di ji ltar gzung bar bya/ de skad ces smras pa dang / byang chub sems
55a6(mdo sde): dpa' kun tu bzang pos 'jam dpal gzhon nur gyur pa la 'di skad ces smras so/ /de bzhin nyid bstan pa dang / skye ba med pa'i de bzhin nyid dang / 'byung ba med pa'i de bzhin nyid dang / mtshan nyid med pa'i de bzhin nyid dang / nam mkha'i de bzhin nyid dang / dngos po med
55a7(mdo sde): pa'i de bzhin nyid dang / ngo bo nyid kyi de bzhin nyid dang / dngos po med pa'i ngo bo nyid kyi de bzhin nyid du gzungs 'di gzung bar bya ste/ rigs kyi bu dkon mchog ta la la'i gzungs 'di gzung ba dang / kun du gzung ba dang / bsgom pa dang / rnam par dpyad pa dang / gdags pa
55b1(mdo sde): dang / rab tu gzhag pa dang / rnam par dgrol ba dang / rnam par dbye ba dang gsal bar bya ba ni 'di 'dra ste/ rigs kyi bu 'di ni dkon mchog ta la la'i gzungs bsgom pa dang / rnam par brtag pa'i don to/ /de nas tshe dang ldan pa sha ra dwa ti'i bus 'jam dpal gzhon nur gyur
55b2(mdo sde): pa la 'di skad ces smras so/ /'jam dpal khyod chos kyi rnam grangs 'di la yang dag par zhugs nas yun ji srid cig lon/ 'jam dpal gyis smras pa/ sha ra dwa ti'i bu 'dod chags dang / zhe sdang dang gti mug rnams yun ji srid cig nas zhugs pa srid do/ /sha ra dwa
55b3(mdo sde): ti'i bus smras pa/ rigs kyi bu 'dod chags dang zhe sdang dang gti mug rnams yun ji srid cig nas zhugs/ 'jam dpal gyis smras pa/ sha ra dwa ti'i bu sa'i khams yun ji srid cig nas zhugs pa srid do/ /sha ra dwa ti'i bus smras pa/ rigs kyi bu sa'i khams yun
55b4(mdo sde): ji srid cig nas zhugs/ 'jam dpal gyis smras pa/ sha ra dwa ti'i bu rig pa dang / ma rig pa yun ji srid cig nas zhugs pa srid do/ /sha ra dwa ti'i bus smras pa/ rigs kyi bu rig pa dang / ma rig pa yun ci srid cig nas zhugs/ 'jam dpal gyis smras pa/ sha
55b5(mdo sde): ra dwa ti'i bu nam mkha'i khams yun ji srid cig nas zhugs pa srid do/ /sha ra dwa ti'i bus smras pa/ 'jam dpal nam mkha'i khams yun ji srid cig nas zhugs/ 'jam dpal gyis smras pa/ sha ra dwa ti'i bu dngos po med pa'i ngo bo nyid kyi chos thams cad yun ji srid cig nas
55b6(mdo sde): zhugs pa srid do/ /de nas tshe dang ldan pa sha ra dwa ti'i bus 'jam dpal gzhon nur gyur pa la 'di skad ces smras so/ /kho bo skyes bu dam pa 'di lta bu dag dang gtam bya ba'i nus pa ga la yod/ rigs kyi bu 'di lta ste dper na/ khyi dang byi la thams cad dam/ wa thams
55b7(mdo sde): cad kyis kyang ri'i rgyal po ri rab gzhig par mi nus so/ /rigs kyi bu de bzhin du sha ra dwa ti'i bu 'di 'dra ba'i nyan thos thams cad kyis kyang byang chub sems dpa'i bstan pa gcig gi mtha' yang rtogs par mi nus na 'jam dpal gzhon nur gyur pa'i bstan pa lta ci smos/ de nas
56a1(mdo sde): byang chub sems dpa' kun du bzang pos 'jam dpal gzhon nur gyur pa la 'di skad ces smras so/ /'jam dpal bzhud la phyi ma'i tshe phyi ma'i dus na mdo sde'i rgyal po 'dzin pa chos smra ba de dag la kun du bsrung ba dang / yongs su bskyang ba mdzad par de bzhin gshegs
56a2(mdo sde): pa la gsol ba thob shig / de nas 'jam dpal gzhon nur gyur pas rang gi chos kyi stan las langs nas bcom ldan 'das la 'di skad ces gsol to/ /gang dag chos kyi rnam grangs 'di 'dzin pa dang / klog pa dang / kun chub par bgyid pa dang / gzhan dag la yang rgya cher
56a3(mdo sde): yang dag par ston par bgyid pa/ chos smra ba de dag gi yon tan gyi khyad par rnams bcom ldan 'das kyis bshad du gsol/ bcom ldan 'das kyis bka' stsal pa/ 'jam dpal dge slong mdo sde'i rgyal po 'dzin pa chos smra ba de dag ni nga'i chos kyi sku la nges par 'byung bar
56a4(mdo sde): 'gyur ro/ /de dag ni sangs rgyas kyi byang chub thob par 'gyur ro/ /de dag ni sangs rgyas kyi chos rnams la nye bar 'gyur ro/ /de dag la bdud dang bdud kyi ris kyi lha'i bu glags lta ba rnams kyis glags mi rnyed par 'gyur ro/ /rigs kyi bu gang su dag chos smra ba'i dge slong de la se
56a5(mdo sde): gol gtogs pa gcig tsam srid cig mi byams pa'i sems skyed pa de dag ni mir 'gyur ba las kyang ring du gyur pa yin na sangs rgyas kyi byang chub las lta smos kyang ci dgos/ 'jam dpal gzhan yang gang dag mdo sde'i rgyal po 'di 'dzin pa'i dge slong rnams la ma dad pa'i sems
56a6(mdo sde): skyed pa de dag ni so thags ngan par 'gyur/ lce dang sna med par 'gyur/ rka lag phyi phyogs su 'gyur/ lus nad bu can du 'gyur/ mig med par 'gyur/ shes rab 'chal pa'i rang bzhin can du 'gyur/ brtson 'grus chung bar 'gyur te/ 'jam dpal 'di dag ni mi gti mug pa
56a7(mdo sde): de dag gi skyon du gyur pa'o/ /'jam dpal mdor bshad na de dag 'chi ba'i dus kyi tshe de dag gi spu'i khung bu re rer yang sems can dmyal ba'i sdug bsngal dpag tu med par 'jug go/ /gal te mir skyes na yang rtag tu dmus long du 'gyur/ lce med par 'gyur ro/ /'jam
56b1(mdo sde): dpal gzhan yang gang dag chos kyi rnam grangs 'di spong ba de dag ni tshe 'di nyid la lus mdze can du 'gyur/ mchu 'jigs 'jigs ltar 'dug par 'gyur/ lus zhom par 'gyur/ lus gcer bur 'gyur/ lus skam por 'gyur/ 'dra bar 'gyur ro/ /'jam dpal
56b2(mdo sde): gzhan yang mi gti mug pa de dag gang du skye bar 'gyur ba de dag gi gnas ni ngas sangs rgyas kyi ye shes bsam gyis mi khyab pas mkhyen to/ /'jam dpal gzhon nur gyur pas gsol pa/ bcom ldan 'das kyis lung bstan du gsol/ bde bar gshegs pas lung bstan
56b3(mdo sde): du gsol/ bcom ldan 'das kyis bka' stsal pa/ 'jam dpal kha rog de skad ma 'dri shig /'di la lha dang bcas pa'i 'jig rten myos par 'gyur te skrag par 'gyur/ dngang bar 'gyur/ rab tu dngang bar 'gyur ro/ /'jam dpal gyis gsol pa/ sems can 'di dag
56b4(mdo sde): gis 'di lta bu thos nas slan chad nam yang dam pa'i chos spong bar mi 'gyur bar bgyi ba'i slad du thugs brtse bar dgongs te/ bcom ldan 'das kyis bshad du gsol/ bcom ldan 'das kyis bka' stsal pa/ 'jam dpal sa'i 'og na sems can dmyal ba yod pa'i
56b5(mdo sde): ming la 'di lta ste/ tsha ba dang / rab tu tsha ba dang / thig nag dang / kun du 'bar ba dang / rab tu 'bar ba dang / reg dka' ba dang / drag po dang / mchu rnon dang / lcags kyi thu lum dang / lcags kyi be con dang / mun khung dang / mgo bstod dang / spyi'u tshugs dang / spri'u gdong dang /
56b6(mdo sde): rtag tu rab 'bar dang / rul pa dang / rtag tu dri nga dang / rab 'joms dang / des 'joms dang / shin tu gnod 'joms rnams te 'jam dpal mi gti mug pa de dag gang du skye bar 'gyur ba'i sems can dmyal ba ni 'di dag go/ /de nas bcom ldan 'das la byang chub
56b7(mdo sde): sems dpa' kun du bzang pos 'di skad ces gsol to/ /bcom ldan 'das chos smra ba de dag 'di nas shi 'phos nas gang du skye bar 'gyur/ bcom ldan 'das kyis bka' stsal pa/ kun du bzang po khyod kyis zhus pa de legs par zhus so/ /kun du bzang po rigs kyi
57a1(mdo sde): bu'am/ rigs kyi bu mo chos smra ba de 'di nas shi 'phos nas bcom ldan 'das de bzhin gshegs pa spobs pa bsam gyis mi khyab pa'i sangs rgyas kyi zhing 'jig rten gyi khams rab tu brgyan par skye bar 'gyur te/ 'jig rten gyi khams de na byang chub sems dpa'
57a2(mdo sde): kun nas mdzes pa sha stag go/ /'chi ba'i dus kyi tshe rigs kyi bu de la sangs rgyas bye ba phrag bcu gnyis mngon du 'gyur ro/ /rigs kyi bu mdor na rigs kyi bu de'i phan yon ni grangs med dpag tu med de/ de dag ni bskal pa stong dag gis kyang brjod par mi nus so/ /byang chub
57a3(mdo sde): sems dpa' kun du bzang pos gsol pa/ bcom ldan 'das slad ma'i tshe slad ma'i dus na gang dag chos kyi rnam grangs 'di spong bar 'gyur ba'i sems can ji lta bu dag 'byung bar 'gyur/ bcom ldan 'das kyis bka' stsal pa/ kun du bzang po 'di lta bu'i chos 'di dag
57a4(mdo sde): spong bar 'gyur ba'i sems can de dag ni phal cher rab tu byung ba dag 'byung ste/ 'di skad du 'di dag ni snyan dngags sbyar ba yin gyi/ 'di dag ni de bzhin gshegs pas gsungs pa ma yin no/ /'di dag ni rang bzor byas pa yin te/ mdo sde 'di dag ni sngon nam yang ma thos
57a5(mdo sde): so zhes 'dzer cing de dag chos kyi rnam grangs 'di spong bar 'gyur ro/ /spangs nas kyang mthol zhing 'chags par mi 'gyur te/ de dag chos spangs pas 'chi ba'i tshe sems can dmyal ba kun du 'bar ba mi bzad par skye bar 'gyur ro/ /skyes ma thag tu lcags kyi 'khor
57a6(mdo sde): los mi gti mug pa de dag gi mgo gcad nas sa la ltung bar 'gyur ro/ /de ltar gyur nas kyang bskal pa mang po bskal pa brgya phrag mang po dang / bskal pa stong phrag mang por dmus long du 'gyur ro/ /gal te bskal pa brgya dag 'das nas mir skye bar gyur na yang tshe rabs
57a7(mdo sde): thams cad du dmus long du skye bar 'gyur zhing lce med pa dang / gdong phyin phyogs su 'dug pa dang / ltag sgur dang / mjing pa nub pa dang / rkang gyol dang / nga ro khyi skad lta bu dang / rtag tu bkres shing skom pas nyen pa dang / lus skams pa dang / kha mnam pa dang /
57b1(mdo sde): sems can thams cad kyis mthong ngam thos na yid du mi 'ong bar skye bar 'gyur ro/ /de nas thams cad dang ldan pa'i 'khor des mgrin gcig tu tshig smras pa/ bcom ldan 'das ma 'tshal ba bdag cag gis mdo sde 'di lta bu dag spangs pa dang / chos smra ba de dag la khros
57b2(mdo sde): pa'i sems kyis bltas par gyur pa rnams nongs pa la nongs par 'chags so/ /bcom ldan 'das bdag cag ji ltar byis par gyur pa dang / ji ltar rmongs par gyur pa dang / ji ltar shes rab 'chal par gyur pa dang / ji ltar blo chung bar gyur pa rnams 'chags shing
57b3(mdo sde): mchis na sangs rgyas bcom ldan 'das rnams dgongs su gsol/ de nas nyan thos chen po de dag dang brgya byin dang tshangs pa dang / 'jig rten skyong ba de dag dang / dge slong dang / dge slong ma dang / dge bsnyen dang / dge bsnyen ma de dag dngangs nas bcom ldan 'das
57b4(mdo sde): bdag cag ni bstan pa 'di lta bu 'di thos nas rab tu dngangs lags so/ /bcom ldan 'das kyis bka' stsal pa/ grogs po dag de de bzhin no/ /ji skad smras pa bzhin te/ khyed kyis skrag par bya ba'i rigs so/ /grogs po dag nga thams cad mkhyen pa'i ye shes brnyes
57b5(mdo sde): pa yin na nga nyid kyang skrag na gang dag nga'i slob ma rnams lta ci smos/ rigs kyi bu dag chos 'di ni zab pa ste/ de ni mi'am/ mi ma yin pa'am/ lha'am/ klu'am/ gnod sbyin nam/ dri za'am sus kyang rnam par dkrug par mi nus na dge sbyong ngam bram ze gzhan dag gis lta
57b6(mdo sde): ga la nus te ci smos/ rigs kyi bu dag chos kyi rnams grangs 'di ni lha dang bcas pa'i 'jig rten gyi mchod rten du gyur pa ste/ rigs kyi bu dag dper na dkon mchog za ma tog ji lta bar mdo sde'i rgyal po 'di yang de bzhin du blta bar bya'o/ /de nas bcom ldan 'das
57b7(mdo sde): la 'jam dpal gzhon nur gyur pas 'di skad ces gsol to/ /bcom ldan 'das 'di ni legs par gsungs pa lags so/ /bcom ldan 'das dge slong de lta bu de dag gis dad pas stsal pa ji ltar yongs su 'ju bar 'gyur/ bcom ldan 'das kyis bka'
58a1(mdo sde): stsal pa/ 'jam dpal gang dag chos kyi rnam grangs 'di spong ba dang / chos smra ba de dag la mi byams pa'i sems skyed pa de dag ni nyi ma gcig gam/ se gol gtogs pa gcig srid tsam zhig dad pas byin pa yongs su spyad pa'am/ tha na dge 'dun
58a2(mdo sde): la phul ba'i sa la mchil ma thal gcig 'dor du yang ngas ma gnang ngo / /de nas bcom ldan 'das la tshe dang ldan pa sha ra dwa ti'i bus 'di skad ces gsol to/ /bcom ldan 'das mtshams ma mchis pa lnga po dag 'di dang nye ba lags sam/ 'on te ring ba lags/
58a3(mdo sde): bcom ldan 'das kyis bka' stsal pa/ gnas brtan sha ra dwa ti'i bu kha rog de skad ma 'dri shig /de ci'i phyir zhe na/ sha ra dwa ti'i bu mtshams med pa lnga po dag ni bla'i chos kyi rnam grangs 'di spangs pa ni nam yang de lta ma yin no/ /sha ra dwa ti'i bu mtshams med pa
58a4(mdo sde): lnga byed pa ni mtshams med pa lnga po dag myur du zad par byas nas mir skye bar 'gyur ro/ /dam pa'i chos spong ba'i gang zag de ni nam yang sangs rgyas kyi chos rnams thob bar mi 'gyur te/ de ni bdag kyang phung la gzhan yang phung bar byed par 'gyur ro/ /de nas tshe dang
58a5(mdo sde): ldan pa sha ra dwa ti'i bu bcom ldan 'das kyi spyan snga na du zhing 'di skad ces gsol to/ /e ma'o dam pa'i chos spong ba'i sems can rnams ni sdug bsngal lo/ /las kyi sgrib pa 'di lta bu dag ni bdag gis rmi lam na yang mthong bar ma gyur cig/ //
58a6(mdo sde): bam po gsum pa/ de nas bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/ /sha ra dwa ti'i bu de snyam ma sems shig ngas chos bstan pa ni 'byung ba dang bcas pa yin na 'jig rten ni las bdag gir bya ba/ rang gi las kyi bgo
58a7(mdo sde): skal la spyod pa/ rang gi las brtan par bya ba ste/ sems can dag rang rang gi las rnams kyis sdug bsngal gyi tshor ba myong gi de la de bzhin gshegs pas ni ma lan no/ /sha ra dwa ti'i bu ngas ni dge legs su 'gro ba'i lam bshad de/ bde bar 'gro ba dang /
58b1(mdo sde): 'jigs pa med par 'gro ba dang / mya ngan las 'da' bar 'gro ba dang / 'chi ba med par 'gro ba'i lam bshad na/ 'on kyang sems can 'di dag ni lus kyis nyes par spyod pa dang ldan/ ngag gis nyes par spyod pa dang ldan/ yid kyis nyes par spyod pa dang ldan zhing
58b2(mdo sde): 'phags pa rnams la skur pa 'debs pa dang / log par lta ba dag ste/ log par lta ba'i las dang / chos yang dag par spangs pa'i rgyus lus zhig nas shi ba'i 'og tu ngan song ngan 'gro log par ltung ba'i sems can dmyal ba rnams su skye ste/ de la de bzhin
58b3(mdo sde): gshegs pas ni ma lan no/ /sha ra dwa ti'i bu sems can thams cad la nga'i snying rje 'di lta bu skye ste/ ngas sems can gcig gi don du yang bskal pa'am/ bskal pa las lhag par sems can dmyal ba'i sdug bsngal rnams myong bar bya'i sems can gcig
58b4(mdo sde): po ni yongs su gtang bar mi bya'o snyam ste/ sha ra dwa ti'i bu de bzhin gshegs pa'i snying rje chen po ni de 'dra'o/ /sha ra dwa ti'i bu 'di lta ste dper na/ mi zhig la bu gcig pa gzugs bzang pa mdzes pa/ blta na sdug pa kha dog bzang po rgyas pa mchog dang ldan
58b5(mdo sde): pa zhig yod la/ de rkyen 'ga' zhig dang phrad nas 'chi ba'i dus byas par gyur na/ mi de bu la sems pas sdug bsngal zhing yid mi bde bar gyur te/ ngu zhing smre sngags 'don to/ /sha ra dwa ti'i bu de bzhin du de bzhin gshegs pa dgra bcom pa yang dag
58b6(mdo sde): par rdzogs pa'i sangs rgyas kyang sems can sdug bsngal ba dag la bu gcig pa bzhin du dgongs pa mdzad de/ de bzhin gshegs pa dag nyon mongs pa rnams dang lhan cig gnas pa ni ma yin no/ /sha ra dwa ti'i bu 'di lta ste dper na rgya mtsho chen po ni shi
58b7(mdo sde): ba'i ro dang lhan cig mi gnas so/ /sha ra dwa ti'i bu de bzhin du de bzhin gshegs pa dag kyang nyon mongs pa rnams dang lhan cig mi gnas so/ /sha ra dwa ti'i bu 'di lta ste dper na sgyu ma mkhan nam/ sgyu ma mkhan gyi slob ma mkhas pas lam po che'i bzhi
59a1(mdo sde): mdor skye bo'i tshogs chen po mngon par sprul te/ bya ba dag ston kyang bya ba de dag ni yul na mi gnas phyogs na mi gnas te/ ma skyes ma 'gags shing 'gag par mi 'gyur ro/ /sha ra dwa ti'i bu de bzhin du de bzhin gshegs pa rnams kyang sems can rnams
59a2(mdo sde): yongs su smin par mdzad cing 'dod chags kyi spyod pa yang ston te/ mdzad pa ston kyang spyod pa de dag ni yod pa ma yin no/ /dper na nam mkha'i khams ni rnam par rtog pa med cing spros pa med pa'o/ /de bzhin du de bzhin gshegs pa'i sku la yang rnam par rtog pa med cing
59a3(mdo sde): spros pa med do/ /'on kyang sems can rnams dang 'thun par de bzhin gshegs pa rnams 'thun par mdzad de/ sems can rnams ji ltar 'dul bar 'gyur ba de bzhin du de bzhin gshegs pa rnams 'thun par 'jug go/ /sha ra dwa ti'i bu de bzhin gshegs pa la 'khrul
59a4(mdo sde): pa mi mnga'o/ /de bzhin gshegs pa la mi mkhyen pa mi mnga'o/ /de bzhin gshegs pa la bsnyel ba mi mnga'o/ /sha ra dwa ti'i bu nga ni lha dang bcas pa'i 'jig rten gyi thu bo dang / gtso bo dang / rab dang / mchog dang / phul dang / bla ma dang / bla na med pa dang / gong na
59a5(mdo sde): med pa dang / mi mnyam pa dang mnyam pa yin te/ sha ra dwa ti'i bu tshig smras pa 'di ni bden pa'i rjes su 'thun pa'o/ /rab tu byung ba'am/ khyim pa yang rung ste/ sems can gang dag chos kyi rnam grangs 'di spong ba de dag thams cad ni sems can dmyal ba'i sdug bsngal
59a6(mdo sde): 'di lta bu dag rnyed par 'gyur ro/ /de nas tshe dang ldan pa rab 'byor gyis bcom ldan 'das kyis bstan pa 'di thos nas thal mo sbyar te bcom ldan 'das la 'di skad ces gsol to/ /bcom ldan 'das sems can de dag gis ni rnyed pa nongs par rnyed do/ /gang dag
59a7(mdo sde): chos kyi rnam grangs 'di spong bar 'gyur ba de dag lce ci 'dra ba zhig tu 'gyur ba lags/ bcom ldan 'das kyis bka' stsal pa/ rab 'byor de dag gi lce ni dpag tshad 'bum par 'gyur te/ de la lcags kyi thong gshol 'bar ba rab tu 'bar ba kun du rab tu 'bar/ kun du
59b1(mdo sde): rab tu mched cing 'bar ba/ me lce gcig tu gyur ba bye ba phrag lnga brgyas rmo bar 'gyur ro/ /de ci'i phyir zhe na/ 'di ltar des ngag ma bsrungs pa'i phyir te/ rab 'byor mi gti mug pa de dag gi las kyi sgrib pa ni de lta bur 'gyur ro/ /de nas sangs rgyas kyi mthus thams cad
59b2(mdo sde): dang ldan pa'i 'khor des de bzhin gshegs pas bstan pa ni rmad du byung ba chen po lags so zhes ched du brjod pa ched du brjod do/ /de nas bcom ldan 'das la lha'i dbang po brgya byin kyis 'di skad ces gsol to/ /bcom ldan 'das bdag gis chos smra ba'i dge
59b3(mdo sde): slong de dag phrag pa la bkur bar bgyi'o/ /me tog dang bdug pa dang spos dang phreng ba dang byug pa rnams kyis mchod par bgyi'o/ /gdugs lan gsum mtshan lan gsum du phyag bgyi'o/ /bsnyen bkur bgyi'o/ /bsti stang bgyi'o/ /bla mar bgyi'o/ /ri mor bgyi'o/ /
59b4(mdo sde): mchod par bgyi'o/ /rjed par bgyi'o/ /gsol bar bgyi'o/ /bsti stang bgyi ba dang / bla mar bgyi ba dang / gus pas bsrung bar bgyi'o/ /de ci'i slad du zhe na/ de dag ni bcom ldan 'das kyi sras te chos kyi sku las nges par byung ba'i slad du'o/ /bcom ldan 'das 'di lta
59b5(mdo sde): ste dper na rgyal po rgyal rigs spyi bo nas dbang bskur ba'i bur gyur pa/ gzugs bzang ba/ mdzes pa/ blta na sdug pa de ni 'og ma thams cad kyi mchod pa'i 'os dang / phyag bgyi ba'i 'os lags so/ /de bzhin du chos smra ba de dag kyang lha dang bcas pa'i 'jig rten
59b6(mdo sde): gyi mchod pa'i 'os dang phyag bgyi ba'i 'os lags so/ /de nas bcom ldan 'das kyis byang chub sems dpa' kun du bzang po la 'di skad ces bka' stsal to/ /rigs kyi bu lha'i dbang po brgya byin gyis chos smra ba'i dge slong de dag snying las chung ngur bya ba dang /
59b7(mdo sde): yongs su bskyang ba dang / kun du bsrung ba dang / bskyab pa'i phyir tshig 'di legs par smras so/ /byang chub sems dpa' kun du bzang pos gsol pa/ bcom ldan 'das bdag gis kyang rigs kyi bu'am/ rigs kyi bu mo de dag kun du bsrung bar bgyi'o/
60a1(mdo sde): yongs su bskyab pa dang / yongs su gzung ba dang / zhi ba dang bde legs su 'gyur bar bgyi'o/ /dpag tshad brgya kho ra khor yug tu yongs su bskyang bar bgyi'o/ /de nas bcom ldan 'das kyis byang chub sems dpa' kun du bzang po la rigs kyi bu tshig 'di
60a2(mdo sde): legs par smras pa legs so legs so zhes bya ba byin no/ /de nas bcom ldan 'das kyis tshangs pa'i dbyangs kyis tshigs su bcad pa 'di bka' stsal to/ /gzhan la phan dang bde ba byed pa bsags pa po/ /rnam pa sna tshogs rab mdzes mchog rab tshig ldan pa/
60a3(mdo sde): shin tu dri med bzhin ldan khyod kyi bsam pa mchog /yon tan rin chen mi mnyam mnyam pa'i tshigs legs smras/ /de nas bcom ldan 'das la byang chub sems dpa' kun du bzang pos 'di skad ces gsol to/ /bcom ldan 'das byang chub sems dpa' sems dpa'
60a4(mdo sde): chen po dag chos du dang ldan na dkon mchog ta la la'i gzungs 'thob par 'gyur/ bcom ldan 'das kyis bka' stsal pa/ rigs kyi bu byang chub sems dpa' sems dpa' chen po dag chos gcig dang ldan na dkon mchog ta la la'i gzungs 'thob bo/ /chos gcig
60a5(mdo sde): po gang zhe na/ 'di lta ste/ sems can thams cad la khong khro ba med pa'o/ /kun du bzang po byang chub sems dpa' sems dpa' chen po dag gi chos gnyis te/ gnyis gang zhe na/ 'di lta ste/ phrag dog med pa dang / rlom sems med pa ste/ kun du bzang po 'di dag ni
60a6(mdo sde): byang chub sems dpa' sems dpa' chen po dag gi chos gnyis so/ /kun du bzang po gzhan yang byang chub sems dpa' sems dpa' chen po ni sems can thams cad la dbang po gnod par mi 'gyur ro/ /rigs kyi bu gzhan yang byang chub sems dpa' sems can
60a7(mdo sde): thams cad la thams cad kyi thams cad du rnam par 'tshe ba bskyed par mi bya'o/ /byang chub sems dpa'i yon tan brjod pa 'di bshad pa dang / dkon mchog ta la la'i gzungs kyi khyad par gyi yon tan yongs su brjod pa bshad pa na lha dang / mi'i skye dgu las sems can dpag
60b1(mdo sde): tu med pas gzungs thob par gyur to/ /dkon mchog ta la la'i gzungs kyi khyad par gyi yon tan yongs su brjod pa'i le'u'o// //de nas tshe dang ldan pa kun dga' bo stan las langs te/ bla gos phrag pa gcig tu gzar nas pus mo g.yas pa'i lha nga sa
60b2(mdo sde): la btsugs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das chos kyi rnam grangs 'di ni zab lags so/ /bcom ldan 'das kyis bka' stsal pa/ kun dga' bo de de bzhin te/
60b3(mdo sde): gzugs zab pa'i phyir zab bo/ /tshor ba dang 'du shes dang 'du byed dang rnam par shes pa zab pa'i phyir zab bo/ /stong pa nyid zab pa'i phyir zab bo/ /nam mkha' zab pa'i phyir zab bo/ /kun dga' bos gsol pa/ bcom ldan 'das bdag gis chos kyi phung po brgyad
60b4(mdo sde): khri bzhi stong de bzhin gshegs pa las mngon du thos na chos kyi rnam grangs 'di lta bu ni nam yang ma thos so/ /bcom ldan 'das kyis bka' stsal pa/ chos kyi rnam grangs 'di ni shin tu thos par bya dka' ba yin no/ /kun dga' bos gsol pa/ slad ma'i tshe slad ma'i
60b5(mdo sde): dus lnga brgya pa tha ma la dam pa'i chos nub pa'i dus kyi tshe sems can mang po dag la sangs rgyas kyi mdzad pa bgyid par 'gyur bar bcom ldan 'das kyis chos kyi rnam grangs 'di byin gyis brlab tu gsol/ bcom ldan 'das kyis bka' stsal pa/ kun dga' bo ngas
60b6(mdo sde): chos kyi rnam grangs 'di byin gyis brlabs zin te/ de bzhin gshegs pa shAkya thub pa ngas chos smra ba de dag kyang byin gyis brlabs so/ /kun dga' bo gang la la zhig chos kyi rnam grangs 'di yi ger 'dri ba de ni mig na bar mi 'gyur/ lce na bar mi 'gyur/ sna na bar mi
60b7(mdo sde): 'gyur/ so na bar mi 'gyur/ lag pa dang rkang pa na bar mi 'gyur/ klad pa na bar mi 'gyur/ rna ba na bar mi 'gyur/ lus dman par mi 'gyur/ lus dri mi zhim par mi 'gyur/ pha rol gyi gnod pas 'chi ba'i dus byed par mi 'gyur ro/ /de la mi dang mi ma yin
61a1(mdo sde): pa thams cad srung bar 'gyur ro/ /'di nas shi 'phos nas kyang de spros pa thams cad yongs su spangs nas bde 'gro mtho ris kyi 'jig rten du lha rnams kyi nang du skye bar 'gyur ro/ /kun dga' bos gsol pa/ bcom ldan 'das chos 'di bshad pa'i tshe bdud bar
61a2(mdo sde): chad mi bgyid pa'i rgyu gang lags/ rkyen gang lags/ bcom ldan 'das kyis bka' stsal pa/ kun dga' bo bdud thams cad chos kyi rnam grangs 'di la bar chad byed mi nus te/ kun dga' bo gang gi tshe bdud sdig can 'di snyam du bdag dkon mchog ta la la'i
61a3(mdo sde): gzungs 'chad pa la bar chad byed du 'gro'o snyam pa'i sems bskyed pa de'i tshe/ bdud sdig can gyi rang gi khyim kun du 'bar ba mthong ste/ kun dga' bo chos kyi rnam grangs 'di de ltar zab bo/ /kun dga' bo sa phyogs gang na chos kyi rnam grangs 'di spyod pa'i sa phyogs
61a4(mdo sde): de mchod rten du 'gyur/ phyag bya ba'i 'os su yang 'gyur ro/ /kun dga' bos gsol pa/ gal te de bzhin gshegs pa sa phyogs gang na bzhugs pa'i sa phyogs de nyid na chos kyi rnam grangs 'di yang gnas par gyur la/ bdag de bzhin gshegs pa la blta ba'i slad
61a5(mdo sde): du mchis shing / mchis nas kyang sngar de bzhin gshegs pa la phyag bgyis nas slad kyis chos kyi rnam grangs 'di la phyag bgyis na nongs pa ci mchis/ bcom ldan 'das kyis bka' stsal pa/ kun dga' bo gang gi tshe khyod kyis chos kyi rnam grangs 'di lta bu bkol te/ nga
61a6(mdo sde): la phyag 'tshal ba de'i tshe khyod nyes pa dang bcas par 'gyur ro/ /kun dga' bo gzhan yang nga lha dang bcas pa'i 'jig rten gyi thu bo dang / gtso bo dang / mchog dang / dam pa yin mod kyi/ kun dga' bo ngas sngar chos kyi rnam grangs 'di thos nas phyis byang chub mngon
61a7(mdo sde): bar rdzogs par sangs rgyas so/ /kun dga' bos gsol pa/ bcom ldan 'das de bzhin gshegs pas gang las ting nge 'dzin rin po che dkon mchog ta la la bstan pa 'di gsan pa de bzhin gshegs pa'i gong na su mchis/ bcom ldan 'das kyis bka'
61b1(mdo sde): stsal pa/ kun dga' bo mi'i 'jig rten dang lha'i 'jig rten dang dri za'i 'jig rten na nga'i gong na su yang med de/ 'on kyang byang chub sems dpa'i spyad pa spyod pa na ngas bcom ldan 'das de bzhin gshegs pa ye shes thogs pa med pa brtsegs pa'i snying po 'od zer bzang po
61b2(mdo sde): bsam gyis mi khyab pa'i 'od zer du ma'i lte ba rgyas pa las mngon du thos te kun dga' bo bya dka' ba chen po bye ba khrag khrig brgya stong du ma myong nas ngas chos kyi rnam grangs 'di thos te/ de'i tshe de bzhin gshegs pa des nga lung bstan to/ /kun dga' bo de lta bas na khyod kyis
61b3(mdo sde): sngar chos kyi rnam grangs 'di la phyag gyis la phyis nga la phyag 'tshol cig / de nas brgya byin dang tshangs pa dang 'jig rten skyong ba de dag thams cad kyis mgrin gcig tu tshig 'di skad ces smras so/ /a la la chos/ a la la chos/ chos rnams kyi rnam par 'phrul ba a la
61b4(mdo sde): la'o/ /sems can gang dag chos kyi rnam grangs 'di'i ming thos pa de dag kyang phyag bya ba'i 'os yin na/ gang dag 'dzin pa dang / klog pa dang / kun chub par byed pa dang / gzhan dag la yang rgya cher yang dag par rab tu ston pa lta smos kyang ci dgos te/ de dag ni de
61b5(mdo sde): bzhin gshegs pa zhes brjod par bya'o/ /de nas bcom ldan 'das kyis brgya byin dang tshangs pa dang / 'jig rten skyong ba de dag la kye grogs po dag khyod kyis tshig 'di legs par smras pa legs so legs so zhes bya ba byin no/ /de nas bcom ldan 'das kyi zhal nas
61b6(mdo sde): ljags kyi dbang po phyung ste/ stong gsum gyi stong chen po'i 'jig rten gyi khams ljags kyi dbang pos snang bar byas nas byang chub sems dpa' kun du bzang po la 'di skad ces bka' stsal to/ /sems can gang dag chos kyi rnam grangs 'di mi thos pa de dag ni ji ltar mi dmus
61b7(mdo sde): long gis nyi ma'i snang ba mi mthong ba dang / ji ltar tshong ba thabs mi shes pa dang / ji ltar mi dbul po gzhan gyi ngor lta ba dang 'dra ste/ de dag gi don du ngas dpe 'di byas na ci nas sems can rnams chos rin po che'i phung po 'di 'dra ba las ring du mi 'gyur bar bya ba'i phyir chos kyi
62a1(mdo sde): rnam grangs 'di'i ched dang sems can thams cad kyi don du nga khyod la gsol ba 'debs na rigs kyi bu khyod spro'am/ de nas byang chub sems dpa' kun du bzang po stan las langs te bla gos phrag pa gcig tu gzar nas bus mo g.yas pa'i lha nga sa la btsugs te/
62a2(mdo sde): bcom ldan 'das ga la ba de logs su thal mo sbyar ba btud nas ngu zhing byang chub sems dpa' kun du bzang po rang gi chos kyi stan las langs ma thag tu de nas de'i mod la stong gsum gyi stong chen po'i 'jig rten gyi khams 'di rnam pa drug tu g.yos/ rab tu g.yos/ kun du
62a3(mdo sde): rab tu g.yos so/ /'gul/ rab tu 'gul/ kun du rab tu 'gul to/ /ldeg /rab tu ldeg /kun du rab tu ldeg go/ /'ur 'ur/ rab tu 'ur 'ur/ kun du rab tu 'ur 'ur ro/ /chem chem/ rab tu chem chem/ kun du rab tu chem chem mo/ /'khrugs/ rab tu 'khrugs/ kun du
62a4(mdo sde): rab tu 'khrugs so/ /'jig rten du snang ba chen po yang byung bar gyur to/ /de nas byang chub sems dpa' kun du bzang pos sor mo bcu thal mo sbyar te ngu zhing bcom ldan 'das la 'di skad ces gsol to/ /bcom ldan 'das bdag spro lags so/ /bde bar gshegs
62a5(mdo sde): pa bdag spro lags so/ /bcom ldan 'das khyod ni thams cad mkhyen pa/ sems can thams cad la phan par bzhed pa/ thugs rje chen po dang ldan ba lags kyi steng du bdag ni de bzhin gshegs pa las skyes pa lags na/ ci'i slad du de bzhin gshegs pa'i bka' ltar
62a6(mdo sde): mi bgyid/ bcom ldan 'das de bzhin gshegs pa'i bka' ni bdud rtsi'i bka' lags na/ bdag de bzhin gshegs pa'i bka' dang 'gal bar bgyid pa'i mthu bdag la ga la mchis/ bcom ldan 'das bdag gis ni byas pa gzo bar bgyi ba lags kyi/ byas pa
62a7(mdo sde): mi gzo bar bgyi ba ma lags so/ /de nas bcom ldan 'das kyis byang chub sems dpa' kun du bzang po la legs so zhes bya ba byin te/ kye rgyal ba'i sras legs so legs so/ /khyod ni de bzhin gshegs pa rnams kyi sras kyi thu bo dang / gtso bo dang mchog
62b1(mdo sde): dang dam pa dang phul yin te/ chos kyi rnam grangs 'di khyod la yongs su gtad do/ /'di ni nga'i ston pa yin te/ de'i phyir khyod kyis bsrung bar bya'o/ /dus dus su bsti stang gyis shig /rin po che'i snod du chug la phrag pa la thogs shig /phyi ma'i tshe phyi ma'i dus na dge slong sdig
62b2(mdo sde): pa can de dag la yid ma rton cig / rigs kyi bu 'di ni khyod la rjes su bstan pa'o/ /byang chub sems dpa' kun du bzang pos gsol pa/ bcom ldan 'das rab tu byung ba ci 'dra ba de dag 'byung bar 'gyur/ bcom ldan 'das kyis bka' stsal pa/ rigs kyi bu kha rog de skad ma 'dri
62b3(mdo sde): shig / byang chub sems dpa' kun du bzang pos gsol pa/ sems can mang po la sman par bgyid par 'gyur lags na/ bcom ldan 'das kyis bshad du gsol/ bde bar gshegs pas bshad du gsol/ bcom ldan 'das kyis bka' stsal pa/ kun du bzang po bshad
62b4(mdo sde): kyis nyon cig / 'khor rgya mtsho lta bu 'di dang 'jam dpal dang spyan ras gzigs dbang phyug la sogs pa byang chub sems dpa' sems dpa' chen po grangs med dpag tu med pa thams cad yid la byed pa gzhan thong la/ phyi ma'i tshe phyi ma'i dus na rab tu byung ba ci 'dra ba dag 'byung
62b5(mdo sde): bar 'gyur ba de dag nyon cig / de nas bcom ldan 'das kyis byang chub sems dpa' kun du bzang po la 'di skad ces bka' stsal to/ /kun du bzang po rab tu byung ba dam pa'i chos sun 'byin pa/ khyim la chags pa/ rnyed pa la chags pa/ gtsug lag khang la chags
62b6(mdo sde): pa/ gnas la chags pa/ lhung bzed dang chos gos la chags pa/ khyim sun par byed pa/ sdig pa'i chos kun du spyod pa de dag 'byung ste/ kun du bzang po mi gti mug pa de dag gi don du ngas mdo 'di yongs su gtad kyis mdo 'di nub par gyur ta re/ de nas phyogs bcu
62b7(mdo sde): nas lha dang klu dang / gnod sbyin dang / dri za thams cad lhags te/ bcom ldan 'das la 'di skad ces gsol to/ /bcom ldan 'das bdag cag kyang thams cad 'dus shing tshogs te/ ji srid 'tsho'i bar dang / dam pa'i chos ji srid gnas kyi bar du chos kyi rnam grangs
63a1(mdo sde): 'di yongs su bskyang bar bgyi'o/ /chos smra ba'i dge slong de dag la yang yongs su bskyang bar bgyi'o/ /bsti stang du bgyi'o/ /btsun par bgyi'o/ /rim gror bgyi'o/ /mchod par bgyi'o/ /rjed par bgyi'o/ /gsol bar bgyi'o/ /de nas bcom ldan 'das
63a2(mdo sde): kyis byang chub sems dpa' kun tu bzang po la sogs pa byang chub sems dpa' bye ba phrag dgu bcu rtsa gnyis po de dag la yang dag par skul ba'i tshigs su bcad pa 'di dag gsungs so/ /yon tan pha rol phyin pa de dag gi/ /yon tan kun bshad thams cad nga las nyon/ /nga rgyal
63a3(mdo sde): rgyags dang bag med spang byos la/ /dga' zhing mgu ba'i yid kyis mnyan par gyis/ /ma ga d+hA 'dir shing dbang byang chub drung / /rang byung mi yi seng ge bzhugs zhes grag /ting 'dzin rnam par thar ba mchog la gnas/ /shing rgyal chen po de yi drung na bzhugs/ /phyogs
63a4(mdo sde): bcu'i zhing rdul snyed dang de thabs cig / skyes bu dam pa rnams kyis dpa' bo bskor/ /sangs rgyas phal chen zhes bya'i ting nge 'dzin/ /ting 'dzin de la mi yi dbang po gnas/ /mi dbang de ni snyoms par zhugs rtogs nas/ /'jam dpal gzhon nu shar gyi phyogs
63a5(mdo sde): logs nas/ /sangs rgyas zhing bcu rdul snyed lhan cig tu/ /skyes bu dam pa rnams dang rgyal drung 'ongs/ /de bzhin sbyar te phyogs bcu'i zhing kun nas/ /sangs rgyas sras po dpal zhes bya ba kun/ /phyogs bcu'i zhing rdul snyed dang lhan cig tu/ /skyes bu dam pa rnams dang
63a6(mdo sde): lhags par gyur/ /der 'dus gyur nas 'jig rten phan 'dod pa/ /'jam dpal grags pa mtha' yas ldan rnams la/ /sems can dam pa bzang po'i dpal gyis dris/ /sangs rgyas sras kyi spyod gang yon tan ci/ /de nas sems dpa' 'jam dpal zhes bya ba/ /rnyog
63a7(mdo sde): pa med pas byang chub yon tan dang / /bde yangs yon tan ldan gyi spyod yul gtsang / /sems can dam pa bzang po'i dpal la dris/ /sangs rgyas sras po rnams kyi spyod yul gtsang / /rgyal bas bsten pa bdag gis 'dir smras kyis/ /khyod kyang sangs rgyas sras kyi yon tan
63b1(mdo sde): dang / /spyod pa gang dag yin pa brjod par gyis/ /bzang po'i dpal gyis smras pa rgyal sras nyon/ /yon tan mtha' yas ldan de'i yon tan las/ /dpe tshul cung zad tsam zhig brjod par bya/ /rgya mtsho'i thig pa bzhin du shin tu chung / /byang chub gzhir gyur pa yi rang byung sems/ /
63b2(mdo sde): thog ma nyid du bskyed pa gang yin pa/ /de yi yon tan bsngags pa mtha' yas te/ /mtshungs med kyis kyang yongs su brjod mi spyod/ /pha rol phyin dang sa yi yon tan rnams/ /bskal pa mang por spyad pa ci smos te/ /phyogs bcu'i rgyal ba kun gyis de dag gi/ /yon tan
63b3(mdo sde): chu bo zad par mdzad mi spyod/ /yon tan mtha' yas rnams kyi yon tan las/ /dpe tshul cung zad tsam zhig brjod bya ste/ /mkha' la bya rjes 'dra bar chung ba dang / /sa chen rnams las rdul phran gcig dang mtshungs/ /byang chub yon tan gnas kyi sems skye ba/ /rgyu med ma
63b4(mdo sde): yin gyi na ma yin gyi/ /rgyal dang rgyal ba'i chos dang dge 'dun la/ /dad dang dang ba bskyed nas sems skye ste/ /de ni 'dod dang longs spyod rgyal srid dang / /bdag la bde dang snyan dang grags phyir min/ /'gro ba'i sdug bsngal ma lus zhi bya'i phyir/ /'jig rten phan
63b5(mdo sde): pa byed pa'i sems skye'o/ /rtag tu sems can phan par bya phyir dang / /zhing rnams sbyang dang sangs rgyas mchod pa dang / /chos yongs gzung dang sangs rgyas byang chub dang / /ye shes rnam par sbyang phyir sems de skye/ /rgyal ba kun dang chos dang de bzhin du/ /'phags pa'i
63b6(mdo sde): tshogs la rtag tu dad pa dang / /dang zhing mos dang gus pa rab bskyed nas/ /bla ma gus par mchod phyir sems de skye/ /rgyal dang rgyal ba'i chos la dad gyur cing / /sangs rgyas sras kyi spyod la dad byed la/ /byang chub bla na med la dad gyur nas/ /skyes bu chen po rnams kyi
63b7(mdo sde): sems skye'o/ /dad pa'i stobs kyis mi bdag gyur pa rnams/ /bsam yas rgya chen mchod pas mchod byas shing / /chos dang de bzhin mi phyed dge 'dun la/ /bsam yas mchod pas mchod nas sems skye'o/ /dad pa sngon 'dren ma ltar skyed pa ste/ /yon tan thams cad srung
64a1(mdo sde): zhing 'phel bar byed/ /dogs pa sel cing chu bo rnams las sgrol/ /dad pa bde ba'i grong khyer mtshon pa yin/ /dad pa rnyog pa med cing sems dang byed/ /nga rgyal spong zhing gus pa'i rtsa ba yin/ /dad pa gter dang nor dang rkang pa'i mchog /lag pa bzhin du dge sdud
64a2(mdo sde): rtsa ba yin/ /dad pa yongs su gtong la dga' bar byed/ /dad pa rgyal ba'i chos la rab dga' skyed/ /dad pa yon tan ye shes khyad par byed/ /sangs rgyas go 'phang ston cing thob par byed/ /dbang po rno zhing rab tu gsal bar byed/ /dad pa'i stobs la gzhan gyis mi rdzi zhing / /nyon
64a3(mdo sde): mongs rnam par sel ba'i gzhi rten yin/ /dad pa rang 'byung yon tan rnams byang tshol/ /dad pa chags pa'i sgo la chags pa med/ /mi dal spangs shing dal ba'i mchog gcig yin/ /dad pa bdud kyi lam las 'da' byed cing / /thar pa'i lam mchog ston par byed pa yin/ /yon
64a4(mdo sde): tan zhing gi sa bon ma rul pa/ /dad pa byang chub zhing ni rnam par skyed/ /ye shes khyad par yon tan 'phel bar byed/ /dad pa rgyal ba thams cad ston pa yin/ /dad pas mos pa'i khyad par dga' rnams kyi/ /de la spyod pa rim gyis brjod par bya/ /'di 'dra'i chos ni 'jig rten rab
64a5(mdo sde): dkon te/ /rgya mtsho'i nang na rin chen rgyal po bzhin/ /gang dag rtag tu sangs rgyas dad gus pa/ /de dag tshul khrims bslab pa yongs mi 'dor/ /gang dag tshul khrims bslab pa mi 'dor ba/ /yon tan ldan de yon tan ldan pas bstod/ /tshul khrims byang chub sems ston
64a6(mdo sde): byed pa ste/ /slob pa'i sa yi yon tan rnams la sbyor/ /tshul khrims bslab pa 'dor bar mi byed pa/ /de dag rgyal bas bsngags pa'i 'os su 'gyur/ /gang dag rtag tu sangs rgyas dad gus pa/ /de dag rgyal la mchod pa rgya chen byed/ /gang dag rgyal la mchod pa che byed pa/ /de dag
64a7(mdo sde): sangs rgyas dad pa bsam mi khyab/ /gang dag rtag tu chos la dad gus pa/ /de dag rgyal bar chos nyan ngoms pa med/ /gang dag rgyal ba'i chos nyan mi ngoms pa/ /de dag chos la mos pa bsam mi khyab/ /gang dag rtag tu dge 'dun dad gus pa/ /de dag mi ldog dge
64b1(mdo sde): 'dun dad pa yin/ /gang dag mi ldog dge 'dun rab dad pa/ /de dag dad pa'i stobs kyis mi ldog 'gyur/ /gang dag dad pa'i stobs kyis mi ldog pa/ /de dag dbang po rno zhing rab tu gsal/ /gang dag dbang po rno zhing rab gsal ba/ /de dag sdig pa'i grogs po rnam par
64b2(mdo sde): spangs/ /gang dag sdig pa'i grogs po rnam spangs pa/ /de dag chos ldan grogs kyis yongs su bzung / /gang dag chos ldan grogs kyis yongs bzung ba/ /de dag dge ba rgya chen sogs par byed/ /gang dag dge ba rgya chen sogs byed pa/ /bdag nyid chen po de dag rgyu stobs
64b3(mdo sde): ldan/ /bdag nyid chen po rgyu stobs gang ldan pa/ /de dag mos pa'i khyad par rgya chen 'gyur/ /gang dag mos pa'i khyad par rgya che ba/ /de dag rgyal ba kun gyis rtag byin brlabs/ /gang dag rgyal ba kun gyis byin brlabs pa/ /de dag byang chub don du sems kyang skye/ /gang dag
64b4(mdo sde): byang chub don du sems skye ba/ /de dag drang srong chen po'i yon tan brtson/ /drang srong chen po'i yon tan gang brtson pa/ /de dag rigs mtho sangs rgyas rigs su skye/ /gang dag rigs mtho sangs rgyas rigs skyes pa/ /de dag mnyam zhing sbyor dang mi sbyor spangs/ /mnyam zhing
64b5(mdo sde): sbyor dang mi sbyor gang spangs pa/ /de dag dad dang bsam pa rnam par dag /gang dag dad dang bsam pa rnam dag pa/ /de dag lhag pa'i bsam pa dam pa mchog /gang dag lhag bsam dam pa mchog ldan pa/ /de dag rtag tu pha rol phyin pa spyod/ /gang dag rtag tu pha rol
64b6(mdo sde): phyin spyod pa/ /de dag theg pa chen po 'di la zhugs/ /gang dag theg pa chen po 'dir zhugs pa/ /de dag sangs rgyas rnams la sgrub pas mchod/ /gang dag sgrub pas sangs rgyas mchod byed pa/ /de dag sangs rgyas rjes su dran mi phyed/ /gang dag sangs rgyas rjes dran
64b7(mdo sde): mi phyed pa/ /de dag rtag tu sangs rgyas bsam yas mthong / /gang dag sangs rgyas bsam yas rtag mthong ba/ /de la nam yang sangs rgyas mi bzhugs min/ /gang dag nam yang sangs rgyas mi bzhugs min/ /de dag bar skabs chos las nyams mi 'gyur/ /gang dag bar
65a1(mdo sde): skabs chos las mi nyams pa/ /de dag spobs pa sgrib pa med par 'gyur/ /gang dag spobs pa sgrib pa med gyur pa/ /de dag chos rab ston pa mtha' yas 'gyur/ /gang dag chos rab ston pa mtha' yas pa/ /de dag 'gro la byams shing phan par 'dod/ /gang dag
65a2(mdo sde): 'gro la byams shing phan 'dod pa/ /de dag snying rje chen po'i rtsa ba brtan/ /gang dag snying rje chen po'i rtsa brtan pa/ /de dag chos dga' dga' ba'i dbang por 'gyur/ /gang dag chos dga' dga' ba'i dbang po can/ /de dag 'dus byas skyon gyis yal bar bor/ /gang dag 'dus byas
65a3(mdo sde): skyon gyis yal bor ba/ /de dag nga rgyal rgyags med bag med min/ /gang dag nga rgyal rgyags med bag med min/ /de dag rtag tu bdag dang gzhan don brtson/ /gang dag rtag tu bdag gzhan don brtson pa/ /de dag 'khor bar yongs su skyo ba med/ /gang dag 'khor bar yongs su
65a4(mdo sde): mi skyo ba/ /de dag rtun pa dam pa mchog dang ldan/ /gang dag rtun pa dam pa mchog ldan pa/ /de dag mngon shes rnam par dag pa skyes/ /gang dag mngon shes rnam par dag skyes pa/ /de dag 'gro ba'i spyod pa mang po rtogs/ /gang dag 'gro ba'i spyod pa mang rtogs pa/ /de dag 'gro
65a5(mdo sde): ba yongs su smin byed mkhas/ /'gro ba yongs su smin byed gang mkhas pa/ /de dag 'gro ba sdud shes cho ga mkhas/ /'gro ba sdud shes cho ga su mkhas pa/ /de dag bsdu ba'i dngos po bzhi la brtson/ /gang dag bsdu ba'i dngos po bzhir brtson pa/ /de dag 'gro ba'i don ni
65a6(mdo sde): mtha' yas byed/ /gang dag 'gro don mtha' yas byed gyur pa/ /de dag shes rab thabs la rten pa yin/ /gang dag shes rab thabs la rten gyur pa/ /dpa' bo de dag bla med lam la gnas/ /dpa' bo gang dag bla med lam gnas pa/ /de dag bdud dpung rnams kyis
65a7(mdo sde): yongs mi tshugs/ /gang dag bdud dpung rnams kyis mi tshugs pa/ /de dag bdud kyi lam las rab tu 'das/ /gang dag bdud kyi lam las rab 'das pa/ /de dag mi ldog sa ni rjes su 'thob/ /gang dag mi ldogs ni thob gyur pa/ /de dag mi skye bzod pa thob pa yin/ /gang
65b1(mdo sde): dag mi skye bzod pa thob gyur pa/ /'jig rten sgron te rgyal bas lung bstan to/ /'jig rten sgron gang rgyal bas lung bstan pa/ /de dag rgyal ba kun dang mngon sum gnas/ /rgyal ba kun dang mngon sum su gnas pa/ /de dag rgyal gsang rnam 'phrul cho ga mkhas/ /rgyal gsang rnam
65b2(mdo sde): 'phrul cho ga su mkhas pa/ /de dag rgyal ba kun gyis dgongs pa yin/ /gang dag rgyal ba kun gyis dgongs gyur pa/ /de dag yon tan kun gyis legs par brgyan/ /gang dag yon tan kun gyis legs brgyan pa/ /de dag bsod nams dam pas lus kyang sbyangs/ /bsod
65b3(mdo sde): nams mchog gis gang lus rnam sbyangs pa/ /de dag gser gyi ri bo 'dra bar 'bar/ /gser gyi ri bo 'dra bar su 'bar ba/ /de dag sum cu rtsa gnyis mtshan rnams rdzogs/ /gang dag sum cu rtsa gnyis mtshan rdzogs pa/ /de dag lus rnams dpe byad bzang pos spras/ /
65b4(mdo sde): gang dag lus rnams dpe byad bzang spras pa/ /de dag lus kyi 'od ni mtha' yas so/ /gang dag lus kyi 'od ni mtha' yas pa/ /de dag 'od zer bkod pa bsam mi khyab/ /gang dag 'od bkod bsam gyis mi khyab pa/ /de dag 'od las pad ma rnams kyang 'byung / /gang dag
65b5(mdo sde): 'od las pad ma rnams byung ba/ /de dag rgyal gzugs pad ma'i gdan 'khod par/ /phyogs bcu'i 'jig rten dag tu ston byed cing / /don yod gnas pa sems can 'dul bar byed/ /gang dag rgyal gzugs pad ma'i gdan 'khod par/ /phyogs bcu'i 'jig rten dag tu
65b6(mdo sde): ston byed cing / /don yod gnas pa sems can 'dul byed pa/ /de dag mngon shes rnam 'phrul mtha' yas so/ /gang dag mngon shes rnam 'phrul mtha' yas pa/ /de dag bsam gyis mi khyab zhing rgyu zhing / /bsam gyis mi khyab chos rnams ston par byed/ /sems can
65b7(mdo sde): bsam gyis mi khyab tshim par byed/ /gang dag bsam gyis mi khyab chos ston cing / /sems can bsam gyis mi khyab tshim byed pa/ /de dag so so rig shes stobs rnams kyis/ /bsam pa ji bzhin 'jig rten sems can 'dul/ /gang dag so sor rig shes stobs
66a1(mdo sde): rnams kyis/ /bsam pa ji bzhin 'jig rten sems can 'dul/ /de dag rtag tu lus dang ngag dang yid/ /ye shes sngon du 'gro zhing rjes su 'brang / /gang dag rtag tu lus dang ngag dang yid/ /ye shes sngon du 'gro zhing rjes 'brang ba/ /de dag smon lam stobs kyis ci
66a2(mdo sde): 'dod par/ /sems can rgyud na gzugs ni ston par byed/ /gang dag smon lam stobs kyis ci 'dod par/ /sems can rgyud na gzugs ni ston byed pa/ /de dag tshig rnams rjod par byed pa'i tshe/ /dbyangs kyi yan lag bsam yas sgra 'byung ngo / /gang dag tshig rnams rjod par
66a3(mdo sde): byed pa'i tshe/ /dbyangs kyi yan lag bsam yas sgra 'byung ba/ /de dag 'gro ba ma lus kun gyi sems/ /skad cig gcig la sems kyis rnam par shes/ /gang dag 'gro ba ma lus kun gyi sems/ /skad cig gcig la sems kyis rnam shes pa/ /de dag nam yang
66a4(mdo sde): mi 'chi skye mi 'gyur/ /nyon mongs rgyu ba'ang 'byung bar 'gyur ma yin/ /gang dag nam yang mi 'chi mi skye zhing / /nyon mongs rgyu ba'ang 'byung bar mi 'gyur ba/ /de dag yon tan chos nyid ye shes lus/ /chos kyis rab tu phye bas 'jig rten rgyu/ /gang dag yon tan chos nyid ye
66a5(mdo sde): shes lus/ /chos kyis rab phye 'jig rten rgyu byed pa/ /de dag sa bcu rnams dang dbang bcu dang / /pha rol phyin dang rnam thar mchog la gnas/ /gang dag sa bcu rnams dang dbang bcu dang / /pha rol phyin dang rnam thar mchog gnas pa/ /de dag dbang bskur bkod dang rnam 'phrul
66a6(mdo sde): dang / /ting 'dzin mchog la gnas pa rjes su 'thob/ /gang dag dbang bskur bkod dang rnam 'phrul dang / /ting 'dzin mchog la gnas pa rjes thob pa/ /de dag phyogs bcu'i rgyal ba thams cad las/ /dbang bskur thams cad ma lus nod par byed/ /gang dag phyogs bcu'i
66a7(mdo sde): rgyal ba thams cad las/ /dbang bskur thams cad ma lus nod byed pa/ /de dag spyi bor phyogs bcu'i sangs rgyas kyis/ /phyag mthil bdud rtsi can gyis dbang bskur to/ /gang dag spyi bor phyogs bcu'i sangs rgyas kyis/ /phyag mthil bdud rtsi can gyis dbang bskur ba/
66b1(mdo sde): mthu brtan de dag nam mkha' lta bur ni/ /ma lus khyab byas phyogs rnams kun na gnas/ /mthu brtan gang dag nam mkha' lta bur ni/ /ma lus khyab byas phyogs rnams kun gnas pa/ /mtshungs med de dag spyod yul lhar bcas kyi/ /'jig rten rnams kyis shes par yong mi nus/ /
66b2(mdo sde): mtshungs med gang dag spyod yul lhar bcas kyi/ /'jig rten rnams kyis shes par mi nus pa/ /de dag rtun pa kun dang mthong ba dang / /ming thos pa dang spobs pa don yod do/ /gang dag rtun pa kun dang mthong ba dang / /ming thos pa dang spobs pa don yod pa/ /skyes chen de dag sbyin pa sbyin
66b3(mdo sde): byed kyi/ /sbyin pa thams cad don yod 'gyur ba yin/ /skyes bu dam pa de dag rnams kyi mthus/ /chos kyang gnas shing byams pa nyams mi 'gyur/ /dge ba'i las rnams rab tu spyod 'gyur te/ /dkon mchog mthu yang dam pa mchog tu 'gyur/ /rdo rje mkhregs pa'i rin chen mchog yod
66b4(mdo sde): pa/ /de yi mthu yis rgya mtshor rin chen rnams/ /mi zad mi 'grib 'phel bar mi 'gyur te/ /de bzhin yon tan mtha' yas yon tan chu/ /gang na sangs rgyas med pa'i zhing gyur pa/ /de ni byang chub rnam par sangs rgyas ston/ /phyogs rnams gang na chos kyang med gyur pa/ /phyogs der chos
66b5(mdo sde): kyi gter ni ston par byed/ /de dag rtog med rnam par mi rtog cing / /de dag lhun gyis grub par phyogs kun du/ /zla ba lta bur snang bar rab ston cing / /thabs stong dag gis sems can 'dul bar byed/ /de dag skad cig re la phyogs bcu yi/ /'jig rten kun du byang chub sangs rgyas ston/ /
66b6(mdo sde): 'khor lo bskor dang mya ngan 'das zhi dang / /ring bsrel rab tu rgyas pa'ang dpa' bo ston/ /mkhas pa de dag nyan thos rang rgyal sa/ /sangs rgyas bkod pa rnam 'phrul mtha' yas pa/ /bskal pa bsam mi khyab par ston byed cing / /theg gsum sgo nas sems can 'dul bar byed/ /mos pa
66b7(mdo sde): kun gyi bsgrub pa shes pa rnams/ /khye'u dang bu mo bud med lus rnams dang / /lha mi lha min klu dang gnod sbyin dang / /grul bum lto 'phye chen po'i gzugs rnams ston/ /rgya mtsho'i phyag rgya'i ting nge 'dzin gyi sgos/ /dpa' po de dag 'gro ba'i gzugs spyod dang / /rtags dang spyod
67a1(mdo sde): dang sgra skad 'jug pa dag / ji snyed thams cad ma lus ston par byed/ /de dag zhing bkod bsam gyis mi khyab pas/ /phyogs bcu'i rgyal ba kun la mchod par byed/ /gang dag zhing bkod bsam gyis mi khyab pas/ /phyogs bcu'i rgyal ba kun la mchod byed pa/ /
67a2(mdo sde): de dag 'od zer bkod pa bsam yas shing / /sems can 'grel pa'i ye shes mtha' yas so/ /gang dag 'od zer bkod pa bsam yas shing / /sems can 'grel pa'i ye shes bsam yas pa/ /de dag lus dang ngag gi rnam 'phrul dang / /yid kyi rnam par 'phrul pa
67a3(mdo sde): bsam mi khyab/ /gang dag lus dang ngag gi rnam 'phrul dang / /yid kyi rnam 'phrul bsam gyis mi khyab pa/ /de dag sbyin dang tshul khrims rnam 'phrul dang / /bzod dang brtson 'grus rnam 'phrul bsam mi khyab/ /gang dag sbyin dang tshul khrims rnam 'phrul dang / /bzod brtson
67a4(mdo sde): rnam 'phrul bsam gyis mi khyab pa/ /de dag sangs rgyas phal chen ting 'dzin sgos/ /bsam gtan rnam par 'phrul dang shes rab dang / /thabs dang mngon shes rnam 'phrul bsam mi khyab/ /yon tan kun gyi rnam 'phrul mtha' yang yas/ /de dag phra rab rdul 'jug ting nge
67a5(mdo sde): 'dzin/ /rdul rnams kun la mngon par sgrub byed cing / /rdul gcig steng na zhing rnams bsam mi khyab/ /ston par byed kyang rdul la 'phel ba med/ /rdul de'i steng na sangs rgyas bcas zhing dang / /sangs rgyas med pa'i zhing yang kha cig ston/ /nyon mongs rnam dag dog
67a6(mdo sde): pa kha cig dang / /yangs shing phra dang che ba'i zhing yang ston/ /zhing rnams la la 'jig dang 'chags pa dang / /la la spyi'u tshugs gyur dang 'thun pa dang / /la la snrel zhi smig rgyu lta bu dang / /la la mig 'phrul lta bur gyur pa rnams/ /ji ltar rdul gcig steng du ston byed pa/ /
67a7(mdo sde): de bzhin rdul rnams ma lus kun la ston/ /drang srong ting 'dzin rnam 'phrul 'di 'dra ste/ /grags pa mtha' yas rnam thar 'di 'dra'o/ /de dag rgyal mchod rnam 'phrul ting nge 'dzin/ /rgyal ba kun la mngon par sgrub byed cing / /lag pa'i mthil du stong gsum rgyas
67b1(mdo sde): bkang ste/ /skyes bu chen po rnams la mchod pa byed/ /phyogs bcu dag na me tog phreng ba dang / /spos byug rin chen rin che ji snyed pa/ /de dag byang chub shing drung bzhugs pa yi/ /rgyal rnams mchod phyir lag pa'i mthil nas 'byin/ /gos dang phye ma rin chen ji snyed dang / /rgyal
67b2(mdo sde): mtshan ba dan gdugs mchog sna tshogs dang / /gser gyis brgyan pa'i rin chen bla re rnams/ /de dag lag pa'i mthil nas char du 'bebs/ /phyogs bcu dag na yo byad mtha' yas gang / /drang srong chen po rnams la mchod 'os pa/ /de dag lag pa'i mthil nas char 'bebs
67b3(mdo sde): shing / /byang chub shing drung bzhugs pa'i rgyal ba mchod/ /phyogs rnams dag na rol mo ji snyed pa/ /rnga dang rdza rnga sgra snyan pi bang dang / /sil snyan sgra dang sgra chen gling bu rnams/ /de dag lag pa'i mthil nas rab tu sgrogs/ /phyogs bcu kun gyi dpe zla med rnams kyi/ /yang
67b4(mdo sde): dag yon tan bsngags pa sna tshogs dang / /bstod pa'i tshigs bcad sgrub pa sna tshogs pa/ /de dag lag pa'i mthil nas rab tu sgrogs/ /'od zer gang dag las dges yongs bsags pa/ /lag pa g.yas nas yongs su 'gyed byed cing / /spos chus rgyal ba'i zhing
67b5(mdo sde): rnams thams cad du/ /'bebs shing 'jig rten sgron ma rnams la mchod/ /'od zer bkod dang ldan pa mdzes pa'i 'od/ /pad ma'i rgyan phreng bsam yas rab 'phyang ba/ /pad ma mtshan rab gzugs can du ma dag /lag nas rgyal ba rnams la mchod par byed/ /me tog
67b6(mdo sde): phal chen me tog bla re dang / /me tog bkod pa'i 'od zer rab bkye ste/ /me tog sna tshogs kun du bkram byas shing / /bdag nyid chen po de dag rgyal ba mchod/ /bdug pa phal chen bdug pa'i bla re dang / /bdug pa bkod pa'i 'od zer rab bkye ste/ /bdug pa sna tshogs kun du bkram
67b7(mdo sde): byas shing / /bdag nyid chen po de dag rgyal ba mchod/ /phal chen spos dang spos kyi bla re dang / /spos kyis bkod pa'i 'od zer rab bkye ste/ /sna tshogs spos rnams kun du bkram byas shing / /bdag nyid chen po de dag rgyal ba mchod/ /phreng ba phal chen phreng ba'i bla re dang / /phreng
68a1(mdo sde): ba bkod pa'i 'od zer rab bkye ste/ /phreng ba sna tshogs kun du bkram byas shing / /bdag nyid chen po de dag rgyal ba mchod/ /phye ma phal chen phye ma'i bla re dang / /phye ma bkod pa'i 'od zer rab bkye ste/ /phye ma sna tshogs kun du bkram byas shing / /bdag nyid
68a2(mdo sde): chen po de dag rgyal ba mchod/ /na bza' phal chen na bza'i bla re dang / /na bza' bkod pa'i 'od zer rab bkye ste/ /na bza' sna tshogs kun du bkram byas shing / /bdag nyid chen po de dag rgyal ba mchod/ /phal chen gdugs dang gdugs kyi bla re dang / /gdugs kyi
68a3(mdo sde): bkod pa'i 'od zer rab bkye ste/ /sna tshogs gdugs rnams kun du bkram byas shing / /bdag nyid chen po de dag rgyal ba mchod/ /rin chen phal chen rin chen bla re dang / /rin chen bkod pa'i 'od zer rab bkye ste/ /rin chen sna tshogs kun du bkram byas shing / /bdag nyid
68a4(mdo sde): chen po de dag rgyal ba mchod/ /pad ma phal chen pad ma'i bla re dang / /pad ma bkod pa'i 'od zer rab bkye ste/ /pad ma sna tshogs kun du bkram byas shing / /bdag nyid chen po de dag rgyal ba mchod/ /rgyan phreng phal chen rgyan phreng bla re dang / /rgyan phreng bkod pa'i 'od zer
68a5(mdo sde): rab bkye ste/ /rgyan phreng sna tshogs kun du bkram byas shing / /bdag nyid chen po de dag rgyal ba mchod/ /rgyal mtshan mchog bkod 'od zer rab bkye zhing / /de dag rgyal mtshan dkar dmar ser po dang / /sngo dang rgyal mtshan bkod pa sna tshogs pa/ /du mas rgyal ba'i zhing
68a6(mdo sde): rnams brgyan par byed/ /nor bu 'dra ba sna tshogs bkod pa'i gdugs/ /dar gyi lda ldi ba dan rab spyangs shing / /dril g.yer dra ba rgyal ba'i gsung sgrogs pa/ /de bzhin gshegs pa'i dbu la de dag 'dzin/ /lag pa'i mthil nas mchod pa mtha' yas rnams/ /rgyal ba gcig
68a7(mdo sde): la de dag byed pa ltar/ /rgyal ba ma lus kun la'ang de bzhin te/ /drang srong ting 'dzin rnam 'phrul de 'dra'o/ /de dag 'gro ba sdud pa'i ye shes kyis/ /rnam par 'phrul dang ting 'dzin mchog bsgrubs shing / /bya ba dag dang bsnyen bkur kun gyi sgo/ /thabs stong dag gis sems
68b1(mdo sde): can 'dul bar byed/ /kha cig de bzhin gshegs pa mchod sgo dang / /sbyin pa bsam gyis mi khyab gtong sgo dang / /sbyangs pa'i yon tan tshul khrims kun sgo dang / /bzod pa mi zad mi 'khrugs sgo dag dang / /kha cig brtul zhugs dka' thub brtson sgo dang / /bsam gtan rab
68b2(mdo sde): tu zhi bar gnas sgo dang / /don la rnam nges shes rab sgo rnams dang / /spyad pa kun ldan thabs kyi sgo dag dang / /tshangs pa'i gnas pa dag dang mngon shes sgo/ /bsdu ba'i dngos pos phan par 'dod sgo dang / /bsod nams bsags dang ye shes sgo dag dang / /bden dang brten dang
68b3(mdo sde): rnam par thar sgo dang / /kha cig stobs dang dbang po lam sgo dang / /nyan thos theg pas rnam par grol sgo dang / /rkyen gyi theg pas rnam par dag sgo dang / /theg pa mchog gi rnam par 'phrul sgo dang / /kha cig mi rtag nyid dang sdug bsngal sgo/ /kha cig bdag med srog med sgo dag
68b4(mdo sde): dang / /mi sdug 'du shes 'dod chags bral sgo dang / /zhi 'gog ting nge 'dzin gyi sgo yis 'dul/ /'gro ba'i spyod pa'i sgo rnams ji snyed pa/ /de snyed chos kyi sgo la rab zhugs te/ /de dag kun du rnam thar sgo dag nas/ /bsam pa ji bzhin 'jig rten sems can 'dul/ /gang
68b5(mdo sde): dag kun du rnam thar sgo dag nas/ /bsams bzhin 'jig rten sems can 'dul byed pa/ /de dag sus kyang mtshan mar gzung mi nus/ /ting 'dzin rnam par 'phrul ba de 'dra'o/ /de dag dga' ba bkod pa'i ting 'dzin mchog /'gro ba thams cad yongs smin 'thun byed pa/
68b6(mdo sde): dga' bde spro ba rab dga' kun ldan pas/ /bsams pa brtan nas sems can 'dul bar byed/ /gang du lo nyes 'jig rten yo byad gang / /bde byed thams cad rab tu dkon gyur pa/ /der ni kun gyis bsams bzhin bya ba yin/ /sbyin pa sbyin zhing 'gro ba'i don rnams
68b7(mdo sde): byed/ /de dag zas skom mchog dang ro mchog dang / /gos dang bgo ba rin chen sna tshogs dang / /rgyal srid nor dang bdag phangs yongs gtong bas/ /sbyin la mos pa'i 'gro ba 'dul bar byed/ /brtan pa de dag mtshan mchog lus spras shing / /gos dang rgyan mchog bgos shing
69a1(mdo sde): brgyan byas te/ /phreng bas spud cing spos kyis bskus pa yi/ /gzugs rnams bstan pas sems can 'dul bar byed/ /mthong na dga' tshim rab tu dga' rnams la/ /blo mchog de dag gzugs mchog gzugs bzang ba/ /gzugs kyi dam pa yongs su ston byed
69a2(mdo sde): cing / /gzugs la mos pa'i sems can 'dul bar byed/ /de dag ka la ping ka'i sgra snyan dang / /khu byug kun la dang pa'i sgra skad dang / /rnga dang tshangs dang mi'am ci yi sgras/ /mos pa kun la de bzhin chos kyang ston/ /stong phrag brgyad cu rtsa bzhi gang yin pas/ /rgyal ba gang dag
69a3(mdo sde): 'gro ba'i don mdzad pa'i/ /chos kyi bye brag sgo mo de dag gis/ /bsam pa ji bzhin 'jig rten sems can 'dul/ /de dag bde dang sdug bsngal grogs kyang byed/ /don dang gnod pa'i grogs kyang de bzhin byed/ /bya ba kun la grogs su 'gyur byas shing / /grogs kyi sgo nas sems
69a4(mdo sde): can 'dul bar byed/ /sdug bsngal gnod pa 'dus byas skyon gyi rnams/ /grogs kyi don du de dag bzod byed cing / /'gro ba kun la phan don bde don du/ /de dag grogs don gnod pa dang du len/ /gang na mngon byung med cing chos med de/ /dgon par 'gro dang thar pa mi dmigs pa/ /
69a5(mdo sde): der ni rgyal srid 'byor ba rab spangs te/ /zhi ba'i yid kyis gnas med mngon par 'byung / /de dag khyim dang 'ching dang srid pa'i gnas/ /'gro ba thams cad yongs su dgrol ba'i phyir/ /'dod pa'i dga' ba kun la mi gnas par/ /mngon par byung zhing thar pa rab tu brjod/ /de dag
69a6(mdo sde): spyod pa bcu rnams rjod byed cing / /skyes chen rnams kyi chos spyod gang yin dang / /drang srong rnams kyi spyod kun ma lus par/ yongs su brjod cing 'gro ba'i don rnams byed/ /gang na sems can dpag med tshe ldan zhing / /bde dang ldan la nyon mongs chung yod pa/ /der ni rga
69a7(mdo sde): bas nyen cing nad bu can/ /bdag la dbang med 'chi ba'i dbang gyur ston/ /'dod chags 'bar zhing zhe sdang rab 'bar la/ /'jig rten gti mug me chen rab 'bar zhing / /rga dang na dang 'chi ba rab 'bar ba'i/ /'jig rten bstan nas sems can 'dul bar byed/ /de dag sangs rgyas
69b1(mdo sde): stobs bcu brtson bzhi dang / /chos kyi khyad par brgyad rnams kyis kyang / /sangs rgyas che ba'i bdag nyid rjod byed cing / /sangs rgyas yon tan rnams kyis 'gro don byed/ /de dag kun brjod rdzu 'phrul rjes bstan pas/ /gzugs kyi byin rlabs stobs kyis thams cad du/ /de bzhin
69b2(mdo sde): gshegs pa'i rdzu 'phrul ston byed cing / /rdzu 'phrul rnam par 'phrul pas sems can 'dul/ /de dag thabs tshul rnam pa sna tshogs kyis/ /'jig rten rgyu zhing 'gro ba'i don rnams byed/ /'jig rten mi chags chu la pad ma bzhin/ /dga' zhing dad par byed la rnam par rgyu/ /de
69b3(mdo sde): dag snyan dngags mkhan rgyal snyan dngags sbyor/ /gar mkhan rnga mkhan gyad dang rol mo mkhan/ /bzhag mdzes rgyan phreng thogs shing gar byed dang / /sgyu ma mkhan po gzugs mang kun du ston/ /grong pa grong dpon kha lo sgyur bar 'gyur/ /de bzhin ded dpon tshong dpon khyim
69b4(mdo sde): bdag 'gyur/ /rgyal po blon po mdun 'don pho nya dang / /sman pa 'jig rten bstan bcos cho ga mkhan/ /de dag dgon par ljon shing chen por 'gyur/ /sman dang rin chen mi zad gter rnams dang / /yid bzhin nor bu 'dod 'byin sdong po dang / /lam gol dong ba rnams la lam
69b5(mdo sde): ston 'gyur/ /'jig rten byung nas mi ring shes gyur cing / /sems can las kyi tshul rnams mi shes pa/ /de dag kun la rmos chos tshong thabs dang / /sna tshogs bzo rnams 'jig rten rjod par byed/ /'tshe med gnod pa med pa'i sbyor ba gang / /sems can bde byed mkhas pas
69b6(mdo sde): rab bsngags pa/ /rigs stobs sman dang bstan bcos sna tshogs kun/ /drang srong de dag rnams kyis rab tu brjod/ /gang la lhar bcas 'jig rten mos 'gyur ba/ /drang srong spyod mchog dam pa gang yin dang / /brtul zhugs dka' spyad dka' thub mchog kun kyang /
69b7(mdo sde): mkhas pa de dag rnams kyis rab tu brjod/ /de dag spyod can kun rgyu mu stegs can/ /gdung ba gau ta ma dang mi smrar spyod/ /gcer bu gos med lhur len dge sbyong la/ /mu stegs can gyi slob dpon mkhas par ston/ /de dag kun du 'tsho ba'i chos 'dzin dang / /
70a1(mdo sde): bla na yod dang bla na med rnams dang / /ral pa ring dang gzhon nu'i brtul zhugs can/ /de dag tu yang slob dpon 'gyur ba yin/ /nyi ma'i rjes lta dka' thub lnga ldan dang / /khyi dang ba lang brtul zhugs spyod/ /gle'u can dag dang mu stegs sum
70a2(mdo sde): cu pa/ de dag tu yang de dag slob dpon 'gyur/ /lha yi shes la 'jug pa dga' rnams dang / /mu stegs nye reg yul du rgyu rnams su/ /rtsa ba 'bras bu chu spyod gyur nas kyang / /bsam yas chos la de dag dam pa mchog /tsog pur 'dug dang gcig pu rgyu ba
70a3(mdo sde): dang / /tsher ma rtswa dang thal bar nyal ba dang / /gang dag gtun shing mal can gnas pa dang / /de dag tu yang de dag slob dpon 'gyur/ /phyi rol mu stegs can rnams ji snyed pa/ /de dag bsam pa mos pa rtogs byas shing / /bsnyen dka' mi bzad drag shul
70a4(mdo sde): dka' thub kyis/ /mu stegs can gyi sdug bsngal spang bar 'dul/ /'jig rten lta bas 'khrugs pa shes byas nas/ /lta ba ngan la gnas pa'i mu stegs can/ /kun la phra ba'i gzhi dang thabs tshul gyis/ /de dag rnams la bden pa ston par byed/ /la lar
70a5(mdo sde): 'gro lding ba yi sngags kyi gzhi/ /shin tu gsang ba'i gzhi yis bden pa ston/ /la la dag la gsal zhing drang tshig gis/ /la la dag la lha yi gsang tshig gis/ /la la dag la yi ge dbye tshig dang / /don la rnam nges rdo rje'i tshig rnams dang / /rgol ba 'dul ba shes
70a6(mdo sde): ba'i tshig rnams dang / /bstan bcos thub med thar ba'i tshig rnams kyis/ /la la dag la mi skad tshig rnams dang / /kun la 'jug pa'i tshig nges tshig rnams kyis/ /la la dag la lha tshig nges tshig dang / /klu yi nges tshig gnod sbyin nges tshig gis/ /la lar srin po 'byung
70a7(mdo sde): po sha za dang / /dri za grul bum lto 'phye che tshig dang / /mi ci lha min mkha' lding tshig rnams kyis/ /bden pa bstan cing thar bar 'dren par byed/ /de dag bden dang nges tshig tshul shes te/ /de ltar rgyal ba'i chos rnams ma lus pa'i/ /chos nyid bsam yas tshig lam shes pas
70b1(mdo sde): ston/ /de dag ting 'dzin rnam 'phrul de 'dra'o// //bam po bzhi pa ste tha ma/ de dag 'gro bde mchog gi ting nge 'dzin/ /'gro ba kun la mngon bar sgrub byed cing / /'od zer bsam gyis mi khyab rab bkye ste/ /'od zer bkye nas sems can 'dul bar byed/ /mthong na legs
70b2(mdo sde): pa'i 'od zer rab gtong zhing / /sems can ji snyed 'od zer de shes pa/ /de dag mthong legs don med ma yin te/ /bla na med pa'i ye shes mchog gi rgyu/ /mi rnams kun la sangs rgyas yongs bstan cing / /chos kyang yongs bstan de lam bstan cing / /rgyal ba'i sku gzugs
70b3(mdo sde): mchod rten bstan byas pas/ /des na mthong legs 'od zer grub par 'gyur/ /lha yi 'od zer zil gyis gnon pa yi/ /'od zer 'od byed ces bya rab gtong zhing / /rdul dang mun pa thams cad bsal byas te/ /'jig rten phan pa'i 'od des rab tu snang / /sems can
70b4(mdo sde): gang dag 'od des bskul byas pa/ /de dag rgyal ba mchod phyir sgron ma 'dzin/ /de dag rgyal ba mchod phyir sgron bzung bas/ /'jig rten sgron ma mdzad pa'i rgyal bar 'gyur/ /'bru mar mar me mar gyi mar me dang / /rtswa shing 'dam bu 'od ma'i sgron ma dang / /spos dang
70b5(mdo sde): bcud len rin chen sgron ma dag / rgyal ba rnams la phul nas 'od byed thob/ /sgrol zhes bya ba'i 'od zer rab gtong zhing / /sems can gang dag 'od des bskul byas pa/ /de dag sred yangs srid pa'i rgya mtsho las/ /sems can bsgral ba'i don du go cha gyon/ /gang dag
70b6(mdo sde): sred yangs srid pa'i rgya mtsho las/ /sems can bsgral ba'i don du go gyon pa/ /de dag chu bo bzhi las rab tu sgrol/ /mya ngan med pa bde ba'i grong khyer ston/ /stegs dang zam pa du ma byas pa dang / /chu klung lam la sgrol ba'i gru 'byin te/ /'dus byas sun phyung zhi ba
70b7(mdo sde): bsngags byas pas/ /des na sgrol ba'i 'od zer grub par 'gyur/ /skom pa sel ba'i 'od zer rab gtong zhing / /sems can gang dag 'od des bskul byas pa/ /'dod pa'i yon tan skom pa rab spangs shing / /chos la mos pa'i ro ni don tu gnyer/ /'dod pa'i yon
71a1(mdo sde): tan skom pa rab spangs te/ /chos mos ro la don du gnyer gyur pas/ /bdud rtsi char pa 'bebs pa'i sangs rgyas 'gyur/ /'jig rten skom pa'i sred pa rnam par sel/ /rdzing dang chu klung khron pa chu dong dang / /mtsho rnams byang chub don du byed btsud de/ /'dod pa
71a2(mdo sde): smad cing bsam gtan bsngags byas pas/ /des na sred pa sel ba grub par gyur/ /dga' bar byed pa'i 'od zer rab gtong zhing / /sems can gang dag 'od des bskul byas pa/ /dga' ba rgyas shing byang chub mchog don du/ /rang byung 'gyur bar bya zhes sems bskyed
71a3(mdo sde): do/ /thugs rje ldan pa'i sku gzugs mtshan brgyan pa/ /pad ma'i gdan la bzhugs pa rnams byas shing / /rtag tu sangs rgyas yon tan rnams brjod pas/ /des na dga' byed 'od zer grub par gyur/ /mgu bar byed pa'i 'od zer rab gtong zhing / /sems can
71a4(mdo sde): gang dag 'od des bskul byas pa/ /rtag tu sangs rgyas la ni dga' mgu zhing / /chos la dga' mgu dge 'dun dga' mgu'o/ /de dag rtag tu sangs rgyas dga' mgu zhing / /chos la dga' mgu dge 'dun dga' mgu nas/ /sangs rgyas chos dang 'phags pa'i
71a5(mdo sde): tshogs rnams dang / /rtag tu 'grogs thob bzod pa bla med thob/ /sangs rgyas rjes dran chos dang tshogs mchog la/ /sems can mang po bskul cing dran byas te/ /byang chub sems kyi yon tan rab brjod pas/ /des na mgu byed 'od zer grub par 'gyur/ /bsod
71a6(mdo sde): nams bsags pa'i 'od zer rab gtong zhing / /sems can gang dag 'od des bskul byas pa/ /bla na med pa'i byang chub don gnyer zhing / /sbyin pa sna tshogs du ma sbyin par byed/ /gtan pa med pa'i mchod sbyin de byed tshe/ /slong ba rnams kyi bsam pa rdzogs byas
71a7(mdo sde): te/ /bsam pa thams cad sbyin pa byin byas pas/ /bsod nams bsags pa'i 'od zer grub par 'gyur/ /ye shes ldan pa'i 'od zer rab gtong zhing / /sems can gang dag 'od des bskul byas pa/ /chos gcig sgo mo nas ni du ma yi/ /chos kyi sgo rnams
71b1(mdo sde): yud kyis khong du chud/ /chos kyi dbye ba sems can 'dzin btsud de/ /don la nges pa'i ye shes rnam phye zhing / /chos kyi tshig don brjod pa byas pas na/ /des na ye shes ldan pa'i 'od zer grub/ /shes rab sgron ma'i 'od zer rab gtong zhing / /sems can gang dag 'od des
71b2(mdo sde): bskul byas pa/ /stong pa bdag med ma skyes ma byung zhing / /rang bzhin med pa'i chos la rab tu 'jug /bdag po med chos stong pa byed med pa/ /sgyu ma smig rgyu chu zla mtshungs 'dra zhing / /rmi lam mtshungs la gzugs brnyan 'dra ba dag /bstan pas shes rab sgron ma de grub
71b3(mdo sde): po/ /chos kyi rnam 'phrul 'od zer rab gtong zhing / /sems can gang dag 'od des bskul byas pa/ /mi zad bzod kyi gzungs ni thob gyur nas/ /de bzhin gshegs pa kun gyi mdzod kyang 'dzin/ /chos 'dzin rnams la yongs su phan gdags te/ /drang srong
71b4(mdo sde): rnams la chos kyis bsrung byas shing / /'gro ba chos kyis rjes su bsrung byas pas/ /chos kyi rnam 'phrul 'od zer grub par 'gyur/ /gtong dang ldan pa'i 'od zer rab gtong zhing / /sems can 'jungs pa gang dag des bskul ba/ /longs spyod mi rtag mi brtan
71b5(mdo sde): shes gyur nas/ /de dag rtag tu gtong la dga' mos 'gyur/ /ma dul gdul dka'i sems can ser sna can/ /nor rnams rmi lam sprin dang 'drar shes nas/ /dga' ba'i yid kyis sbyin ba spel byas pas/ /des na stong dang ldan pa'i 'od grub po/ /yongs su
71b6(mdo sde): gdung med 'od zer rab gtong zhing / /khrims 'chal sems can gang dag des bskul ba/ /tshul khrims rnam par dag la gnas gyur nas/ /rang byung 'gyur bar bya zhes sems bskyed do/ /dge ba'i las lam yongs su dag pa dang / /tshul khrims la yang
71b7(mdo sde): sems can mang 'dzud cing / /byang chub sems kyang yang dag 'dzin 'jug pas/ /yongs gdung med pa'i 'od zer de grub po/ /bzod pa bkod pa'i 'od zer rab gtong zhing / /mi bzod sems can gang dag des bskul ba/ /khro dang tha ba nga rgyal yongs spangs shing / /
72a1(mdo sde): de dag rtag tu bzod mos dga' bar 'gyur/ /sdig ldan rnams kyi nyes byas bzod byas te/ /byang chub don du 'khrugs pa ma byas shing / /bzod pa'i yon tan rtag tu bsngags brjod pas/ /des na bzod pa bkod pa de grub po/ /sbyangs dang ldan pa'i 'od zer rab gtong
72a2(mdo sde): zhing / /le lo'i sems can gang dag des bskul ba/ /rigs par brtson pa dkon mchog gsum rnams la/ /sbyor ba skyo med mchod pa byed par 'gyur/ /rigs par brtson pa dkon mchog gsum rnams la/ /sbyor ba skyo ba med pas mchod byas nas/ /de dag bdud bzhi'i lam
72a3(mdo sde): las rab 'das te/ /byang chub bla med myur du reg par 'gyur/ /sems can mang po brtson 'grus 'dzin bcug ste/ /dkon mchog gsum la mchod pa rab byas nas/ /zad pa'i dus na dam chos yongs bzung bas/ /des na sbyangs dang ldan ba'i 'od thob bo/ /zhi bar byed pa'i 'od zer rab
72a4(mdo sde): gtong zhing / /rnam 'khrugs sems can gang dag des bskul ba/ /de dag chags med sdang med rmongs med cing / /rtogs par gyur nas mnyam gzhag sems su 'gyur/ /sdig pa'i grogs po skyon ldan spyod can dang / /'dre ba yongs su rnam par spang byas te/ /dgon par rab zhi bsam
72a5(mdo sde): gtan bsngags brjod pas/ /des na zhi bar byed pa'i 'od grub bo/ /shes rab bkod pa'i 'od zer rab gtong zhing / /shes 'chal sems can ji snyed des bskul ba/ /bden dang brtan dang rnam thar tshul rnams dang / /dbang po shes pa rtogs par khong chud 'gyur/ /bden dang brtan
72a6(mdo sde): dang rnam thar tshul rnams dang / /dbang po shes pa rtogs par khong chud cing / /nyi ma sgron ma'i ting 'dzin thob gyur nas/ /shes rab snang bar mdzad pa'i rgyal bar 'gyur/ /rgyal srid nor dang bdag phangs yongs btang ste/ /byang chub don du chos gang btsal byas pa/ /chos de gus par
72a7(mdo sde): byas nas rab bshad pas/ /shes rab bkod pa'i 'od zer de grub bo/ /sangs rgyas ldan pa'i 'od zer rab gtong zhing / /sems can gang dag 'od des bskul byas pa/ /sangs rgyas stong phrag du ma bsam yas rnams/ /pad ma dam pa rnams la bzhugs par mthong / /sangs
72b1(mdo sde): rgyas che dang sangs rgyas rnam thar dang / /sangs rgyas rnam 'phrul mtha' yas brjod byas shing / /sangs rgyas stobs dang rdzu 'phrul rab brjod pas/ /de nas sangs rgyas ldan pa'i 'od grub bo/ /mi 'jigs sbyin pa'i 'od zer rab gtong zhing / /'jigs nyen sems can gang
72b2(mdo sde): dag des reg pa/ /'byung po gza' dang gsad brdeg bcing ba dang / /nad 'go 'jigs pa kun las thar bar 'gyur/ /mi 'jigs sbyin pas sems can gang bskyabs dang / /srog chags gsod las bzlog pa byas pa dang / /'jigs pa skyabs tshol rnams la skyabs byas pas/ /
72b3(mdo sde): mi 'jigs sbyin pa'i 'od zer des grub bo/ /bde ba kun byed 'od zer rab gtong zhing / /nad pa na ba gang dag des reg pa/ /rnam pa kun du nad kyi sdug bsngal thar/ /bsam gtan ting 'dzin bde ba rnams kyang thob/ /nad gsos 'bras bu sman dang rtsa ba dang / /rin chen bcud len
72b4(mdo sde): spos dang byug pa dang / /bu ram sbrang rtsi 'o ma mar dag dang / /'bru mar zas skom byin pas de thob bo/ /sangs rgyas ston pa'i 'od zer rab gtong zhing / /tshe zad tha mar gang dag des bskul ba/ /sangs rgyas rjes dran sangs rgyas mthong bar 'gyur/ /de dag shi 'phos sangs
72b5(mdo sde): rgyas bzhugs zhing 'gro/ /'chi ba'i dus su sangs rgyas dran byas te/ /dga' byed rgyal ba'i sku gzugs bstan byas shing / /'chi kar sangs rgyas skyabs su gtong brjod pas/ /sangs rgyas ston pa'i 'od zer de thob bo/ /chos rab rjod pa'i 'od zer rab gtong zhing / /
72b6(mdo sde): sems can gang dag 'od des bskul byas pa/ /chos nyan klog cing yi ger 'dri bar byed/ /de dag rtag tu chos la dga' mos 'gyur/ /chos kyi mu ge byung tshe chos brjod de/ /chos tshol rnams kyi bsam ba rdzogs byas shing / /'dun pa bskyed de chos la brtson gyis zhes/ /brjod
72b7(mdo sde): pas chos rab brjod pa de thob bo/ /sangs rgyas sras rnams yongs su bskul ba'i phyir/ /dbyangs dang ldan pa'i 'od zer rab gtong zhing / /'jig rten gsum na sgra rgyud ji snyed pa/ /kun kyang de bzhin gshegs pa'i gsung du thos/ /gsang bstod sgra yis drang srong che bstod de/ /rgyal
73a1(mdo sde): ba'i gsung sgra don du sil snyan dang / /sgra chen dril bu sbyin rnams 'gro kun la/ /rab tu bsgrags pas dbyangs ldan 'od grub bo/ /'chi med sbyin pa'i 'od zer rab gtong zhing / /sems can gang dag 'od des bskul byas pa/ /bag med spyod pa thams cad rab spangs te/ /
73a2(mdo sde): yon tan kun la brtson pa nyams su len/ /'dus byas rtag tu bde ba med pa ste/ /sdug bsngal 'tshe ba du mas yongs su gang / /'gog pa rtag tu bde zhing zhi skyid ces/ /brjod pas 'chi med sbyin ba de thob bo/ /khyad par ldan ba'i 'od zer rab gtong zhing / /sems can gang dag 'od
73a3(mdo sde): des bskul byas pa/ /rgyal ba rnams kyi tshul khrims khyad par dang / /ting 'dzin khyad par shes rab khyad par thos/ /thub chen rgyal po'i khrims kyis mchog gyur cing / /ting 'dzin mchog dang shes rab mchog gyur ces/ /byang chub don du bstod cing bsngags brjod pas/ /
73a4(mdo sde): des na khyad par ldan pa'i 'od grub bo/ /rin chen bkod pa'i 'od zer rab gtong zhing / /sems can gang dag 'od des bskul byas pa/ /rin chen mi zad gter rnams thob gyur nas/ /drang srong che la rin chen dam pas mchod/ /rgyal dang rgyal ba'i mchod rten rin chen phul/ /skye
73a5(mdo sde): bo nyon mongs rin chen rnams kyis bsdus/ /rgyal ba rnams la rin chen rab phul bas/ /rin chen bkod pa'i 'od zer grub par 'gyur/ /spos rab snang ba'i 'od zer rab gtong zhing / /sems can gang dag 'od des bskul byas pa/ /mi la med spos yid 'ong tshor gyur nas/ /
73a6(mdo sde): sangs rgyas yon tan rnams la nges par 'gyur/ /mi dang lha yi spos dang byug pa yis/ /mi yi gtso la mchod par rab byas te/ /spos las rgyal ba'i gzugs dang mchod rten dag /byas pas spos rab snang ba de grub bo/ /sna tshogs bkod pa'i 'od zer rab gtong zhing / /rgyal mtshan
73a7(mdo sde): ba dan gdugs mchog sna tshogs dang / /sil snyan bsgrags shing spos kyis bdug pa yis/ /pho brang dam pa mdzes byas me tog bkram/ /sil snyan dag gis rgyal ba rnams bsu zhing / /me tog byug pa bdug spos phye ma dang / /rgyal mtshan ba dan gdugs mchog rnams
73b1(mdo sde): kyis mchod/ /des na sna tshogs bkod pa grub par gyur/ /shin tu dang byed 'od zer rab gtong zhing / /sa rnams lag mthil bzhin du gnas par byed/ /mchod rten drang srong gnas rnams sbyangs byas pas/ /des na shin tu dang ba'i 'od grub bo/ /sprin dang ldan pa'i 'od zer rab gtong
73b2(mdo sde): zhing / /spos kyi char 'bebs sprin rnams kun du gnas/ /mchod rten 'khor sar spos kyi chus btab pas/ /sprin dang ldan pa'i 'od de rab tu thob/ /lhab lhub bkod pa'i 'od zer rab gtong zhing / /gcer bu gos yod rgyan dang ldan par 'gyur/ /gos dang bgo ba rgyan phreng sna tshogs
73b3(mdo sde): dag / sbyin pa byas pas lhab lhub bkod pa grub/ /ro mchog ldan pa'i 'od zer rab gtong zhing / /bkres pa kha zas ro mchog thob par 'gyur/ /zas dang skom dang ro mchog sna tshogs rnams/ /byin pas ro mchog ldan ba'i 'od grub bo/ /nor rnams ston pa'i 'od zer rab gtong
73b4(mdo sde): zhing / /dbul po dag gis rin chen gter rnams 'thob/ /dkon mchog gsum la gter gzhi mi zad pa/ /dbul ba byas pas nor ston 'od thob bo/ /mig rnam sbyong ba'i 'od zer rab gtong zhing / /de tshe long bas sna tshogs gzugs rnams mthong / /rgyal ba dag dang rgyal ba'i
73b5(mdo sde): mchod rten la/ /mar me phul bas mig sbyong 'od zer grub/ /rna ba rnam sbyong 'od zer rab gtong zhing / /rna ba nyams pas sgra mang thos par 'gyur/ /rgyal ba rnams dang rgyal ba'i mchod rten la/ /sil snyan phul bas rna sbyong 'od zer grub/ /sna rnam sbyong ba'i 'od zer rab gtong
73b6(mdo sde): zhing / /sngon chad ma tshor dri zhim tshor bar 'gyur/ /rgyal ba rnams dang rgyal ba'i mchod rten la/ /spos rab phul bas sna sbyong 'od zer grub/ /lce rnam sbyong ba'i 'od zer rab gtong zhing / /sgra snyan yid 'ong rnams kyis sangs rgyas bstod/ /mi snyan brlang bar smra
73b7(mdo sde): ba rnam spangs te/ /'jam par smras pas lce sbyong 'od zer grub/ /lus rnam sbyong ba'i 'od zer rab gtong zhing / /dbang po nyams pa dbang po ldan par 'gyur/ /rgyal ba rnams dang rgyal ba'i mchod rten la/ /lus btud byas pas lus rnam sbyong ba thob/ /sems
74a1(mdo sde): rnam sbyong ba'i 'od zer rab gtong zhing / /smyos pa thams cad sems dang ldan par 'gyur/ /ting 'dzin dbang rjes sems 'gro byas pas na/ /sems rnam sbyong ba'i 'od zer de grub bo/ /gzugs rnam sbyong ba'i 'od zer rab gtong zhing / /mi dbang rnams kyi
74a2(mdo sde): bsam yas sku mthong ste/ /sku gzugs ri mo sna tshogs mang po dang / /mchod rten brgyan byas gzugs sbyong 'od grub bo/ /sgra rnam sbyong ba'i 'od zer rab gtong zhing / /sgra ni sgra mi stong par rab tu shes/ /rkyen las byung bas brag ca 'dra'o zhes/ /sgra rnams bstan pas 'od
74a3(mdo sde): zer de grub bo/ /dri rnam sbyong ba'i 'od zer rab gtong zhing / /dring thams cad dri zhim mchog tu 'gyur/ /spos rab mchog chus rgyal ba'i mchod rten dag /khrus byas byang chub zhing gi 'od de yin/ /ro bro sbyong ba'i 'od zer rab gtong zhing / /dug can dug med ro yi
74a4(mdo sde): mchog tu 'gyur/ /sangs rgyas nyan thos bcas dang pha ma la/ /ro mchog thams cad phul ba'i 'od de yin/ /reg rnam sbyong ba'i 'od zer rab gtong zhing / /reg na rtsub pa 'jam zhing bde bar 'gyur/ /mdung thung rtse gsum ral gri mda' chen char/ /phreng ba
74a5(mdo sde): 'jam pa pad ma ud pal 'gyur/ /bcos bu'i ras mang 'jam zhing reg bde rnams/ /rgyal ba rnams kyi gshegs shul bting bkram ste/ /me tog byug pa na bza' 'jam rnams dang / /phreng ba bla re phul ba'i 'od de yin/ /chos rnam sbyong ba'i 'od zer rab
74a6(mdo sde): gtong zhing / /'jig rten phan mdzad rgyal ba thams cad kyi/ /spu rnams kun nas chos rnams bsam mi khyab/ /byung ba thos nas mos pa thams cad tshim/ /rkyen las byung ba ma skyes ngo bo nyid/ /rgyal ba rnams kyi sku ni chos sku ste/ /chos nyid mkha' bzhin rtag tu
74a7(mdo sde): gnas so zhes/ /brjod pas chos rnams sbyong ba thob par 'gyur/ /'od zer sgo mo de dag la sogs pa/ /drang srong rnams kyi spu yi sgo gcig nas/ /'od zer gang gA'i bye ma snyed 'byung ste/ /kun kyang las sbyor tha dad tshul can no/ /ji ltar de dag spu yi sgo gcig nas/ /
74b1(mdo sde): 'od zer gang gA'i bye ma snyed 'byung ba/ /ma lus spu rnams kun nas de bzhin te/ /drang srong ting 'dzin rnam 'phrul 'di 'dra'o/ /yon tan gang gis 'od zer gang grub pa'i/ /yon tan de grogs sngon chad gang gyur pa/ /de dag nyid las 'od zer rab 'byung ste/ /drang srong ye
74b2(mdo sde): shes rnam 'phrul 'di 'dra'o/ /de dag bsod nams sngon grogs gang yin la/ /rjes su yi rang gsol ba sus btab dang / /gang gis mthong ste dge ba bsags gyur pa/ /de dag kun gyis 'od zer de dag shes/ /gang dag bsod nams byas shing dge bsags dang / /
74b3(mdo sde): gang dag yang yang sangs rgyas rnams mchod cing / /sangs rgyas yon tan 'dun te don gnyer ba/ /de dag kun la 'od zer de dag bskul/ /dper na dmus long nyi ma mi mthong yang / /de med ma yin 'jig rten dag tu 'char/ /mig dang ldan pas shar bar shes gyur
74b4(mdo sde): nas/ /kun kyang rang rang so so'i las la 'jug /de bzhin skyes chen 'od zer de dag kun/ /rab tu 'byung yang log pas nyen gyur cing / /mos nyams phal pa rnams kyis mi mthong ste/ /blo gros yangs pa rnams la de dag mod/ /dper rgyan nor bu bzhon pa
74b5(mdo sde): gzhal med khang / /bcud kyis len dang rin chen byug pa spos/ /de dag skye bo che la yod mod kyi/ /phongs par gyur pa rnams la de dag med/ /de bzhin skyes chen 'od zer de dag mod/ /de dag yod kyang log pas nyen gyur cing / /mos pa nyams pa rnams kyis
74b6(mdo sde): mi mthong ste/ /blo gros yangs pa rnams la de dag mod/ /gang dag 'od zer dbye ba 'di thos nas/ /dad cing mos la dang ba skyes gyur na/ /bdag ni yon tan cher 'gyur mi 'gyur zhes/ /de dag dogs dang som nyi mi skyed do/ /de dag g.yog 'khor bkod pa rnam
74b7(mdo sde): 'phrul ba/ /ting 'dzin dam pa mngon par grub byed cing / /phyogs bcu kun du do zla med rnams kyi/ /zham ring sangs rgyas sras rnams ston par byed/ /'od bkod de dag pad ma sna tshogs pa/ /stong gsum tshad tsam byin gyis brlabs byas nas/ /skyil krung
75a1(mdo sde): bcas pa'i lus kyis kun khyab ston/ /ting 'dzin rnam par 'phrul pa 'di 'dra'o/ /de dag zhing bcu'i rdul snyed pad ma gzhan/ /'khor dang bcas pa byin gyis brlabs byas shing / /sangs rgyas sras kyis thams cad yongs su bskor/ /de dag ting 'dzin
75a2(mdo sde): ting 'dzin med par gnas/ /drang srong de yis sems can gang dag rnams/ /yongs su smin byas sangs rgyas legs bsgrubs pa/ /de dag pad ma chen po de bskor cing / /kun kyang thal mo sbyar nas lta zhing 'khod/ /gang dag ting 'dzin gnas par rab zhugs pa/ /skyes
75a3(mdo sde): chen rnams kyi chos nyid 'di yin te/ /rang gi slob mas kun kyang yongs bskor nas/ /skar ma'i tshogs kyis zla ba bskor ba bzhin/ /de dag ji ltar phyogs gcig rab 'jug cing / /zhabs 'bring sangs rgyas sras rnams ston byed pa/ /de bzhin phyogs rnams ma lus
75a4(mdo sde): kun du ston/ /ting 'dzin rnam par 'phrul pa 'di 'dra'o/ /de dag phyogs kyi dra ba khyab gnas pa'i/ /ting 'dzin dam pa mngon par sgrub byed cing / /kha cig mnyam gzhag kha cig ldang bar yang / /phyogs bcu kun du rang gi lus ston to/ /de dag shar gyi phyogs
75a5(mdo sde): su mnyam bzhag cing / /nub kyi phyogs nas dpa' bo rnam par ldang / /nub kyi phyogs su mnyam bar bzhag gyur cing / /bdag nyid chen po shar gyi phyogs nas ldang / /de bzhin phyogs bcu rnams su rab tu 'jug /gzhan gyi phyogs su mnyam bar bzhag
75a6(mdo sde): gyur la/ /ye shes yon tan phyug po gzhan nas ldang / /drang srong ting 'dzin rnam 'phrul 'di 'dra'o/ /shar phyogs sangs rgyas zhing rnams gang yin pa/ /grangs med ma lus dag na rang byung ba/ /de dag spyan sngar zhabs drung de dag rnams/ /zhi ba'i ting nge 'dzin la
75a7(mdo sde): gnas par snang / /phyogs der mnyam par bzhag par bstan byas nas/ /dpa' bo nub kyi zhing rnams ma lus par/ /rnam par ldang zhing mngon sum rgyal kun la/ /mchod pa du ma rab tu byed par snang / /nub phyogs sangs rgyas zhing rnams gang yin pa/ /grangs med
75b1(mdo sde): ma lus dag na bzhugs sangs rgyas/ /de dag spyan sngar zhabs drung de dag rnams/ /zhi ba'i ting nge 'dzin la gnas par snang / /phyogs der mnyam par bzhag par bstan byas nas/ /dpa' bo shar gyi zhing rnams ma lus par/ /rnam par ldang zhing mngon sum
75b2(mdo sde): rgyal kun la/ /mchod pa du ma rab tu byed par snang / /de bzhin phyogs bcu dag gi zhing rnams su/ /phyogs rnams ma lus kun du brtan pa 'jug /kha cig mnyam gzhag kha cig langs gyur cing / /'jig rten sgron ma rnams la mchod byed snang / /de dag
75b3(mdo sde): mig gi lam la mnyam bzhag cing / /gzugs kyi lam nas bdag nyid chen po ldang / /gzugs rnams bsam gyis mi khyab ston pa na/ /de la lhar bcas 'jig rten rmongs par 'gyur/ /gzugs kyi lam la mnyam par bzhag gyur la/ /mig ni ma skyes ma
75b4(mdo sde): byung rang bzhin te/ /stong pa byed pa med par rab ston cing / /mig gi lam nas dran ldan rnam par ldang / /de dag rna ba'i lam la mnyam bzhag cing / /sgra yi lam nas bdag nyid chen po ldang / /gang la lhar bcas 'jig rten rmongs 'gyur ba/ /sgra dang skad
75b5(mdo sde): rnams kun la rab tu zhugs/ /sgra yi lam la mnyam par bzhag gyur cing / /rna ba ma skyes ma byung rang bzhin te/ /stong pa byed pa med par rab ston cing / /rna ba'i lam nas dran ldan rnam par ldang / /de dag sna yi lam la mnyam bzhag cing / /
75b6(mdo sde): dri yi lam nas bdag nyid chen po ldang / /gang du lhar bcas 'jig rten rmongs 'gyur ba/ /dri mchog dam pa 'jug par rab tu zhugs/ /dri yi lam la mnyam par bzhag gyur cing / /sna ni ma skyes ma byung rang bzhin te/ /stong pa byed pa med pa rab
75b7(mdo sde): ston cing / /sna yi lam nas dran ldan rnam par ldang / /de dag lce yi lam la mnyam bzhag cing / /ro mchog kun gyi lam nas rnam par ldang / /gang du lhar bcas 'jig rten rmongs 'gyur ba/ /bdag nyid chen po ro mchog rnams dang ldan/ /
76a1(mdo sde): ro mchog rnams la mnyam par bzhag gyur cing / /lce ni ma skyes ma byung rang bzhin te/ /stong pa byed pa med par rab ston cing / /lce yi lam nas dran ldan rnam par ldang / /de dag lus kyi lam la mnyam bzhag cing / /reg pa'i lam nas
76a2(mdo sde): bdag nyid chen po ldang / /gang du lhar bcas 'jig rten rmongs 'gyur ba/ /'jig rten bde ba skyed pa'i reg la zhugs/ /reg pa'i lam la mnyam par bzhag gyur cing / /lus ni ma skyes ma byung rang bzhin te/ /stong pa byed pa med par rab ston cing / /
76a3(mdo sde): lus kyi lam nas dran ldan rnam par ldang / /de dag sems kyi lam la mnyam bzhag cing / /chos kyi lam nas bdag nyid chen po ldang / /gang du lhar bcas 'jig rten rmongs 'gyur ba/ /chos la gnas pa'i 'jug pa rab tu zhugs/ /chos lam
76a4(mdo sde): rnams la mnyam par bzhag gyur cing / /sems ni ma skyes ma byung rang bzhin te/ /stong pa byed pa med par rab ston cing / /sems kyi lam nas dran ldan rnam par ldang / /de dag byis pa'i lus la mnyam bzhag cing / /lang tsho shugs la gnas pa rnams las
76a5(mdo sde): ldang / /lang tsho shugs gnas rnams la mnyam bzhag cing / /rgas shing 'khogs pa'i lus las rnam par ldang / /rgas shing 'khogs pa'i lus la mnyam bzhag cing / /dad pa'i dge bsnyen ma yi lus las ldang / /dge bsnyen dad ma'i lus la mnyam bzhag cing / /dad pa'i dge
76a6(mdo sde): bsnyen lus las rnam par ldang / /dad pa'i dge bsnyen lus la mnyam bzhag cing / /dge slong ma yi lus las rnam par ldang / /dge slong ma yi lus la mnyam bzhag cing / /dge slong mang du thos pa'i lus las ldang / /dge slong mang thos lus la mnyam bzhag cing / /slob
76a7(mdo sde): dngami slob lus las rnam par ldang / /slob dang mi slob lus la mnyam bzhag cing / /rkyen gyi sangs rgyas lus las rnam par ldang / /rkyen gyi sangs rgyas lus la mnyam bzhag cing / /sangs rgyas sku mchog rab las rnam par ldang / /sangs rgyas sku
76b1(mdo sde): mchog rab la mnyam bzhag cing / /lha yi lus gzugs las ni rnam par ldang / /lha yi lus gzugs la ni mnyam bzhag cing / /rdzu 'phrul chen po klu yi lus las ldang / /rdzu 'phrul klu yi lus la mnyam bzhag cing / /'phrul chen gnod sbyin lus las rnam par
76b2(mdo sde): ldang / /'phrul chen gnod sbyin lus la mnyam bzhag cing / /'byung po kun gyi lus las rnam par ldang / /'byung po kun gyi lus la mnyam bzhag cing / /spu yi sgo gcig nas ni rnam par ldang / /spu sgo gcig la mnyam par bzhag gyur cing / /spu sgo thams
76b3(mdo sde): cad nas ni rnam par ldang / /spu sgo kun la mnyam par bzhag gyur cing / /skra rtse gcig gi khyon las rnam par ldang / /skra rtse gcig gi khyon la mnyam bzhag cing / /skra rtse kun gyi khyon las rnam par ldang / /skra rtse kun gyi khyon la mnyam bzhag cing / /
76b4(mdo sde): phra rab rdul gyi rdul las de dag ldang / /rdul gcig la ni mnyam bar bzhag gyur cing / /ma lus rdul rnams kun las rnam par ldang / /rdul rnams ma lus kun la mnyam bzhag cing / /rgya mtsho'i rdo rje'i gzhi las rnam par ldang / /rgya mtsho'i rdo rje'i
76b5(mdo sde): gzhi la mnyam bzhag cing / /nor bu'i shing tog dag las rnam par ldang / /shing tog rnams la mnyam par bzhag gyur nas/ /rgyal ba rnams kyi 'od zer sgo nas ldang / /rgyal ba'i 'od zer sgo la mnyam bzhag cing / /rgya mtsho'i chu yi chu klung rnams las
76b6(mdo sde): ldang / /rgya mtsho'i chu klung rnams la mnyam bzhag cing / /bdag nyid chen po me yi lam nas ldang / /me yi lam la mnyam par bzhag gyur cing / /rlung gi lam las dran ldan rnam par ldang / /rlung gi lam la mnyam par bzhag gyur cing / /bdag nyid chen
76b7(mdo sde): bo sa yi gzhi las ldang / /sa yi gzhi la mnyam par bzhag gyur cing / /lha kun gzhal med khang las rnam par ldang / /lha kun gzhal med khang la mnyam bzhag cing / /dran ldan de dag mkha' las rnam par ldang / /yon tan bsam yas bsags pa de dag
77a1(mdo sde): gi/ /ting 'dzin rnam thar de dag bsam mi khyab/ /rgyal ba kun gyis bskal pa bsam yas su/ /bshad pa mdzad kyang zad par mdzad mi spyod/ /'gro las rnam smin bsam gyis mi khyab ste/ /rgyal ba kun gyis de dag gsungs pa ni/ /klu yi rnam 'phrul
77a2(mdo sde): sangs rgyas rnam 'phrul dang / /bsam byed bsam gtan rnam 'phrul bsam mi khyab/ /de dag la yang dpe bstan brjod par bya/ /de dag 'dra ba'i dpe zla cang med de/ /mkhas shing rig pa'i skye bo dpe rnams kyis/ /bstan na myur du don rnams shes par 'gyur/ /rnam
77a3(mdo sde): thar brgyad kyi dbang la gnas pa yi/ /nyan thos gcig tu gyur nas mang por 'gyur/ /mang por gyur nas phyir yang gcig gyur te/ /mkha' la bsam gtan 'cha' zhing 'bar bar byed/ /smad nas me 'bar stod nas chu yi rgyun/ /stod nas me 'bar smad nas chu yi
77a4(mdo sde): rgyun/ /'gro dang 'greng dang nyal dang 'dug pa dang / /lus 'phrul skad cig gcig la bsam mi khyab/ /de ni snying rje che dang mi ldan zhing / /byang chub mi tshol 'jig rten yal 'dor yang / /lus kyi rnam 'phrul bsam yas ston byed na/ /'jig rten phan 'dod
77a5(mdo sde): ci phyir ston mi byed/ /nyi zla mkha' la rnam par rgyu 'dod zhing / /phyogs rnams kun gyi chu yi dngo dag dang / /mtsho mtshe'u mtsho bran snong dang rin chen dang / /rgya mtsho chu klung rnams su gzugs brnyan ston/ /de bzhin gzugs rnams bsam gyis mi khyab pa/ /
77a6(mdo sde): skyes bu dpa' bo phyogs bcu kun du ston/ /ting 'dzin rnam thar kun gyi tshul la mkhas/ /de la de bzhin gshegs pa rang byung dbang / /dang ba'i mtsho la yan lag bzhi pa'i dmag /de dag so sor rang gi gzugs brnyan mthong / /ral gri mda' chen gzhu dang
77a7(mdo sde): mda' rnams dang / /go gyon bzhon dang theg par bcas su mthong / /gang gi gzugs gang gnas gang cha byad gang / /de dang de dag de ltar chu las mthong / /'on kyang chu la byams sdang rnam rtog med/ /drang srong ting 'dzin rnam 'phrul 'di 'dra'o/ /
77b1(mdo sde): rgya mtsho'i lha mo sgra ldan zhes bya ba/ /sems can rgya mtshor ji snyed skyes rnams kyi/ /sgra yi yan lag dbyangs kyi tshul mkhas te/ /rang gi skad kyis skad kun tshim par byed/ /sgra ldan chags sdang gti mug can de yang / /skad rnams kun gyi sgra yi tshul mkhas na/ /
77b2(mdo sde): gzungs dang chos kyi stobs la dbang thob rnams/ /lhar bcas 'jig rten ci phyir mgu mi byed/ /tum bu ru yi chung ma dbyangs ldan ma/ /tshangs pa'i bu mo yid las byung ba de/ /bden dang dam bcas mi 'tshe dga' rnams kyi/ /sems dang yid dang kha yi sgor
77b3(mdo sde): 'jug ste/ /dbyangs ldan chags can zhe sdang can de yang / /brtul zhugs grub 'thun dbyangs kyi yan lag gi/ /yid 'ong skad kyis 'jig rten mgu byed na/ /ye shes yon tan phyug rnams cis mi byed/ /rig sngags tshul mkhas sgyu ma'i mkhan po ni/ /
77b4(mdo sde): sna tshogs gzugs mang mtha' yas ston par byed/ /nyin mtshan yud dang zla ba lo brgya dang / /khyim bzang rgyas pa shin tu mdzes pa ston/ /'dod chags sdang ldan sgyu ma'i mkhan po yang / /sgyu ma'i 'phrul gyis 'jig rten mgu byed na/ /bsam gtan
77b5(mdo sde): mngon shes rnam thar rab bslabs pa/ /spyod tshul mkhas rnams ci phyir mgu mi byed/ /lha dang lha min dbang po 'thab pa'i tshe/ /rgyal ldan lha yis lha min pham byas na/ /de dag 'jigs pas gdugs bcas bzhin bcas shing / /theg bcas dmag bcas
77b6(mdo sde): go gyon bzhin du 'byer/ /'dod chags sdang ldan lha dbang de dag kyang / /lus kyi rnam 'phrul bsam yas ston byed na/ /dbang phyug rdzu 'phrul dbang gnas dpa' bo rnams/ /lus kyi rnam 'phrul ci phyir ston mi byed/ /rdo rje 'chang ba'i glang bo sa srung bu/ /
77b7(mdo sde): dbang po'i 'khor gyur rdzu 'phrul chen po de/ /mgo bo sum cu rtsa gsum mngon sprul cing / /mgo rnams kun la'ang mche ba drug drug ste/ /mche ba de dag so so re re la'ang / /rdzing bu chus gang bdun bdun sprul pa byed/ /rdzing re la yang pad ma
78a1(mdo sde): sna tshogs pa/ /rnam par bkod pa bdun bdun sprul pa byed/ /pad ma re re'ang lha yi bu mo dag /sgyu rtsal kun shes bdun bdun sprul pa byed/ /de dag rtsed mo glu gar tshul la mkhas/ /sum cu rtsa gsum dbang po de dang rtse/ /glang po de yang
78a2(mdo sde): lus ni bsgyur byas te/ /lha rnams kun dang 'grogs shing 'dre bar byed/ /spyod pa'i tshul dang longs spyod kun kyang 'thun/ /glang po mchog gi rnam 'phrul de ltar snang / /glang po chags sdang gti mug ldan de yang / /'di 'dra'i rdzu 'phrul rab tu ston byed na/ /
78a3(mdo sde): shes rab thabs kyi stobs la sbyangs pa rnams/ /ting 'dzin brgya yis rnam 'phrul cis mi byed/ /sgra gcan ji ltar 'dod bzhin lus 'phrul te/ /rdo rje'i gzhi la rkang pa 'jog byed cing / /rgya mtsho lte bar phyin pa tsam du ston/ /ri rab rtse dang nyid kyi
78a4(mdo sde): mgo yang snyoms/ /sgra gcan chags sdang gti mug ldan de yang / /'di 'dra'i rdzu 'phrul rab tu ston byed na/ /'jig rten sgron ma bdud rnams rab 'joms pa/ /rdzu 'phrul mtha' yas ci phyir ston mi byed/ /brgya byin rnam 'phrul bsam yas rab snang ste/ /
78a5(mdo sde): lha dang lha min dbang po g.yul 'gyed tshe/ /lha min bye ba 'phyes pa ji snyed pa/ /de snyed brgya byin rang gi lus las sprul/ /lha min dbang dang lha min phal kun gyis/ /brgya byin rang rang mdun na 'dug par shes/ /de ni rdo rje 'chang bas bzung ngo zhes/ /lha
78a6(mdo sde): min dbang po kun kyang mgo myos gyur/ /'jigs par byed pa'i mig stong rab bstan te/ /rdo rje me lce 'bar ba thogs byed cing / /lus la go bgos gzi brjid bsnyen dka' ba'i/ /brgya byin mthong nas lha min dbang po 'byer/ /de yang bsod
78a7(mdo sde): nams phal pa'i mthu stobs kyis/ /lha rgyal don du rnam par 'phrul byed na/ /'gro ba ma lus kun gyi skyabs gyur pa/ /bsod nams mi zad rnams lta cis mi 'phrul/ /lha la skul ma 'debs pa'i lha yi rnga/ /lha las rnam par smin pas grub
78b1(mdo sde): gyur pa/ /lha rnams bag med gnas par shes gyur nas/ /rnga de nam mkha' las ni sgra sgrogs te/ /'dod pa thams cad mi rtag ther zug min/ /tha shal mi brtan dbu ba'i ngo bo nyid/ /sgyu ma smig rgyu chu zla mtshungs shing 'dra/ /srid pa thams
78b2(mdo sde): cad rmi lam sprin dang mtshungs/ /bag med thams cad dgrar bcas mya ngan can/ /'chi ba'i lam yin mi 'chi lam ma yin/ /ji snyed su dag bag med gnas gyur pa/ /de dag 'chi bdag chu srin chen pos zin/ /sdug bsngal rtsa ba yongs 'dzin
78b3(mdo sde): thams cad yin/ /skye ba thams cad 'phags pa rnams kyis smad/ /'dod pa'i yon tan rnams kyi yul la rmongs/ /chos kyi stobs la rtag dga' gyis zhes bskul/ /rnga des bskul nas brgya byin lha rnams dang / /lha yi 'dun sa chos
78b4(mdo sde): bzang 'dug nas su/ /gtam gang zhi zhing 'dod chags bral 'thun pa/ /chos kyi gtam de lha rnams kun la brjod/ /rnga de gzugs med bstan du mi rung yang / /de ltar rnga sgras don chen rab byed na/ /bsam pa ji bzhin gzugs ni yongs ston
78b5(mdo sde): rnams/ /'gro ba kun gyi don chen cis mi byed/ /lha dang lha min dbang po g.yul 'gyed tshe/ /lha yi bsod nams khyad par mthu stobs kyis/ /lha la skul ma 'debs pa'i rnga yi sgra/ /lha rnams ma 'jigs shig ces sgra 'byin te/ /rnga yis
78b6(mdo sde): bskul nas lha rnams rab dga' zhing / /skrag pa med de stobs kyang skyes par gyur/ /lha min dbang po skrag pas nyen pa rnams/ /'jigs nas dmag bcas de yi mod la 'byer/ /de ltar sgra skad 'byin pa'i rnga 'dra ba/ /'gro ba kun gyi skyabs dang
78b7(mdo sde): dpung gnyen po/ /nyon mongs bdud bcom snying rje che ldan rnams/ /zhi ba'i sgra bsgrags nyon mongs sel bar byed/ /dbang po'i lha yi bu mo dgu bcu gnyis/ /dbang po'i sprul pas kun kyang dga' bar 'gyur/ /gcig kyang bdag dang brgya byin
79a1(mdo sde): rtse bar shes/ /gcig ltar lha mo kun kyang de bzhin no/ /lha mo kun dang dka' bar gnas snang yang / /chos bzang 'dun sa na yang de bzhin 'dug /lha rnams kun la chos rab ston snang zhing / /brgya byin skad cig gcig la rnam par 'phrul/ /
79a2(mdo sde): brgya byin chags sdang gti mug ldan pa yang / /sprul pas rang gi 'khor rnams dga' byed na/ /'gro don mi skyo sbyor rnams ci yi phyir/ /rdzu 'phrul stobs kyis 'jig rten mgu mi byed/ /bdud kyi dkrugs ma 'gro ba'i dbang sgyur ba/ /de yi dbang du
79a3(mdo sde): sems can 'di kun 'dod/ /las dang nyon mongs kun du zhugs pa yis/ /so so'i skye bo thams cad bdud des bcings/ /chags sdang gti mug ldan pa'i bdud de yang / /'gro ba thams cad dbang du 'gyur byed na/ /dbang bcu dbang thob rnams lta ci
79a4(mdo sde): smos te/ /'gro ba thams cad rang gi phyogs mi 'jog /stong gsum gnas kyi bdag po tshangs pa yang / /stong gsum tshangs gnas ji snyed yod pa na/ /de dag kun na 'dug par rab snang zhing / /tshangs pa'i sgra dbyangs shin tu yid 'ong sgrogs/ /tshangs de
79a5(mdo sde): 'jig rten pa yi tshangs lam gyi/ /bsam gtan mngon shes rnam par 'phrul byed na/ /'jig rten rab 'das bla na med pa yi/ /bsam gtan rnam thar gnas pa cis mi 'phrul/ /dbang phyug chen po'i shes pa'i rnam 'phrul ltos/ /rgya mtsho'i sprin gyis char thigs rab bkye
79a6(mdo sde): ba/ /skad cig gcig la thams cad 'grang ba byed/ /thigs 'ga'i zer kyang ma shes de med na/ /bslab pa bskal pa bsam yas rab bslabs te/ /byang chub bla med ye shes thob pa rnams/ /ci phyir skad cig gcig la sems kyis ni/ /'gro ba ma lus kun gyi sems
79a7(mdo sde): mi shes/ /sems can las smin bsam gyis mi khyab pas/ /'jig rten 'di kun rlung las yongs su byung / /rgya mtsho ri dang lha yi gzhal med khang / /rin chen rnam phye sa bon bkram pa'ang byung / /rlung las sprin byung char pa'ang kun du 'bab/ /rlung gis sprin kyang rab tu zhi
79b1(mdo sde): bar byed/ /'jig rten lo tog 'phel ba'ang rlung byed de/ /rlung ni 'gro ba kun la phan pa skyed/ /rlung de pha rol phyin la ma bslabs shing / /sangs rgyas yon tan rnams la ma bslabs kyang / /'jig rten rnam smin bsam yas ston byed na/ /dam pa thob rnams ci phyir ston mi byed/ /
79b2(mdo sde): rgya mtsho'i 'brug sgra'i sprin gyi chu tshogs ni/ /bya skad skad dang skyes pa dang / /bud med bu mo khye'u skad ci snyed pa/ /kun gyi sgra snyan sems can rnams la sgrogs/ /de ltar sgra snyan rang bzhin med shes nas/ /sgrib pa med pa'i spobs dang ldan 'gyur zhing / /'gro ba kun
79b3(mdo sde): la sgra snyan brjod byas nas/ /yid 'ong sgra yis 'jig rten mgu bar byed/ /rgya mtsho 'di la ngo mtshar rmad kyi chos/ /'gro kun rgya dang mtshungs pas rgya mtsho ste/ /chu dang 'byung po rin chen yong mi zad/ /chu rnams bzung pas ngoms par 'gyur ba med/ /de bzhin de dag 'gro kun rgya 'dra
79b4(mdo sde): ste/ /bsod nams bsam gtan rnam par thar rnams dang / /shes rab ye shes yon tan kun mi zad/ /bsod nams yon tan sogs pas ngoms pa med/ /rgya mtsho'i klu ni rnam par rtse ba na/ /sa yi gzhi nas dbang sgyur gnas kyi bar/ /gling bzhi bcas par sprin chen rgyas 'gengs
79b5(mdo sde): te/ /de dag kun kyang sna tshogs bkod pa mang / /de ni dbang sgyur gnas su 'dzam gling gi/ /gser gyi mdog gi sprin rnams rnam par sgrub/ /'phrul dgar mu tig dmar po'i mdog lta bu/ /dga' ldan gnas su kha ba ba mo'i mdog /'thab bral gnas su mthon mthing bai dUr+ya/ /sum cu rtsa gsum rdo yi snying
79b6(mdo sde): po 'dra/ /skyong ba'i gnas su shel gyi mdog lta bu/ /rgya mtshor rdo rje mi phyed mkhregs 'dra ba/ /mi ci gnas su spos mchog 'khrigs lta bu/ /klu yi gnas su pad ma'i mdog 'dra ba/ /gsang ba'i gnas su ngang pa bya gar mdog /lha min gnas su ri brag mdog 'dra ba/ /byang du gser gyi
79b7(mdo sde): 'od zer mdog ston te/ /gling rnams gzhan du sna tshogs bkod pa ston/ /'dzam bu'i gling du ri sngon 'dra ba ste/ /gang na ci mtho sprin rnams de bzhin no/ /dbang sgyur gnas su gser sprin nges bstan nas/ /nyi ma'i mdog 'dra glog kyang rab tu 'gyed/ /'phrul dga'i gnas su zla 'od bzang
80a1(mdo sde): 'dra dang / /dga' ldan gnas su 'dzam bu'i gser mdog 'dra/ /'thab bral gnas su kha ba ba mo'i mdog /sum cu rtsa gsum gser gyi 'od zer 'dra/ /skyong ba'i gnas su dpal gyi snying po'i mdog /rgya mtshor mu tig dmar po'i mdog 'dra bkod/ /mi ci gnas su
80a2(mdo sde): mthon mthing bai dUr+ya/ /klu yi gnas su dpal gyi snying po'i mdog /gsang ba'i gnas su shel gyi mdog 'dra ba/ /lha min gnas su rdo yi snying po 'dra/ /byang du nor bu skar mdog kha dog 'dra/ /gling gzhan rnams su'ang bkod pa gzhan dang gzhan/ /'dzam bu'i gling du zla ba'i nor bu
80a3(mdo sde): 'bar/ /sprin gyi mtshan nyid 'thun pa'i glog kyang 'gyed/ /de ni dbang sgyur gnas su tshangs sgra sgrogs/ /'phrul dga' gnas su rnga sgra sgrog par byed/ /dga' ldan gnas su sil snyan rol mo'i sgra/ /'thab bral gnas su lha yi bu mo'i sgra/ /sum cu gsum du mi ci mang po'i
80a4(mdo sde): skad/ /skyong ba'i gnas su dri za'i skad du ste/ /rgya mtshor ri 'thab sgra skad 'dra ba'o/ /mi ci gnas su gling bu ku nal sgra/ /klu yi gnas su ka la ping ka'i sgra/ /gsang ba'i gnas su klu yi bu mo'i sgra/ /lha min gnas su lha yi rdza rnga'i sgra/ /mi yi gnas su rgya mtsho gling bu'i sgra/ /
80a5(mdo sde): de ni dbang sgyur gnas su lha spos zhim/ /me tog sna tshogs bkod pa'i char yang 'bebs/ /'phrul dgar zla ba zla 'dra ba yi/ /me tog man dAr phreng dang byug pa 'bebs/ /dga' ldan gnas su nor bu chen po'i mdog /rgyan gyi dam pa rin chen sna tshogs dang / /gtsug
80a6(mdo sde): gi nor bu zla ba 'dra ba dang / /gser mdog 'dra ba'i dar la'i char yang 'bebs/ /rgyal mtshan gdugs dang ba dan sna tshogs dang / /phreng ba rnams dang rgyan dang byug pa dang / /mu tig dmar dang gser dang dar la dang / /sil snyan yid 'ong 'thab bral gnas su 'bebs/ /sum cu
80a7(mdo sde): gsum du yid bzhin nor bu mchog / skyong ba'i gnas su tsan dan snying po'i mchog /gur gum sil ma lha shing ta ma la/ /spos chu'i rgyun dang me tog rab tu 'bebs/ /skyong ba'i gnas su klu yi dbang po de/ /nyam stobs skye ba'i kha zas skom gyi rnams/ /kha dog dri zhim ro dang
80b1(mdo sde): ldan pa dang / /de min rin chen bsam yas char yang 'bebs/ /de ni rgya mtsho chen por rgyun du yang / /char rgyun mi 'chad gnya' shing tsam dag dang / /rnam rgyal chen po mdzod rnams mi zad pa/ /rin chen bkod pa mtha' yas char yang 'bebs/ /mi ci gnas su rgyan phreng sna
80b2(mdo sde): tshogs dang / /pad ma ud pal ras dang rin chen dang / /me tog bar sha ma li phye ma spos/ /pi bang gling bu sgra snyan rdza rnga 'bebs/ /klu yi gnas su mu tig dmar po ste/ /gsang bar nor bu rin chen skar mdog 'dra/ /lha min gnas su ral gri mda' chen dang / /dgrar 'dul
80b3(mdo sde): gzhu dang ste'u ka'i char pa 'bebs/ /byang du de ni rgyal phreng rin chen dang / /me tog bar sha ma li tsam pa'i phreng / /ku ran gtsang dang a ti mug ta 'bebs/ /gling gzhan rnams su'ang sna tshogs char pa 'bebs/ /'dzam bu'i gling du chu gsal dang ba yi/ /char rnams chos bzhin
80b4(mdo sde): phra ba'i rgyun du 'bebs/ /me tog 'bras bu sman dang spos dang shing / /lo tog bde byed 'jig rten rnams su skyed/ /de ltar sprin bkod bsam gyis mi khyab dang / /glog 'byin 'brug sgrogs bkod pa'i char 'bebs kyang / /gnas nas mi g.yo rnam par rtog pa med/ /klu yi rnam 'phrul
80b5(mdo sde): de ltar bsam mi khyab/ /rgya mtsho'i chu na gnas pa de ltar yang / /klu yi rnam 'phrul bsam yas ston byed na/ /chos kyi rgya mtshor zhugs pa'i yon tan phyug /rnam 'phrul bsam yas ci phyir ston mi byed/ /bag tsam smos pa'i dpe tshul 'di dag gis/ /skyes chen de dag rnams kyi brjod
80b6(mdo sde): pa byas/ /dpa' bo de dag dpe rnams kun dang bral/ /de dag de 'dra'i rnam thar dbang bsgyur ro/ /blo gros dam pa blo gros rgya chen ldan/ /ma nor blo gros mtha' yas blo gros can/ /ye shes mchog ldan khyad par blo can gyi/ /rnam thar mchog rnams 'di lta rnams kyis bshad/ /rnam
80b7(mdo sde): thar dam pa 'di dag sus thos nas/ /yid ches 'dzin cing 'jig rten sgrog byed pa/ /de dag ngo mtshar rmad byung chos ldan te/ /de dag dga' byed mi yi 'jig rten na/ /'di 'dra'i chos 'dir gang dag dad gyur pa/ /sems can so so'i skye bo'i tshogs na dkon/ /gang dag dge
81a1(mdo sde): bsags bsod nams byas gyur pa/ /de dag rgyu yi stobs kyis 'di la dad/ /gang dag nyan thos theg pa'ang yid ches pa'i/ /mi dag mi yi 'jig rten rnams na nyung / /de bas rkyen gyi theg par rab tu nyung / /theg pa chen por de dag de bas nyung / /theg pa che la
81a2(mdo sde): zhugs pa de dkon te/ /gang dag chos 'dir dad pa'ang rab dkon na/ /'jug cing 'dzin pa smos kyang ci dgos te/ /gang dag de bzhin sgrub pa smos ci dgos/ /gang dag stong gsum ri dang rgya mtshor bcas/ /phyi ma'i bskal par mgo bos 'deg byed kyang / /chos 'dir dad pa'i bya
81a3(mdo sde): dka' ci 'dra ba/ /de 'dra de ni de la yod ma yin/ /la las stong gsum rdul snyed sems can la/ /bde ba kun gyis bskal par bsnyen bkur kyang / /chos 'dir dad pa'i bsod nams ci 'dra ba/ /bsod nams khyad par de 'dra de la med/ /la las zhing bcu ri dang rgya mtshor bcas/ /
81a4(mdo sde): lag pa'i mthil du bskal par mkhar 'dzin kyang / /chos 'dir dad pa'i bya dka' ci 'dra ba/ /de 'dra de ni de la yod ma yin/ /la las zhing bcu'i rdul snyed sems can la/ /dge ba kun gyis bskal par bsnyen bkur kyang / /chos 'dir dad pa'i bsod nams ci 'dra ba/ /
81a5(mdo sde): bsod nams khyad par de 'dra de la med/ /la las zhing bcu'i rdul snyed sangs rgyas rnams/ /bde ba kun gyis bskal par bsnyen bkur bas/ /gang gis chos kyi le'u 'di gzung byas pa/ /bsod nams de ni de bas khyad par 'phags/ /rnam thar de dag rab tu bstan pa'i tshe/ /
81a6(mdo sde): phyogs bcu'i zhing rnams thams cad g.yos par gyur/ /bdud kyi gnas rnams mog mog byas gyur cing / /sgra rab phyung bas ngan song rab tu zhi/ /phyogs bcu kun gyi mi yi seng ge rnams/ /de dag kun gyis mngon par zhal bstan te/ /phyag dzad nas yon tan
81a7(mdo sde): mtha' yas pa/ /bzang po dpal gyi mgo la bzhag par gyur/ /phyag gi mthil gyis mgo la byug mdzad de/ /rnam thar 'di dag legs par bshad pa legs/ /khyod kyis legs bstan rjes su nged dgyes zhes/ /sangs rgyas de dag kun gyis
81b1(mdo sde): gsung brjod do/ /de nas bcom ldan 'das kyis tshigs su bcad pa bstan pa 'di dag bka' stsal nas cang mi gsung bar gyur to/ /de nas stong gsum gyi stong chen po'i 'jig rten gyi khams 'di na gang dag 'khod pa'i lha thams cad dang / mi dang mi ma yin pa de
81b2(mdo sde): dag thams cad kyis de bzhin gshegs pas 'di legs par bka' stsal to/ /kye ma de bzhin gshegs pas chos kyi 'khor lo bskor ba gnyis pa 'di mdzad do/ /chos bstan pa 'di sngon ma thos so/ /sems can gang dag chos kyi rnam grangs 'di rnyed par 'gyur ba
81b3(mdo sde): de dag ni shin tu dkon te/ /sems can de dag ni dge ba'i rtsa ba ngan ngon dang ldan pa ma yin no/ /sems can de dag ni sangs rgyas mang po la bsnyen bkur byas pa yin no/ /sems can de dag ni lha dang bcas pa bdud dang bcas pa tshangs pa dang bcas pa'i 'jig rten la
81b4(mdo sde): mchod rten lta bur 'gyur te/ de dag ni bdud dam/ bdud kyi ris kyi lha rnams sam/ rab tu byung ba rnams sam/ khyim na gnas pa rnams sam/ de bzhin du rgyal po rnams sam/ blon po chen po rnams sam/ khyim bdag rnams kyis gtse bar mi nus so zhes
81b5(mdo sde): ca co dang gzha'i sgra phyung ngo / /de nas bcom ldan 'das la tshe dang ldan pa rab 'byor gyis 'di skad ces gsol to/ /bcom ldan 'das mdo sde dkon mchog 'di lta bu dag 'jig rten du 'byung ba ni rnyed par dka' ba lags te/ 'on kyang de bzhin gshegs pa'i mthus chos 'di lta
81b6(mdo sde): bu ni 'jig rten du byung zhing de bzhin gshegs pa'i mthu nyid kyis sems can de dag gis kyang thos lags so/ /de nas bcom ldan 'das kyis ljags kyi dbang po phyung nas tshe dang ldan pa kun dga' bo la bka' stsal pa/ kun dga' bo khyod kyis chos kyi rnam grangs 'di zung shig /chongs
81b7(mdo sde): shig / lhogs shig /kun chub par gyis shig /de nas tshe dang ldan pa kun dga' bos bcom ldan 'das la lan gsum bskor ba byas te 'di skad ces gsol to/ /bcom ldan 'das bdag gis chos kyi rnam grangs 'di gzung lags te/ slan chad mi bsgyud par bgyid do/ /bcom ldan 'das kyis
82a1(mdo sde): de skad ces bka' stsal nas/ thams cad dang ldan pa'i byang chub sems dpa'i 'khor de dang / byang chub sems dpa' 'phags pa kun du bzang po dang / 'jam dpal gzhon nur gyur pa dang / tshe dang ldan pa sha ra dwa ti'i bu dang / nyan thos
82a2(mdo sde): chen po gzhan dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa dkon mchog ta la la'i gzungs zhes bya ba'i chos kyi rnam
82a3(mdo sde): grangs rdzogs so/ / //rgya gar gyi mkhan po su ren dra bo d+hi dang / zhu chen gyi lots+tsha ba ban de ye shes sdes bsgyur cing zhus te gtan la phab pa// @#/ /rgya gar skad du/
82a4(mdo sde): Ar+ya bo d+hi sa twa go tsa ra u pA ya bi Sha ya bi kurba Na nir de sha nA ma ma hA yA na sU tra/ bod skad du/ 'phags pa byang chub sems dpa'i spyod yul gyi thabs kyi yul la rnam par 'phrul pa bstan pa zhes bya ba theg pa chen po'i mdo/ sangs rgyas dang byang chub sems
82a5(mdo sde): dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das yul 'phags rgyal na rgyal po gtum po rab snang gi skyed mos tshal shing sA la dang / ta la dang / ta ma la dang / dong ka'i shing dang / n+ya gro d+ha dang /
82a6(mdo sde): p+lag sha dang / u dum bA ra dang / bar shi shi ka dang / d+ha nu ka ri dang / a ti mug ta ka dang / tsam pa ka dang / mya ngan 'tshang dang / skya snar gyis legs par brgyan pa/ 'bab chu'i dngo dang / mtsho dang / mtsho bran dang / mtshe'u dang / rdzing dang / lu ma
82a7(mdo sde): mang pos mdzes par byas pa/ me tog ud pa la dang / pad ma dang / ku mu da dang / pad ma dkar pos mngon par gang ba/ ngang pa dang / khrung khrung dang / rma bya dang / khu byug dang / ku na la dang / 'dab skyob dang / ne tso dang / ri skegs dang / shang
82b1(mdo sde): shang te'u dag sgra mngon par sgrogs pa dang ldan pa/ bung ba mang pos gang ba/ sa gzhi ne'u gsing sngo ba dang ldan pa'i nags tshal chen po mchog na/ dge slong khri nyis stong gi dge slong gi dge 'dun chen po dang thabs cig tu bzhugs te/ 'di lta ste/ tshe dang ldan pa
82b2(mdo sde): shA ri'i bu dang / maud gal gyi bu chen po dang / 'od srung chen po dang / ma 'gags pa dang / rab 'byor dang / kAt+yA'i bu chen po dang / ka pi na chen po dang / nag po dang / dga' bo dang / lteng rgyas 'od srung dang / chu klung 'od srung dang / ga yA 'od srung dang /
82b3(mdo sde): byams ma'i bu gang po dang / ba lang bdag dang / bka ku la dang / lam bstan dang / lam phran bstan dang / gyad bu nor dang / seng ldeng nags dang / skul byed dang / gsus po che dang / sgra gcan zin dang / tshe dang ldan pa kun dga' bo dang / de dag
82b4(mdo sde): la sogs pa dge slong khri nyis stong dang thabs cig ste/ thams cad kyang chos kyi dbyings tshul gcig pa'i spyod yul la gnas pa/ ngo bo nyid kyi chos kyi tshul la zhugs pa nam mkha' gnas med pa'i spyod yul ba/ mi rten par gnas pa/ nyon mongs pa dang /
82b5(mdo sde): sgrib pa dang / chod pa dang / kun nas dkris pa thams cad dang bral ba/ de bzhin gshegs pa'i chos kyi dbyings snang ba'i tshul la zhugs pa/ chos thams cad tshul gcig pa la yang dag par gzhol ba/ thams cad mkhyen pa nyid la mngon par phyogs pa/ lam
82b6(mdo sde): gyi rgyun ma chad pa/ thams cad mkhyen pa nyid la mos pa mi zlogs pa'i yid dang ldan pa/ shes rab dang ye shes rnam par mthong ba'i dam pa'i pha rol tu phyin pa/ thabs kyi yul dang spyod yul la nges par byang ba sha stag go/ /dge slong ma skye dgu'i bdag mo chen mo
82b7(mdo sde): dang grags 'dzin la sogs pa dge slong ma brgyad 'bum dang yang thabs cig ste chos dkar po shin tu yongs su bsdus pa thams cad mkhyen pa nyid kyi lam rab tu rtogs pa/ thams cad mkhyen pa'i ye shes dang nye bar gyur pa/ dngos po med pa'i chos kyi tshul shin tu rtogs pa/
83a1(mdo sde): mtshan nyid med pa'i chos kyi tshul la rtogs pa/ chos thams cad yang dag pa'i mthas mtha' med par shin tu mos pa/ sgrib pa med pa'i rnam par thar pa thob pa/ gdul ba'i 'gro ba ji lta ba de bzhin du gzugs kun tu ston pa la mkhas pa sha stag go/ /byang
83a2(mdo sde): chub sems dpa' sa ya phrag bdun dang nyis 'bum gyi byang chub sems dpa'i dge 'dun chen po dang yang thabs cig ste 'di lta ste/ byang chub sems dpa' sems dpa' chen po shugs chen dang / shugs chen 'dzin dang / rnam par 'phrul pa chen po dang / rnam par 'phrul pa chen
83a3(mdo sde): po'i rgyal po dang / brtson 'grus chen pos rnam par gnon pa dang / rtsal chen dpa' bo dang / cher bsgyings dang / cher bsgyings stobs ldan dang / tshogs chen dbang po dang / glang po chen po spos kyi glang po dang / zla ba chen po dang / zla ba bzang po dang / yon tan zla
83a4(mdo sde): ba dang / rin chen zla ba dang / kun tu snang ba'i zla ba dang / chos dri ma med pa'i zla ba dang / rnam par snang byed zla ba dang / rnam par grags pa'i zla ba dang / 'od zer rab tu 'gyed pa'i zla ba dang / rgyas pa'i zla ba dang / tshangs pa'i dbyangs dang / tshangs pa'i dbang po ltar
83a5(mdo sde): sgrogs pa'i dbyangs dang / sa la nges par sgrogs pa'i dbyangs dang / chos kyi dbyings nges par sgrogs pa'i dbyangs dang / bdud kyi dkyil 'khor thams cad sma 'bebs pa'i dbyangs dang / chos kyi sgra nges par sgrogs pa'i dbyangs dang / thams cad du go bar byed pa'i
83a6(mdo sde): dbyangs dang / rnam par mi rtogs pas rnam par ma brtags pa'i dbyangs dang / sa steng nges par sgrogs pa'i dbyangs dang / dbyangs kyi yan lag thams cad zil gyis gnon pa'i dbyangs dang / kun nas snying po dang / yon tan snying po dang / chos dri ma med
83a7(mdo sde): pa'i snying po dang / rnam par snang byed snying po dang / rin chen snying po dang / zla ba'i snying po dang / nyi ma'i snying po dang / snang ba'i snying po dang / pad ma'i snying po dang / pad ma'i dpal gyi snying po dang / bsod nams dpal gyi snying po dang / ye shes dpal gyi
83b1(mdo sde): snying po dang / blo gros chen po dang / khyad par blo gros dang / rnam grags blo gros dang / rlabs chen blo gros dang / bla ma'i blo gros dang / rin chen blo gros dang / 'phel ba'i blo gros dang / mtha' yas blo gros dang / rgya chen blo gros dang / sangs rgyas blo gros
83b2(mdo sde): dang / blo gros mi zad pa dang / blo gros rgya mtsho dang / lhun po'i sgron ma dang / sgron ma chen po dang / chos ta la la'i sgron ma dang / phyogs thams cad rgyas par 'gengs pa'i sgron ma dang / kun tu sgron ma dang / mun pa thams cad sel ba'i sgron ma dang /
83b3(mdo sde): 'gro ba thams cad snang bar byed pa'i sgron ma dang / shin tu snang ba'i sgron ma dang / zla ba'i sgron ma dang / nyi ma'i sgron ma dang / ngan song sel ba dang / bdud pham byed dang / bdud chen pham byed dang / mngon par 'byung dka' dang / thub dka' dang / gting
83b4(mdo sde): dpag dka' ba dang / blo rtogs dka' ba dang / ngan 'gro skems dang / mthu chen thob dang / spyan ras gzigs dbang phyug dang / byams pa dang / byang chub sems dpa' sems dpa' chen po 'jam dpal gzhon nur gyur pa dang / de dag la sogs pa byang chub sems
83b5(mdo sde): dpa' sa ya phrag bdun dang 'bum phrag gnyis dang thabs cig ste/ thams cad kyang skye ba gcig gis thogs pa/ gzungs thob pa/ ting nge 'dzin thob pa/ spobs pa mtha' yas pa thob pa/ thogs pa med pa'i mi 'jigs pa thob pa/ rdzu 'phrul la dbang ba dam
83b6(mdo sde): pa'i pha rol tu phyin pa/ sangs rgyas kyi zhing mtha' yas par 'gro ba'i mngon par shes pas rnam par rtse ba/ lus dang sems can rnam par grol ba/ chags pa med cing sgrib pa med pa'i ye shes mthong ba dang ldan pa/ sangs rgyas mi bzhugs pa'i 'jig rten gyi khams
83b7(mdo sde): su sangs rgyas 'byung ba kun tu ston pa/ chos kyi 'khor lo khyad par thob par byed pa la mkhas pa/ sems can thams cad la so so ci rigs par chos yang dag par ston pa/ phyir mi zlogs pa'i chos ston pa/ blang ba med pa dang / dor ba med pa'i chos kyi ngo bo nyid kyi
84a1(mdo sde): tshul la zhugs pa/ stong pa nyid rjod pa/ seng ge'i sgra chen po sgrogs pa/ phas kyi rgol ba thams cad sma 'bebs pa/ bdud phyir rgol ba thams cad bcom pa/ byang chub sems dpa'i spyod pa dang / rdzu 'phrul thams cad thob pa/ rjes su chags
84a2(mdo sde): pa dang / khong khro ba med pa/ chu dang / me dang / rlung dang / sa lta bu'i sems dang ldan pa/ de bzhin gshegs pa thams cad kyi gsang ba'i gnas su chud pa/ sems can thams cad la/ sangs rgyas kyi mdzad pas nye bar gnas pa/ de bzhin gshegs pa
84a3(mdo sde): thams cad kyis bstod bsngags snyan par brjod brjod cing bkur ba/ phyi ma'i mtha'i bskal par byin gyi rlabs kyis byin gyis brlabs pa/ de bzhin gshegs pa thams cad kyi chos kyi tshul yang dag par 'dzin pa/ chos rin po che'i 'od zer dang ldan pa/ yon tan gyi
84a4(mdo sde): bsngags pa thams cad mthar phyin pa dang ldan pa/ 'jig rten gyi dbang por gyur pa/ sngon gyi smon lam phun sum tshogs pa/ de bzhin gshegs pa la mos pa'i spyod yul la nges par byung ba/ sngon theg pa chen po la spyad pa legs par spyad pa/ sangs rgyas kyi ye
84a5(mdo sde): shes kyi tshul gyis dri ma med cing yongs su dag pa rtag tu rgyun mi 'chad par de bzhin gshegs pa la mchod cing rim gro byed pa la brtson pa/ phyir mi zlogs pa'i go cha bgos pa/ snying rje chen po mngon du gyur pa/ rang bzhin gyis rgya chen po la mos pa'i sems dang ldan
84a6(mdo sde): pa/ nem nur dang the tsom dang yid gnyis thams cad las yang dag par 'das pa/ de bzhin gshegs pa'i byin gyi rlabs kyi byin gyis brlabs pa sha stag go/ /dge bsnyen dang / dge bsnyen ma du ma dang yang thabs cig go/ /stong gsum gyi stong chen po'i
84a7(mdo sde): 'jig rten gyi khams 'di na lha'am/ lha'i dbang po'am/ klu'am/ klu'i dbang po'am/ gnod sbyin nam/ gnod sbyin gyi dbang po'am/ dri za'am/ dri za'i dbang po'am/ lha ma yin nam/ lha ma yin gyi dbang po'am/ nam mkha' lding ngam/ nam mkha'
84b1(mdo sde): lding gi dbang po'am/ mi'am ci'am/ mi'am ci'i dbang po'am/ lto 'phye chen po'am/ lto 'phye chen po'i dbang po'am/ mi'am mi'i dbang po gzi brjid che ba gzi brjid che ba rgya che ba rgya che ba/ g.yog 'khor 'bum phrag du ma dang ldan pa gang dag gnas pa de dag thams
84b2(mdo sde): cad kyang 'khor de nyid du 'dus te 'khod par gyur to/ /de'i tshe bcom ldan 'das 'khor 'bum phrag du mas yongs su bskor cing mdun gyis bltas nas dpal gyi snying po'i seng ge'i khri la bzhugs te/ sku mdog dang / gzi brjid dang / sku'i 'od kyis 'khor thams cad zil
84b3(mdo sde): gyis mnan nas lam me lhan ne lhang nge'o/ /'di lta ste dper na ri'i rgyal po ri rab rgya mtsho'i nang nas mngon par 'phags shing / ri nag po gzhan zil gyis mnan nas lam me lhan ne lhang nge ba de bzhin du/ bcom ldan 'das gdan seng ge'i khri la bzhugs pa yang lha dang mir
84b4(mdo sde): bcas pa'i 'jig rten zil gyis mnan cing lam me lhan ne lhang nge'o/ /'di lta ste dper na/ zla ba yar gyi ngo'i zla ba nya la bab ste/ zla ba'i dkyil 'khor rgyas pa ni rgyu skar dang skar ma'i tshogs thams cad zil gyis mnan te mog mog por byas nas lam me lhan ne lhang nge'o/ /de bzhin
84b5(mdo sde): du bcom ldan 'das gdan seng ge'i khri la bzhugs pa yang lha dang bcas pa'i 'jig rten zil gyis mnan te/ mog mog por mdzad nas lam me lhan ne lhang nge'o/ /'di lta ste dper na/ dag cing dri ma med pa'i nam mkha' sprin med pa la nyi ma'i dkyil 'khor 'od zer gyi dra ba rab
84b6(mdo sde): tu 'phro bar 'dug pa ni srin bu me khyer thams cad zil gyis mnan te/ mog mog por byas nas shin tu lam me lhan ne lhang nge'o/ /de bzhin du bcom ldan 'das gdan seng ge'i khri la bzhugs pa yang brgya byin dang / tshangs pa dang / 'jig rten skyong ba rnams kyi 'od zil
84b7(mdo sde): gyis mnan te/ mog mog por mdzad nas lam me lhan ne lhang nge'o/ /'di lta ste dper na/ mtshan mo ri chen po'i spo la me chen po 'bar ba ni lam me lhan ne lhang nge'o/ /de bzhin du bcom ldan 'das gdan seng ge'i khri la bzhugs pa la yang lam me lhan ne lhang nge'o/ /
85a1(mdo sde): 'di lta ste dper na/ nor bu rin po che bai dUr+ya yan lag brgyad dang ldan zhing dri ma med pa 'od zer rab tu 'phro ba ni lam me lhan ne lhang nge'o/ /de bzhin du bcom ldan 'das gdan seng ge'i khri la bzhugs shing phyogs bcu thams cad snang bar mdzad pa yang lam me
85a2(mdo sde): lhan ne lhang nge'o/ /'di lta ste dper na/ 'khor los sgyur ba'i rgyal po ni gling bzhi'i sems can thams cad zil gyis mnan cing lam me lhan ne lhang nge'o/ /de bzhin du bcom ldan 'das gdan seng ge'i khri la bzhugs pa yang lam me lhan ne lhang nge'o/ /'di lta ste
85a3(mdo sde): dper na/ lha'i dbang po brgya byin brgya byin thogs pa'i nor bu rin po che thogs shing lha'i 'dun sa chos na gnas pa ni lha thams cad zil gyis mnan cing lam me lhan ne lhang nge'o/ /de bzhin du bcom ldan 'das gdan seng ge'i khri la bzhugs pa yang lha dang bcas
85a4(mdo sde): pa'i 'jig rten zil gyis mnan cing lam me lhan ne lhang nge'o/ /de nas 'jam dpal gzhon nur gyur pas de lta bu'i 'khor chen po 'dus par yang rig cing de bzhin gshegs pa'i sku bsnyen par dka' ba de yang mthong nas 'di snyam du sems te/ 'di ltar bcom ldan
85a5(mdo sde): 'das gdan seng ge'i khri la bzhugs pa yang shin tu lam me lhan ne lhang nge'o/ /'khor chen po 'di yang 'dus par gyur na 'di go ci'i snga ltas zhig tu 'gyur/ bdag gis de'i don de bzhin gshegs pa la zhu bar bya'o snyam nas de'i tshe 'jam dpal gzhon nur gyur pa stan
85a6(mdo sde): las langs nas bla gos phrag pa gcig la gzar te pus mo g.yas pa'i lha nga sa la btsugs nas/ bcom ldan 'das ga la ba de logs su thal mo sbyar ba btud de/ bcom ldan 'das la tshigs su bcad pa 'di dag gis mngon par bstod do/ /stobs bcu mnga' bas lhar
85a7(mdo sde): bcas 'jig rten 'di/ /zil gyis mnan nas khyod ni lhan ner bzhugs/ /srid pa gsum na khyod 'dra ma mchis na/ /lhag pa'i sems can mchis par ga la 'gyur/ /dper na lha gnas gyur pa lhun po ni/ /ri bo kun gyi nang nas mngon 'phags te/ /ri bo gzhan
85b1(mdo sde): dag zil gyis mnan nas su/ /phyogs rnams kun nas lhan ner rnam par mdzes/ /de bzhin thub pa yon tan mnga' ba po/ /ye shes ri bo'i dbang po 'jig rten las/ /mngon par 'phags shing 'khor kun zil mnan te/ /rtag tu lhan ner bzhugs shing rnam par mdzes/ /
85b2(mdo sde): dper na mkha' la gnas pa'i dgung zla ni/ /mar gyi ngo la mdzes pa ma lags kyi/ /dpal ldan dgung zla nya ba rgyas pa ni/ /skar ma'i tshogs rnams thams cad zil gyis gnon/ /de bzhin stobs bcu mnga' ba thub pa khyod/ /rang gi slob ma skar tshogs zhabs 'bring
85b3(mdo sde): mnga'/ /'jig rten thams cad zil gyis mnan mdzad cing / /ye shes 'od rnams kyis kyang sim par mdzad/ /drang srong dper na gdugs kyi dkyil 'khor ni/ /'jig rten thams cad zil mnan rab tu lhan/ /mi yi nyi ma khyod kyang de bzhin te/ /blo gros
85b4(mdo sde): 'od kyis 'jig rten kun zil gnon/ /dper na ri mchog mchis pa'i zhugs kyi tshogs/ /gzi brjid kyis ni phyogs bcu rnam par mdzes/ /de bzhin ye shes ri bzhugs thub pa yang / /phyogs bcu dag tu rnam par mdzes pa lags/ /dper na rgyal
85b5(mdo sde): pos phran/ /zil gyis mnan cing der gnas mngon par mdzes/ /mu stegs can gzhan kun gyi nang gnas shing / /thub pa khyod kyang de bzhin rnam par mdzes/ /dper na 'di na mi bdag 'khor los sgyur/ /'gro ba zil gyis mnan cing rnam par mdzes/ /
85b6(mdo sde): mgon po chos mchog 'khor los sgyur ba yang / /'gro ba'i nang na de bzhin rnam par mdzes/ /dper na sum cu gsum dbang brgya byin ni/ /lha rnams zil gyis mnan nas mngon par mdzes/ /mtshungs pa ma mchis de bzhin tshogs pa rnams/ /thams cad
85b7(mdo sde): zil gyis mnan nas rnam par mdzes/ /de nas 'jam dpal gzhon nur gyur pas bcom ldan 'das la tshigs su bcad pa de dag gis mngon par bstod nas thal mo sbyar te bcom ldan 'das la 'di skad ces gsol to/ /bcom ldan 'das gang thos pas rgya chen po la mos
86a1(mdo sde): pa'i sems can rnams bla na med pa yang dag par rdzogs pa'i byang chub tu sems bskyed par 'gyur ba dang / dman pa la mos pa'i sems can rnams kyang rgya chen po la 'jug pa la gnas par 'gyur ba dang / byang chub tu sems bskyed pa'i sems can rnams kyang byang chub la
86a2(mdo sde): dmigs pa rnam par 'phel bar 'gyur ba dang / dman pa la sbyor ba'i sems can rnams kyang brtsam pa chen po rtsom par 'gyur ba dang / lam las nyams pa'i sems can rnams kyang byang chub kyi lam du 'jug par 'gyur ba dang / byang chub kyi lam du zhugs pa'i sems can
86a3(mdo sde): rnams kyang de bzhin gshegs pa'i ye shes kyis rnam par bsgrubs pa'i dgongs pa'i tshul la 'jug par 'gyur ba/ byang chub sems dpa'i spyod yul gyi thabs kyi yul la rnam par 'phrul pa bstan pa zhes bgyi ba'i chos kyi rnam grangs de 'khor 'dir bstan du gsol/ de skad ces
86a4(mdo sde): gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal de bzhin gshegs pa dgra bcom pa yang dag par rdzogs pa'i sangs rgyas rnams kyis ldem po dag dgongs te bstan pa ni lha dang bcas pa'i 'jig rten gyis mos
86a5(mdo sde): par dka' ba/ shes par dka' ba/ rtogs par dka' ba/ rnam par shes par dka' ba/ 'jug par dka' ba/ yongs su rtogs par dka' ba yin pas cho ga nyams pa'am/ lta ba nyams pa'am/ tshul khrims nyams pas/ yongs su shes pa'am/ rnam par
86a6(mdo sde): shes par mi nus so/ /dman pa la mos pa rnams kyis mos par mi nus so/ /bsam pa nyams pa rnams kyis yid ches par mi nus so/ /sdig pa'i grogs pos yongs su zin pa rnams kyis 'jug par mi nus so/ /dge ba'i bshes gnyen gyis yongs su ma zin pa rnams
86a7(mdo sde): kyis rtogs par mi nus so/ /chos de lta bu ni yang dag par rdzogs pa'i sangs rgyas kyis byin gyis ma brlabs par mnyan par yang mi nus na/ mos par lta ga la nus te/ de bzhin gshegs pa'i byin gyi rlabs ma gtogs par de ni gnas med do/ /de nas bcom ldan
86b1(mdo sde): 'das kyis de'i tshe tshigs su bcad pa 'di dag bka' stsal to/ /yid 'ong snyan pa'i dbyangs dang ldan khyod kyis/ /nga la gang dris don de ngas bstan nyon/ /sems can dman pa mun pa bsgribs pa yis/ /chos tshul dam pa khong du chud mi nus/ /gang dag sngon sangs
86b2(mdo sde): rgyas la spyod spyad cing / /'jig rten mgon po rnams kyis byin brlabs pa/ /de dag chos tshul dam pa 'di thos na/ /mi rtog shin tu gya nom 'byung bar 'gyur/ /gang dag sdig grogs sbrul gyis sems zin cing / /dge ba'i bshes kyi dug sman rnam spangs pa/ /de dag
86b3(mdo sde): dam chos dkon mchog 'di thos na/ /kye ma bag med g.yang sa che las ltung / /gang dag sems chung dman zhing zhum gyur dang / /gang dag lhag pa'i bsam pa che med pa/ /yid ches med pa mos pa nyams pas na/ /thos kyang de dag dga' bar mi 'gyur ro/ /chos
86b4(mdo sde): mchog 'di la dad par ma gyur pa/ /de dag yun ring sdug bsngal ltung 'gyur te/ /kye ma sdug bsngal rnams la gnod 'gyur zhes/ /de la snying rje mngon byas de ma bstan/ /de skad ces bka' stsal pa dang / 'jam dpal gzhon nur gyur pas bcom ldan 'das la 'di
86b5(mdo sde): skad ces gsol to/ /bcom ldan 'das 'khor 'dus pa 'di ni dag pa lags te/ spyad pa rnams legs par spyad pa sangs rgyas 'byung ba rnams legs par bsnyen bkur bgyis pa dge ba'i bshes gnyen rnams kyis legs par yongs su bzung ba/ dad pa'i mig legs
86b6(mdo sde): par yongs su dag pa/ mos pa'i spyod yul la nges par byung ba bsam pa dang lhag pa'i bsam pa legs par yongs su dag pa rnam pa bzang po rtogs par 'gyur ba sha stag ste/ 'khor 'dus pa 'di ni de lta bu lags pas de dag gis chos kyi tshul 'di 'tshal bar 'gyur zhing /
86b7(mdo sde): rnam par 'tshal bar 'gyur na sems can rnams la thugs brtse ba'i slad du/ bcom ldan 'das kyis legs par yang dag par bshad du gsol/ de'i tshe tshigs su bcad pa 'di dag kyang gsol to/ /drang srong chen po gang dag chos 'di 'tshal 'gyur ba'i/ /sems can
87a1(mdo sde): dpal yon ldan pa 'di na mang du mchis/ /gang dag sngon sangs rgyas la spyad pa legs spyad pa/ /de dag rnams la thub dbang de ring chos bstan gsol/ /de dag gus dang bcas shing thal mo sbyar mchis nas/ /mi yi lha yi zhal du lta zhing mchis lags na/ /drang
87a2(mdo sde): srong chen po de slad thugs rje bskyed mdzad cing / /dam chos char pa dgyes pa bzhin du dbab tu gsol/ /chos rgyal khyod la bdag ni gsol ba 'debs lags na/ /chos kyi dam pa gya nom rab tu bstan du gsol/ /rdzogs pa'i byang chub sems dpa' khyu mchog bsdu slad du/ /
87a3(mdo sde): mgon po dam chos phyag mdzod dbye ba mdzad du gsol/ /de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal legs so legs so/ /'jam dpal khyod de bzhin gshegs pa dgra bcom
87a4(mdo sde): pa yang dag par rdzogs pa'i sangs rgyas la don 'di 'dri bar sems pa legs so legs so/ /'di ltar 'jam dpal khyod ni chos 'di dag la mngon sum du gnas pa/ chos thams cad la the tsom med cing shes rab kyi pha rol tu phyin pa dang thabs la mkhas pas nges par 'byung
87a5(mdo sde): ba ste/ 'jam dpal khyod ni skye bo mang po la phan pa'i phyir zhugs pa'o/ /'jam dpal khyod ni ma 'ongs pa'i byang chub sems dpa' rnams la snang ba bya bar 'dod pa'o/ /'jam dpal de'i phyir legs par rab tu nyon la yid la zung shig /byang chub sems dpa'i spyod yul gyi
87a6(mdo sde): thabs kyi yul la rnam par 'phrul pa bstan pa zhes bya ba'i chos kyi rnam grangs ngas khyod la bshad do/ /bcom ldan 'das de bzhin 'tshal lo zhes 'jam dpal gzhon nur gyur pa dang / byang chub sems dpa' de dag bcom ldan 'das kyi ltar nyan pa dang / bcom ldan 'das kyis
87a7(mdo sde): de dag la 'di skad ces bka' stsal pa/ rigs kyi bu chos bcu gnyis dang ldan pa'i rigs kyi bu 'am rigs kyi bu mo bla na med pa yang dag par rdzogs pa'i byang chub tu sems skye bar 'gyur ro/ /bcu gnyis gang zhe na/ 'di lta ste/ rang bzhin gyis rgya chen po la mos shing dman pa la
87b1(mdo sde): mos pa med pa yin/ rang bzhin gyis snying rje'i spyod yul dang ldan zhing dkar po'i rang bzhin can yin/ bcos ma ma yin pa'i lhag pa'i bsam pa'i spyod yul dang ldan zhing yi dam la brtan pa yin/ tshogs shin tu bsags shing spyad pa legs par spyad pa yin/ sangs rgyas 'byung ba
87b2(mdo sde): legs par bsnyen bkur zhing dkar po'i chos legs par yongs su bsdus pa yin/ lus dang ngag dang yid kyi las kyi mtha' kha na ma tho ba med pa dang ldan zhing sdig pa'i las thams cad bor ba yin/ sdig pa'i grogs po thams cad yongs su spangs shing dge ba'i bshes gnyen la
87b3(mdo sde): brten pa yin/ ji ltar smras pa de bzhin du byed cing slu ba med pa yin/ bged pa'i ngang tshul can yin zhing ro bro ba rnams la ma zhen ma chags pa mang ba yin/ de bzhin gshegs pa'i byin gyi rlabs kyis byin gyis brlabs shing bdud kyi byin gyi rlabs dang bral ba yin/ sems
87b4(mdo sde): can thams cad la yang dang yang snying rje chen po yang dag par 'jug pa yin/ bdog pa thams cad yongs su gtong zhing ma chags pa'i sems dang ldan pa yin te/ rigs kyi bu yon tan gyi chos bcu gnyis po de dag dang ldan pa'i rigs kyi bu 'am rigs kyi bu mo bla na med
87b5(mdo sde): pa yang dag par rdzogs pa'i byang chub tu sems skye ste/ 'di lta ste/ sems can thams cad bde bar bya ba'i phyir phan pa'i sems so/ /sdig pa thams cad mi byed pa'i phyir snying rje'i sems so/ /sems can thams cad kyi khur bkur ba'i phyir snying rje chen po'i sems so/ /
87b6(mdo sde): ngan 'gro thams cad rab tu sim par byed pa'i phyir byams pa chen po'i sems so/ /theg pa gzhan mi 'dod pa'i phyir dag pa'i sems so/ /nyon mongs pa'i rnyog pa sel ba'i phyir nyon mongs pa med pa'i sems so/ /rang bzhin gyis 'od gsal ba'i phyir 'od gsal ba'i sems
87b7(mdo sde): so/ /rdzas med pa'i phyir sgyu ma lta bu'i sems so/ /dngos po dang bral ba'i phyir dngos po med pa'i sems so/ /mi sgul ba'i phyir brtan pa'i sems so/ /chos thams cad nges par rtog pa'i phyir mi zlog pa'i sems so/ /ji skad smras pa de bzhin du byed pa'i phyir sems
88a1(mdo sde): can thams cad sgrol ba'i sems so/ /de nas bcom ldan 'das kyis de'i tshe tshigs su bcad pa 'di dag bka' stsal to/ /rgyal sras gang dag spyod pa legs spyod cing / /dkar po'i chos kyis bsam pa yongs dag la/ /dgra la'ang byams shing snying rjes
88a2(mdo sde): sems brlan pa/ /de dag byang chub don du sems kyang skye/ /gang dag sdig grogs dgra bo rnam spangs shing / /byang chub ston pa'i dge bshes bsten gyur te/ /byang chub theg par smon lam sbyong byed pa/ /de dag byang chub don du sems kyang skye/ /gang dag sngon mthar spyad
88a3(mdo sde): pa spyod pa na/ /nams kyang skyo ba'i sems ni mi skye la/ /rdo rje lta bur mi zlogs sems ldan pa/ /de dag byang chub don du sems kyang skye/ /gang dag skye bo kun la byams sems ldan/ /sems can thams cad bde la sbyor 'dod cing / /sdig pa thams cad spang ba'i
88a4(mdo sde): bsam pa can/ /de dag byang chub don du sems kyang skye/ /theg pa gzhan gyi yon tan mi 'dod cing / /byang chub rgya chen yon tan mchog sems shing / /rnam dag nyon mongs med pa'i sems ldan pa/ /de dag byang chub don du sems kyang skye/ /srid pa zhi ba gang
88a5(mdo sde): la yang dag tu/ /skad cig tsam yang yod med rtog med cing / /me long gdong ltar 'gro ba kun lta ba/ /'di ni yang dag tu na byang chub sems/ /nyon mongs skyon gyi rdul rnams rnam spangs shing / /dri med nam mkha' lta bur rnam mdzes la/ /tshig lam nges tshig thams
88a6(mdo sde): cad mthong dga' ba/ /'di ni bzang po'i byang chub sems zhes bya/ /gzungs dang so so rig dang spyod mchog gi/ /rtsa ba 'di yin mtshan gyi 'byung gnas te/ /dpe byad bzang po 'bar ba lus kyi rgyu/ /sangs rgyas yon tan kun gyi rigs su gnas/ /gleng gzhi'i le'u ste
88a7(mdo sde): dang po'o/ / //'jam dpal yon tan gyi chos de lta bu la gnas pa'i byang chub sems dpa' yon tan gyi phan yon bcu gnyis yang dag par mthong ba des sbyin pa'i pha rol tu phyin pa la sbyar bar bya'o/ /bcu gnyis po dag gang zhe na/ 'di lta ste/ byang chub kyi sems
88b1(mdo sde): kyi lam ston par yang dag par mthong bas sbyin pa'i pha rol tu phyin pa la sbyar bar bya ba dang / longs spyod chen po yongs su sgrub pa'i lam yin par yang dag par mthong bas sbyin pa'i pha rol tu phyin pa la sbyar bar bya ba dang / 'dod pa'i rigs su skye bar 'gyur bar yang dag par
88b2(mdo sde): mthong bas sbyin pa'i pha rol tu phyin pa la sbyar bar bya ba dang / ser sna tshar gcod par 'gyur bar yang dag par mthong bas sbyin pa'i pha rol tu phyin pa la sbyar bar bya ba dang / gtong ba'i rgyun 'phel bar 'gyur bar yang dag par mthong bas sbyin pa'i pha rol tu phyin pa la sbyar bar bya ba
88b3(mdo sde): dang / kyi grong khyer gyi sgo gcod par byed par 'gyur bar yang dag par mthong bas sbyin pa'i pha rol tu phyin pa la sbyar bar bya ba dang / skye bo mang po dang thun mong gi longs spyod rnams las snying po len par 'gyur bar yang dag par mthong bas sbyin pa'i pha rol tu phyin pa
88b4(mdo sde): la sbyar bar bya ba dang / yo byad yongs su rdzogs par 'gyur bar yang dag par mthong bas sbyin pa'i pha rol tu phyin pa la sbyar bar bya ba dang / bdog pa thams cad yongs su gtong ba la goms par byas par 'gyur bar yang dag par mthong bas sbyin pa'i pha rol tu phyin pa la
88b5(mdo sde): sbyar bar bya ba dang / dngos po thams cad la 'dzin pa'i sems bdag la med par 'gyur bar yang dag par mthong bas sbyin pa'i pha rol tu phyin pa la sbyar bar bya ba dang / bdag gi sbyin pa'i pha rol tu phyin pa yongs su rdzogs par 'gyur bar yang dag par mthong bas sbyin pa'i
88b6(mdo sde): pha rol tu phyin pa la sbyar bar bya ba dang / de bzhin gshegs pa'i rjes su bstan pa la 'thun par zhugs par 'gyur bar yang dag par mthong bas sbyin pa'i pha rol tu phyin pa la sbyar bar bya ba ste/ rigs kyi bu yon tan gyi phan yon bcu gnyis po de dag yang dag par mthong
88b7(mdo sde): ba'i byang chub sems dpa' sems dpa' chen pos sbyin pa'i pha rol tu phyin pa la sbyar bar bya ste/ sbyin pa de yang bla na med pa yang dag par rdzogs pa'i byang chub tu yongs su bsngo bar bya'o/ /de nas bcom ldan 'das kyis de'i tshe tshigs su bcad pa 'di dag bka' stsal
89a1(mdo sde): to/ /sbyin pa rgya chen mtshungs med byin pas de dag byang chub 'grub 'gyur zhes/ /rkang lag mgo dang dri med mig dang rkang dang de bzhin rus pa dang / /phyi dang nang gi dngos po thams cad ser sna med pa'i blos kyang gtong / /phyir zhing phan yon mthong ba rgya chen sems
89a2(mdo sde): ldan gang du'ang lta ba med/ /bdag ni longs spyod bzang po rdzogs 'gyur rigs kyi mchog tu skye bar 'gyur/ /sangs rgyas dri med lam 'phel yon tan ser sna yongs su spangs par 'gyur/ /dbang dang pha rol phyin la sogs pa rdzogs 'gyur sbyin 'di rgyal bas bsngags/ /
89a3(mdo sde): mkhas pa de ltar du mar rtog cing don kun gtong la dga' bar byed/ /rigs kyi bu yon tan gyi chos bcu gnyis po 'di dag mthong ba'i byang chub sems dpas tshul khrims kyi pha rol tu phyin pa la brtson par bya'o/ /bcu gnyis po dag gang zhe na/ 'di lta ste/ bdag gis
89a4(mdo sde): byin gyi rlabs phun sum tshogs pa yongs su zin par 'gyur bar mthong bas tshul khrims kyi pha rol tu phyin pa la brtson par bya ba dang / byang chub sems dpa'i lam du zhugs par 'gyur bar mthong bas tshul khrims kyi pha rol tu phyin pa la brtson par bya ba dang / bdag gis
89a5(mdo sde): nyon mongs pa'i 'ching ba rnams lhod par 'gyur bar mthong bas tshul khrims kyi pha rol tu phyin pa la brtson par bya ba dang / bdag ngan 'gro thams cad las yang dag par 'da' bar 'gyur bar mthong bas tshul khrims kyi pha rol tu phyin pa la brtson par bya ba dang / bdag
89a6(mdo sde): gis ngan 'gro'i lam thams cad rnam par sbyangs par 'gyur bar mthong bas tshul khrims kyi pha rol tu phyin pa la brtson par bya ba dang / bdag gis lus dang ngag dang / yid kyi las kha na ma tho ba med par 'gyur bar mthong bas tshul khrims kyi pha rol tu phyin pa la brtson par
89a7(mdo sde): bya ba dang / mkhas pa'i skye bo rnams kyis smad pa med par 'gyur bar mthong bas tshul khrims kyi pha rol tu phyin pa la brtson par bya ba dang / bdag bag yod pa'i chos la brten par 'gyur bar mthong bas tshul khrims kyi pha rol tu phyin pa la brtson par bya ba dang / bdag
89b1(mdo sde): gis sems can thams cad la mi 'jigs pa'i sbyin pa byin par 'gyur bar mthong bas tshul khrims kyi pha rol tu phyin pa la brtson par bya ba dang / lus dang ngag dang yid kyi las sdom pa thob par 'gyur bar mthong bas tshul khrims kyi pha rol tu phyin pa la brtson par bya ba dang /
89b2(mdo sde): bdag gis sangs rgyas kyi chos thams cad bsgrub par 'gyur bar mthong bas tshul khrims kyi pha rol tu phyin pa la brtson par bya ba dang / bdag gis de bzhin gshegs pa'i tshul khrims kyi pha rol tu phyin pa bla na med pa yongs su sbyangs par 'gyur bar mthong bas tshul khrims
89b3(mdo sde): kyi pha rol tu phyin pa la brtson par bya ba ste/ rigs kyi bu yon tan gyi phan yon bcu gnyis po de dag yang dag par mthong ba'i byang chub sems dpa' sems dpa' chen pos tshul khrims kyi pha rol tu phyin pa la brtson par bya ste/ tshul khrims de yang thams cad mkhyen
89b4(mdo sde): pa nyid du yongs su bsngo bar bya'o/ /de nas bcom ldan 'das kyis de'i tshe tshigs su bcad pa 'di dag bka' stsal to/ /bdag gi nyon mongs 'ching ba lhod 'gyur zhing / /bdag ni ngan 'gro'i sgo bcad 'gyur ro zhes/ /mkhas pas phan yon yongs su bsam byas
89b5(mdo sde): la/ /tshul khrims g.yag rnga bzhin du bsrung bar bya/ /sangs rgyas rjes bstan rjes su bdag 'brang zhing / /bde bar gshegs pas rtag tu bsngags 'gyur la/ /bdag gis byin brlabs don med mi 'gyur ba/ /tshul khrims gnas las 'gyur zhes tshul khrims
89b6(mdo sde): bsrung / /lus dang ngag la kha na ma tho med/ /sems la skyon med chos la spyod par 'gyur/ /lus kyis bsrungs la ngag gis bsrungs gyur cing / /sems kyis sdig pa rnam par sems mi 'gyur/ /bag yod bde bar gshegs pas bsngags pa ste/ /dge ba'i
89b7(mdo sde): las kyi rtsa bar gang gyur pa/ /de la rtag tu bag yod bdag gnas bya/ /bag med thams cad rtag par yongs su spang / /tshul khrims pha rol phyin pa'i mchog gnas na/ /sangs rgyas chos rnams bdag gis thob par 'gyur/ /sangs rgyas tshul khrims rab tu
90a1(mdo sde): sbyang bar bya/ /de ni tshul khrims mchog ces 'phags pas gsungs/ /yon tan de dag thob par gang 'dod cing / /byang chub sems dpa' byang chub mchog 'dod pa/ /des na tshul khrims g.yag rnga bzhin bsrungs na/ /yon tan thams cad mkhas
90a2(mdo sde): pas myur du 'thob/ /rigs kyi bu gzhan yang chos de lta bu dang ldan pa'i byang chub sems dpa' sems dpa' chen pos rnam pa bcu gnyis kyis bzod pa bsgom par bya'o/ /bcu gnyis po dag gang zhe na/ 'di lta ste/ 'du byed thams cad skad cig pa'o zhes bzod pa
90a3(mdo sde): bsgom par bya ba dang / bdag mi dmigs par bya ba'i phyir bzod pa bsgom par bya ba dang / bdag dang gzhan yongs su bsrung ba'i phyir bzod pa bsgom par bya ba dang / 'khrug pa gtan med par bya ba'i phyir bzod pa bsgom par bya ba dang / bag la nyal dang kun nas
90a4(mdo sde): dkris pa rnam par bsal ba'i phyir bzod pa bsgom par bya ba dang / rjes su chags pa dang khong khro ba spang ba'i phyir bzod pa bsgom par bya ba dang / mtshan dang dpe byad bzang po yongs su bsgrub pa'i phyir bzod pa bsgom par bya ba dang / tshangs pa'i 'jig rten du skye ba thob par
90a5(mdo sde): bya ba'i phyir bzod pa bsgom par bya ba dang / gzhan gyi gnod pa thams cad las yang dag par 'da' bar bya ba'i phyir bzod pa bsgom par bya ba dang / zad pa shes pa dang mi skye ba shes pa thob par bya ba'i phyir bzod pa bsgom par bya ba dang / bdud kyi yul thams cad las
90a6(mdo sde): yang dag par 'da' bar bya ba'i phyir bzod pa bsgom par bya ba dang / de bzhin gshegs pa'i sku tshad med pa yang dag par mthong bas bzod pa bsgom par bya ba ste/ rigs kyi bu byang chub sems dpa' sems dpa' chen pos rnam pa bcu gnyis po de dag gis bzod pa
90a7(mdo sde): bsgom par bya ste/ bzod pa de yang thams cad mkhyen pa nyid du yongs su bsngo bar bya'o/ /de nas bcom ldan 'das kyis de'i tshe tshigs su bcad pa 'di dag bka' stsal to/ /kye ma chos rnams skad cig ya ma brla/ /de la nams kyang sems can rnyed mi 'gyur/ /
90b1(mdo sde): yon tan chos rnams rab tu rtogs gyur na/ /'phags pa sangs rgyas yon tan gnas par 'gyur/ /mtha' gnyis rnam par spang ba byas pas na/ /bdag dang gzhan la rtag tu gnod med par/ /bzod pa phun sum tshogs pa myur bsgom zhes/ /thugs rje chen po'i
90b2(mdo sde): dbang po de skad gsung / /rtag tu rnam rtog med par bya ba la/ /de ni brtan pa'i yid kyis bzod pa sten/ /zad pa shes pa bdag gis thob bya zhes/ /nyon mongs zhi bar bya phyir bzod pa sten/ /mtshan gzugs dpe byad bzang po dag bya dang / /tshangs pa'i gnas su
90b3(mdo sde): 'gro bar su 'dod pa/ /brtson 'grus brtan pa de yis bzod stobs sten/ /bzod la mos na thams cad 'byor par 'gyur/ /bdud kyi stobs ni stobs med bya ba la/ /bzod pa 'dra ba stobs zla gang yang med/ /de ni yon tan kun gyi 'byung gnas te/ /de phyir bzod
90b4(mdo sde): pa'i yon tan de bsten bya/ /rigs kyi bu gzhan yang byang chub sems dpas rtul ba bcu gnyis kyis brtson 'grus brtsam par bya'o/ /bcu gnyis po dag gang zhe na/ 'di lta ste/ chos thams cad mngon par rdzogs par byang chub par bya ba'i rtul bas brtson 'grus brtsam
90b5(mdo sde): par bya ba dang / de bzhin gshegs pa thams cad kyi drung du 'gro ba'i rtul bas brtson 'grus brtsam par bya ba dang / de bzhin gshegs pa thams cad mchod cing rim gro bya ba'i rtul bas brtson 'grus brtsam par bya ba dang / de bzhin gshegs pa thams cad mnyes
90b6(mdo sde): par bya ba'i rtul bas brtson 'grus brtsam par bya ba dang / sems can thams cad yongs su smin par bya ba'i rtul bas brtson 'grus brtsam par bya ba dang / sems can thams cad sangs rgyas kyi chos la dgod pa'i rtul bas brtson 'grus brtsam par bya ba dang / sems
90b7(mdo sde): can thams cad kyi mi shes pa bsal ba'i rtul bas brtson 'grus brtsam par bya ba dang / sems can thams cad la sangs rgyas kyi ye shes nye bar bsgrub pa'i rtul bas brtson 'grus brtsam par bya ba dang / sangs rgyas kyi zhing thams cad yongs su sbyong ba'i rtul bas brtson
91a1(mdo sde): 'grus brtsam par bya ba dang / phyi ma'i mtha'i mur thug pa'i bskal par sems can gyi don du spyod pa spyad pas yongs su mi skyo ba'i rtul bas brtson 'grus brtsam par bya ba dang / skad cig gcig gis 'jig rten gyi khams thams cad du 'gro ba'i rtul
91a2(mdo sde): bas brtson 'grus brtsam par bya ba dang / sangs rgyas kyi zhing thams cad du bla na med pa yang dag par rdzogs pa'i byang chub mngon par rdzogs par 'tshang rgya zhing chos kyi 'khor lo bskor ba'i rtul bas brtson 'grus brtsam par bya ba ste/ rigs kyi bu rtul ba bcu gnyis
91a3(mdo sde): po de dag gis byang chub sems dpa' sems dpa' chen pos brtson 'grus brtsam par bya ste/ brtson 'grus de yang thams cad mkhyen pa nyid du yongs su bsngo bar bya'o/ /de nas bcom ldan 'das kyis de'i tshe tshigs su bcad pa 'di dag bka' stsal to/ /drang srong
91a4(mdo sde): sras po gang dag byang chub mchog 'dod pa/ /khyu mchog de dag rnams kyi brtson 'grus ma zhum mchog /de dag sangs rgyas zhing ni brgyar yang 'gro bar byed/ /de dag yun ring spyad pa spyod kyang skyo ba med/ /sems can yongs su smin par bya phyir brtson 'grus can/ /
91a5(mdo sde): de dag bskal pa brgya phrag mang por sdug bsngal bzod/ /skye bo sdug bsngal dpag med zhi bde sbyin 'dod pa/ /le lo med pa de dag brtson 'grus mi nyams 'dod/ /zhing kun rnam par sbyong bar bdag ni smon lam 'debs/ /chos rnams 'di dag thams cad rnam pa kun
91a6(mdo sde): rtogs bya/ /zhing brgya kun tu chos kyi 'khor lo bskor bar bya/ /theg pa mchog la bdag gis sems can bye ba gdul/ /shin tu rgya chen zhing rnams sprul pa byas nas su/ /sems kyi skad cig gcig la byang chub mchog 'tshang rgya/ /rgyal ba'i sras po brtson 'grus pha
91a7(mdo sde): rol dong ba dag / sems can don du rnam par 'phrul pa 'di na ston/ /rigs kyi bu byang chub sems dpas rnam pa bcu gnyis kyis bsam gtan rnams bsgom par bya'o/ /bcu gnyis po de dag gang zhe na/ 'di lta ste/ shin tu mi 'khrugs pa'i phyir nyon mongs
91b1(mdo sde): pa zhi bar bya ba'i rnam pa dang / yul rnams la mi rgyug pa'i phyir sems gnas pa'i rnam pa dang / 'dod pa dang gzugs dang gzugs med pa'i khams las yang dag par 'da' ba'i phyir mi gnas pa'i rnam pa dang / 'jig rten pa'i snyoms par 'jug pa zil gyis
91b2(mdo sde): gnon pa'i phyir 'jig rten las 'das pa'i rnam pa dang / de la ma chags pa'i phyir khyad par gyi rnam pa dang / bsam gtan zlog pa'i phyir 'dod rgyal gyi rnam pa dang / dngos po'i 'du shes dang bral ba'i phyir ngo bo nyid kyi rnam pa dang / tshad yod pa'i ting nge 'dzin la
91b3(mdo sde): smod pa'i phyir tshad med pa'i rnam pa dang / shin tu zhi ba'i phyir zhi gnas kyi rnam pa dang / cang shes pa'i phyir sems dul ba'i rnam pa dang / dbang po nges par bsdams pa'i phyir nges par sems pa'i rnam pa dang / byang chub kyi bsam pa ma bor ba'i phyir thabs mkhas
91b4(mdo sde): pa'i rnam pas byang chub sems dpa' rnams bsam gtan sgom gyi/ nga rgyal dang lta ba dang sred pa shas che ba'i bsam gtan pa ni ma yin te/ de'i phyir byang chub sems dpa' rnams snyoms par 'jug pa thams cad zil gyis gnon to/ /rigs kyi bu rnam
91b5(mdo sde): pa bcu gnyis po de dag gis byang chub sems dpas bsam gtan rnams bsgom par bya ste/ bsam gtan de yang thams cad mkhyen pa nyid du yongs su bsngo bar bya'o/ /de nas bcom ldan 'das kyis de'i tshe tshigs su bcad pa 'di dag bka' stsal to/ /byang
91b6(mdo sde): chub sems dpa' gzi ldan pa/ /de nyid de dag bsam gtan ni/ /nyon mongs thams cad zhi phyir dang / /shin tu 'khrug med don phyir yin/ /zhi ba'i zhi gnas nges par sems/ /yul la rtag par dga' ba med/ /sems 'khrul gyur pa gnas rnams
91b7(mdo sde): su/ /rtag par yang dag rab tu sbyor/ /mi gnas de dag bsam gtan byed/ /'dod dang gzugs dang gzugs med pa/ /gang la'ang de dag mi gnas te/ /de dag mi gnas bsam gtan byed/ /byang chub sems dpa' ye shes can/ /bsam gtan 'jig
92a1(mdo sde): rten 'das par brjod/ /de bas ting nge 'dzin rnams kyis/ /nyan thos rnams dang 'jig rten 'phags/ /de dag bsam gtan las su rung / /ji ltar 'dod bzhin dbang yang sgyur/ /'dod pa'i khams su skye mi 'dod/ /de dag bsam gtan zlog par
92a2(mdo sde): byed/ /bdag nyid chen po de dag gi/ /bsam gtan rnams ni rnam pas 'phags/ /de dag der chags med pa zhes/ /de phyir rgyal bas bka' stsal to/ /sems can med chos dri med de/ /de dag bsam gtan tshad med do/ /phyogs gcig bsam gtan
92a3(mdo sde): byed pa dag / zil gyis mnan cing bsam gtan byed/ /shes rab thabs dang ldan pa po/ /ma smad bsam gtan bsam gtan byed/ /de dag lta ba'i rnam pa spangs/ /shin tu dge ba'i spyod yul can/ /dngos la mi gnas shes rab ldan/ /dngos po med la'ang mi
92a4(mdo sde): gnas te/ /dngos dang dngos med 'du shes spangs/ /de dag bsam gtan bsam gtan byed/ /gzi ldan de dag 'dra ba yi/ /rnam pas mnyam med bsam gtan byed/ /de la dgra bcom rang sangs rgyas/ /blo ni shin tu rmongs par 'gyur/ /rigs kyi bu rnam pa bcu
92a5(mdo sde): gnyis kyis byang chub sems dpas shes rab kyi pha rol tu phyin pa rtogs par bya'o/ /bcu gnyis po dag gang zhe na/ 'di lta ste/ gti mug gi mun pa mun nag med pa'i phyir snang ba'i rnam pa dang / nyon mongs pa'i thibs po snang bar byed pa'i phyir sgron ma'i rnam pa dang /
92a6(mdo sde): mi shes pa dang bral ba'i phyir ye shes kyi 'od zer rab tu 'gyed pa'i rnam pa dang / ma rig pa drungs nas 'byin pa'i phyir thang gshol gyi rnam pa dang / sred pa'i rgya mo rnam par 'jig par byed pa'i phyir lcags kyu'i rnam pa dang / nyon mongs pa'i ri rdul du rlog pa'i phyir rdo rje'i
92a7(mdo sde): rnam pa dang / nyon mongs pa'i 'dam rdzab skems pa'i phyir nyi ma'i dkyil 'khor gyi rnam pa dang / skye ba'i shing sreg pa'i phyir me'i rnam pa dang / rmongs pa med par byed pa'i phyir nor bu lta bu'i rnam pa dang / rdzas med pa'i phyir stong pa nyid kyi rnam pa dang / mtshan nyid med pa'i
92b1(mdo sde): phyir mtshan ma med pa'i rnam pa dang / khams gsum las yang dag par 'da' ba'i phyir smon pa med pa'i rnam pa ste/ rigs kyi bu rnam pa bcu gnyis po de dag gis byang chub sems dpas shes rab kyi pha rol tu phyin pa rtogs par bya'o/ /de nas bcom ldan 'das
92b2(mdo sde): kyis de'i tshe tshigs su bcad pa 'di dag bka' stsal to/ /shes rab 'phags pa 'di ni snang lta bur/ /rtag tu skye dgu rnams kyi mun pa sel/ /de ni sgron ma lta bur snang phyir byung / /nyon mongs tshogs la 'di ni snang bar byed/ /sred dang rmongs pa'i rtsa rnams bsal
92b3(mdo sde): ba'i phyir/ /dge ba'i yid ni thong gshol 'dra ba yin/ /nyon mongs ri rnams rdul du rlog pa ste/ /lha min ldang la dbang po'i rdo rje bzhin/ /rang gi snang bas shes rab mun bral bas/ /dam pa rnams kyis mar me 'dra zhes bstan/ /de ni nyon mongs 'dam rdzab ngan
92b4(mdo sde): skems phyir/ /dpyid nyi 'dra zhes dam pa rnams kyis brjod/ /de ni nyon mongs chu bor nub pa la/ /gru bzhin 'jig rten yang dag sgrol ba byed/ /de ni gti mug shing chen gcod pas na/ /dag cing mi rtog ral gri rno dang mtshungs/ /rmongs pa med 'gyur nor bu rin
92b5(mdo sde): chen 'dra/ /dngos med chos kyi mtshan nyid rtogs par byed/ /stong pa rang dbang byed cing rtog med pas/ /de ni srid dang zhi la mi gnas so/ /nem nur the tsom la sogs 'jig byed de/ /dris pa lan gdab pa la'ang de mkhas so/ /'khor ba'i nyes pa'ang de nyid sel byed de/ /
92b6(mdo sde): mya ngan 'das lam mtshon la des sgron yin/ /de la mig ces thub pa zla ba gsung / /mngon sum byed cing rtogs pa'i mtshan nyid de/ /de grogs byang chub sems dpa' dri med rnams/ /sgrol ma'i yid ltar byang chub spyad pa spyod/ /pha rol tu phyin pa bstan pa'i le'u
92b7(mdo sde): ste gnyis pa'o/ / //rigs kyi bu byang chub sems dpa'i thabs ni yul bcu gnyis la blta bar bya ste/ bcu gnyis po dag gang zhe na/ rigs kyi bu 'di la ni byang chub sems dpa' ni mya ngan las 'das pa'i yul la gnas pa'ang yin la/ thabs kyis
93a1(mdo sde): 'khor ba'i yul la yang gnas par snang ba dang / dben pa'i yul la gnas pa'ang yin la/ thabs kyis 'du 'dzi'i yul la gnas par yang snang ba dang / bsam gtan gyi yul la gnas pa'ang yin la/ thabs kyis btsun mo'i 'khor gyi
93a2(mdo sde): nang na gnas par yang snang ba dang / mngon par 'du mi byed pa'i yul la gnas pa'ang yin la/ thabs kyis mngon par 'du byed pa thams cad kyi yul la gnas par yang snang ba dang / skye ba med pa'i yul la gnas pa'ang yin la/ thabs kyis skye ba dang / shi
93a3(mdo sde): 'pho'i yul la gnas par yang snang ba dang / bdud bzhi'i yul la yang dag par 'das pa'ang yin la/ thabs kyis bdud 'dul ba yang ston pa dang / 'phags pa'i skye bo'i yul la gnas pa'ang yin la/ thabs kyis 'phags pa ma yin pa'i yul la gnas par yang
93a4(mdo sde): snang ba dang / 'jig rten gyi yul las yang dag par 'das pa'ang yin la/ thabs kyis 'jig rten gyi yul la gnas par yang snang ba dang / ye shes kyi yul rnyed pa'ang yin la thabs kyis mi shes pa'i mtha'i yul la gnas par yang snang ba dang / yang dag pa'i mtha'i
93a5(mdo sde): yul mngon sum du gyur pa'ang yin la/ thabs kyis nyan thos dang rang sangs rgyas kyi yul du yang mi ltung ba dang / mtshan nyid med pa'i chos khong du chud pa'ang yin la/ thabs kyis mtshan dang dpe byad bzang pos legs par brgyan cing spud pa'i lus kyis sems can
93a6(mdo sde): thams cad yongs su smin par byed pa'i yul la gnas par yang snang ba dang / sangs rgyas kyi yul la yang dag par zhugs pa'ang yin la/ thabs kyis bdud kyi yul thams cad la gnas par yang snang ba ste/ rigs kyi bu byang chub sems dpa' rnams kyi thabs ni
93a7(mdo sde): yul bcu gnyis po de dag la blta bar bya'o/ /de nas bcom ldan 'das kyis de'i tshe tshigs su bcad pa 'di dag bka' stsal to/ /byang chub sems dpa' dag rnams kyi/ /thabs kyi yul ni 'di yin te/ /yul rnams gang la gnas gyur kyang / /yul rnams kun
93b1(mdo sde): la'ang snang ba yin/ /mya ngan 'das pa'i mtshor bkrus kyang / /thabs kyis 'khor ba'i chun snang / /thabs kyi bsam pa thob pas na/ /gnyi ga'i skyon gyis gos pa med/ /'gro phan thams cad lus yid kyis/ /dben pa dam pa thob gyur nas/ /me tog nags kyi bung ba
93b2(mdo sde): bzhin/ /'du 'dzi dag dang 'dres pa med/ /gdu bu 'khrol ba'i sgra chen 'byung ba yi/ /btsun mo'i 'khor na de dag sgeg par snang / /sems can dmyal la sogs pa'i gnod pa yis/ /sems can sdug bsngal sems shing rtag mi g.yo/ /de dag rtag tu zhi zhing mnyam
93b3(mdo sde): gzhag kyang / /rnam par g.yengs pa'i yul du'ang snang ba yin/ /rnam par g.yengs pa'i gzhi ni bsal ba ste/ /de dag thabs mkhas tshul ni de yin no/ /de dag mi rtog mngon par 'du byed med/ /rnam par rtog pa'i me yang yod min kyang / /thabs kyis spros pa dang
93b4(mdo sde): ni 'du byed dang / /rtog dang ldan pa de dag snang ba yin/ /chos rnams 'chi 'pho skye ba med ldan zhing / /yang dag nyid du skye med ldan mthong yang / /mkhas pa rnams ni thabs kyi ye shes kyis/ /skye ba dang ni 'chi 'pho ston par byed/ /bdud kyi yul las yongs 'das
93b5(mdo sde): shing / /brtan rnams sangs rgyas yul gnas kyang / /brtan pa rnams kyi thabs kyis su/ /bdud kyi yul la rgyu bar snang / /'phags pa'i tshogs kyi spyir gnas kyang / /thabs kyis byis pa nyid du ston/ /ye shes stobs can rnam 'phrul kyang / /sems can dag
93b6(mdo sde): pa snying rjes zin/ /chos rnams stong pa nyid kyi mchog /chos nyid de dag rtogs yin zhing / /shin tu mya ngan las 'das pa'i/ /thabs la'ang de dag spyod par byed/ /chos kun rang bzhin med pa dang / /stong zhi mtshan nyid med rtogs kyang / /thabs kyis mtshan gyis
93b7(mdo sde): brgyan pa yi/ /lus kyis sems can don kyang spyod/ /shes rab nyams shing brtse med pa/ /snying rje med blo 'tsho ba min/ /shes rab 'phags dang snying rje ni/ /dag pas de phyir thabs su 'dod/ /byang chub sems dpa' che rnams kyi/ /mthu ldan thabs ni
94a1(mdo sde): 'di yin te/ /'phags pa de dag der gnas shing / /rnam par 'phrul pa brgya dag ston/ /rigs kyi bu 'di ltar yang de bzhin gshegs pa rnams kyi thabs su blta bar bya ste/ gang 'di ltar yon tan gyi snying po rnam pa bcu gnyis kyis mngon par
94a2(mdo sde): 'phags pa'i sangs rgyas kyi zhing du bla na med pa yang dag par rdzogs pa'i byang chub mngon par rdzogs par sangs rgyas kyang bskal pa'i snyigs ma ston pa dang / dus kyi snyigs ma ston pa dang / sems can gyi snyigs ma ston pa dang / nyon mongs pa'i snyigs ma ston pa
94a3(mdo sde): dang / tshe'i snyigs ma ston pa dang / theg pa tha dad pa ston pa dang / kun nas nyon mongs pa can gyi sangs rgyas kyi zhing ston pa dang / sems can dmu rgod ston pa dang / chos bstan pa la bye brag ston pa dang / gzhan mu stegs can gyi 'khrug pa yod par ston pa dang / bdud
94a4(mdo sde): rnams dang / bdud kyi las rnams kyang ston la/ nyes pa de dag kyang yod pa ma yin pa thams cad ni de bzhin gshegs pa'i thabs su blta bar bya'o/ /de skad ces bka' stsal pa dang / 'jam dpal gzhon nur gyur pas bcom ldan 'das la 'di skad ces gsol to/ /
94a5(mdo sde): yon tan gyi snying po gang dang ldan na gang du sangs rgyas bcom ldan 'das rnams byang chub mngon par rdzogs par 'tshang rgya ba'i sangs rgyas kyi zhing de lta bur 'gyur ba'i yon tan gyi snying po bcu gnyis po de dag bcom ldan 'das kyis bstan du gsol/ /bcom ldan 'das kyis
94a6(mdo sde): bka' stsal pa/ 'jam dpal 'di la gang du sangs rgyas bcom ldan 'das rnams byang chub mngon par rdzogs par 'tshang rgya ba'i sangs rgyas kyi zhing de ni yon tan gyi snying pos bsgrubs pa'i phyir bskal pa'i snying po dang ldan pa yin/ /sangs rgyas kyi zhing de ni chos spyad pa'i dus
94a7(mdo sde): las mi 'da' ba'i phyir dus kyi snying po dang ldan pa yin/ sangs rgyas kyi zhing de ni chos shes par 'gyur ba dang ldan pa'i phyir sems can gyi snying po dang ldan pa yin/ sangs rgyas kyi zhing de ni legs par yongs su dag pa'i phyir nyon mongs pa can ma yin pa'i zhing gi snying
94b1(mdo sde): po dang ldan pa yin/ sangs rgyas kyi zhing de ni sems can dmu rgod med pa'i phyir sems can cang shes kyi snying po dang ldan pa yin/ sangs rgyas kyi zhing de ni theg pa gcig gis nges par 'byung ba'i phyir theg pa'i snying po dang ldan pa yin/ sangs rgyas kyi zhing de ni rdzas kyi
94b2(mdo sde): lhag ma yod pa'i phyir sa'i snying po dang ldan pa yin/ sangs rgyas kyi zhing de ni gzhan mu stegs can thams cad kyi bstan pa mi spyod pa'i phyir bstan pa'i snying po dang ldan pa yin/ sangs rgyas kyi zhing de ni g.yo med pa'i phyir yon tan gyi snying po dang ldan pa yin/ sangs rgyas
94b3(mdo sde): kyi zhing de ni sems can rang bzhin gyis dkar ba'i gnas su gyur pa'i phyir bsam pa dang lhag pa'i bsam pa'i snying po dang ldan pa yin/ sangs rgyas kyi zhing de ni sbyin pa'i gnas dang mi 'bral ba'i phyir 'phags pa'i snying po dang ldan pa yin/ sangs rgyas kyi zhing de ni sngon gyi de
94b4(mdo sde): bzhin gshegs pa rnams bzhud cing rjes su bzhud pa'i phyir byang chub kyi snying po dang ldan pa yin te/ 'jam dpal gang du sangs rgyas bcom ldan 'das byang chub mngon par rdzogs par 'tshang rgya ba'i sangs rgyas kyi zhing de ni yon tan gyi snying po de dag dang ldan pa yin no/ /
94b5(mdo sde): thabs la mkhas pa'i le'u ste gsum pa'o// //'jam dpal de ltar rnam grangs des kyang 'di ltar nga la nyan thos dang rang sangs rgyas kyi theg pa rnam par bkod pa med par khyod kyis rig par bya'o/ /de ci'i phyir zhe na/ de bzhin gshegs pa la 'du shes tha
94b6(mdo sde): dad pa med pa'i phyir ro/ /'jam dpal gal te de bzhin gshegs pa sems can kha cig la ni theg pa chen po ston/ kha cig la ni rang sangs rgyas kyi theg pa ston/ kha cig la ni nyan thos kyi theg pa ston na/ de ni de bzhin gshegs pa'i sems yongs su ma dag par
94b7(mdo sde): 'gyur ro/ /sems ma snyoms pa nyid du yang 'gyur ro/ /mngon par zhen pa'i skyon du yang 'gyur ro/ /snying rje chen po phyogs gcig par yang 'gyur ro/ /'du shes tha dad pa'i skyon du yang 'gyur ro/ /ngas chos la slob dpon gyi dpe mkhyud byas par yang 'gyur ro/ /
95a1(mdo sde): 'jam dpal ngas sems can rnams la chos gang dang gang bstan pa de dag thams cad ni 'di lta ste/ thams cad mkhyen pa'i ye shes thob par bya ba'i phyir byang chub la gzhol ba theg pa chen po la 'bab pa/ thams cad mkhyen pa nyid bsgrub pa/ yul gcig tu yang
95a2(mdo sde): dag par phyin par byed pa ste/ de bas na nga la theg pa tha dad par rnam par dgod pa med do/ /'jam dpal gyis gsol pa bcom ldan 'das gal te theg pa rnam par dgod pa ma mchis na ci'i slad du de bzhin gshegs pas 'di ni nyan thos kyi theg pa'o/ /'di ni rang sangs rgyas
95a3(mdo sde): kyi theg pa'o/ /'di ni theg pa chen po'o zhes theg pa gsum las brtsams te/ sems can rnams la chos bstan pa mdzad lags/ bcom ldan 'das kyis bka' stsal pa/ 'jam dpal theg pa rnam par dgod pa zhes bya ba de ni de bzhin gshegs pas sa rnam par dgod pa
95a4(mdo sde): mdzad pa yin gyi/ theg pa rnam par bkod pa ma yin no/ /de ni de bzhin gshegs pas chos kyi mtshan nyid rnam par dgod pa mdzad pa yin/ de ni de bzhin gshegs pas gang zag rnam par dgod pa mdzad pa yin/ de ni de bzhin gshegs pas tshogs chung ba dang /
95a5(mdo sde): tshogs tshad med pa rnam par dgod pa mdzad pa yin te/ chos kyi dbyings la tha dad pa med pa'i phyir 'di la theg pa tha dad par 'gyur ba gang yang med do/ /'jam dpal de ni de bzhin gshegs pas 'jug pa'i sgo bstan pa ste/ bzo slob pa ni rim gyis slob pa la 'jug pa ltar
95a6(mdo sde): blta bar bya'o/ /'jam dpal 'di lta ste dper na 'phong gi slob dpon 'phong dpyad kyi pha rol tu phyin pa'i mchog thob pa ni slob ma rnams la thabs sna tshogs dang / rtsol ba sna tshogs kyis 'phong dpyad ston te/ 'phong shes par bya ba ni gcig tu zad do/ /'jam dpal de
95a7(mdo sde): bzhin du de bzhin gshegs pa chos kyi 'phong gi slob dpon mkhas pa yang thams cad mkhyen pa'i ye shes gcig po de nyid rnam pa gsum du ston pa mdzad do/ /'jam dpal 'di lta ste/ dper na me lce chung ngu de nyid mched na sreg pa'i bskal pa'i bar du 'tshig pa'i mthu
95b1(mdo sde): yod par 'gyur ro/ /'jam dpal de bzhin du ye shes snang ba gcig po de yang rim gyis rnam par 'phel na/ nyon mongs pa thams cad sreg pa'i phyir de bzhin gshegs pa'i ye shes kyi snang ba chen po'i bar du sbyin par byed do/ /'jam dpal 'di lta ste/ dper na ri'i rgyal
95b2(mdo sde): po ri rab ni rnam par rtog pa med de/ de'i drung du sems can gang dag kha cig phyin pa de dag thams cad 'di lta ste/ gser gyi mdog tu kha dog gcig par 'gyur ro/ /'jam dpal de bzhin du de bzhin gshegs pa'i ye shes kyi ri rab chen po bla na med pa yang rnam par
95b3(mdo sde): mi rtog ste/ der sems can gang dag kha cig de bzhin gshegs pa'i chos nyid la rnam par lta ba de dag thams cad 'di lta ste/ thams cad mkhyen pa nyid kyi mdog tu kha dog gcig par 'gyur ro/ 'jam dpal 'di lta ste/ dper na nor bu rin po che chen po an
95b4(mdo sde): da rnyil ni phyogs gang na 'dug pa der rin po che chen po de'i yul du ji tsam du gyur pa tshun chad na kha dog tha dad pa gzugs kha dog sna tshogs snang ba gang dag ji snyed cig yod pa de dag nor bu rin po che de'i gzi brjid kyis 'di lta ste/ sngo ba'i mdog tu kha dog gcig
95b5(mdo sde): par 'gyur ro/ /'jam dpal de bzhin du de bzhin gshegs pa bla na med pa'i nor bu rin po che an da rnyil chen po'i chos snang ba dang 'od kyis sems can gang la bab pa de thams cad 'di lta ste/ thams cad mkhyen pa nyid kyi mdog tu kha dog gcig par 'gyur ro/ /
95b6(mdo sde): 'jam dpal 'di lta ste/ dper na rgya mtsho chen por ni sgo tha dad pa nas chu mang po 'bab ste/ der babs nas thams cad kyang 'di lta ste/ lan tshwa'i ror ro gcig par rtag tu gnas par 'gyur ro/ /'jam dpal de la rgya mtsho chen po zhes bya ba de ni de bzhin
95b7(mdo sde): gshegs pa'i tshig so/ /sgo tha dad pa nas chu mang po 'bab ces bya ba de ni nyan thos dang / rang sangs rgyas dang / byang chub sems dpa' rnams kyi tshig so/ /der babs nas de thams cad ro gcig tu 'gyur zhes bya ba de ni rnam par mi rtog
96a1(mdo sde): pa'i phyir theg pa gcig gi tshig te/ 'jam dpal rnam grangs des kyang 'di ltar de bzhin gshegs pas de ni yongs su sbyang ba bya ba'i sar rnam par bkod pa de ni de bzhin gshegs pas 'jug pa'i tshul du gsungs pa/ de ni de bzhin gshegs pas
96a2(mdo sde): chos rnam par dgod pa mdzad pa/ de ni de bzhin gshegs pas bstan pa la rim gyis 'jug par bstan pa ste/ tshogs chung ngu dang tshogs chen po'i gang zag rnams rnam par dgod pa thabs mkhas pa'i rnam par 'phrul pa ste/ de bzhin gshegs pa'i so so yang dag
96a3(mdo sde): par rig pa sna tshogs dang kun rdzob la 'jug pa bstan pa yin par de ltar rig par bya ste/ don dam par ni theg pa gcig ste gnyis su med do/ /'jam dpal sangs rgyas kyi zhing 'di na gzhan mu stegs can spyod pa pa dang / kun tu rgyu ba dag snang ba 'di yang de bzhin gshegs
96a4(mdo sde): pa'i thabs yin par blta bar bya ste/ de bzhin gshegs pa'i byin gyi rlabs kyi mnga' dbang yin par rig par bya'o/ /de ci'i phyir zhe na/ 'jam dpal de bzhin gshegs pas ni gnyen po thams cad shin tu bsal ba'i phyir phyir rgol ba thams cad kyi thams cad med de/
96a5(mdo sde): 'jam dpal 'khor los sgyur ba'i rgyal po dge ba'i rtsa ba 'jig pa'i tshul can dang ldan pa/ 'dod chags dang bcas pa/ zhe sdang dang bcas pa/ gti mug dang bcas pa/ nye bar len pa dang bcas pa/ bag la nyal dang bcas pa/ nyon mongs pa dang bcas pa la yang phyir rgol ba thams
96a6(mdo sde): cad kyis thams cad med cing bsdo ba'i dmag tshogs med do/ /de ci'i phyir zhe na/ 'jam dpal 'khor los sgyur ba'i rgyal po la 'tshe ba med pa'i phyir te/ 'jam dpal 'khor los sgyur ba'i rgyal po yang de lta na de bzhin gshegs pa chos kyi 'khor los sgyur ba'i rgyal po chen
96a7(mdo sde): po bsod nams dang ye shes kyi tshogs tshad med pa bsags pa/ snying rje chen po rgyun mi 'chad pa brnyes pa/ zag pa med pa'i chos kyi nam mkha' la rgyu ba/ byang chub kyi yan lag bdun gyi rin po che dang ldan pa/ bsnyel ba mi mnga' ba'i chos can/ chos kyi 'khor
96b1(mdo sde): los sgyur ba'i rgyal po chen po'i chos kyi rgyal srid la 'tshe ba yod pa'am/ bsdo ba'i dmag tshogs kyi 'jigs par 'gyur ba lta ga la yod de de ni gnas med do/ /'jam dpal yang sangs rgyas kyi zhing 'di na gzhan mu stegs can spyod pa pa dang / kun tu rgyu ba gang dag
96b2(mdo sde): snang ba 'di yang de bzhin gshegs pa'i byin gyi rlabs yin par blta bar bya ste/ rigs kyi bu de dag kun kyang mu stegs gcig la gnas pa yin par rig par bya'o/ /'jam dpal 'di lta ste/ dper na kyi rgyal po seng ge'i mdun du ni
96b3(mdo sde): phra mo thams cad gnas par mi nus so/ /'jam dpal de bzhin du gzhan mu stegs can spyod pa pa dang / kun tu rgyu thams cad kyis de bzhin gshegs pa'i yul mnan par bya ba'am/ de bzhin gshegs pa skyes bu seng ge chen po stobs bcu mnga' ba mi 'jigs pa
96b4(mdo sde): bzhi brnyes pa'i mdun du gnas par bya ba'am/ brtsad par bya bar de bzhin gshegs pa'i byin gyi rlabs ma gtogs par mi nus te de ni gnas med do/ /'jam dpal 'di lta ste/ dper na nyi ma'i dkyil 'khor shar cing 'od zer mang po bkye ba'i tshe srin bu me khyer
96b5(mdo sde): thams cad kyang 'od med par 'gyur zhing / me dang nor bu dang skar ma thams cad kyi 'od zer rnams kyang mi snang ngo / /'jam dpal de bzhin du de bzhin gshegs pa nyi ma'i dkyil 'khor chen po shar cing ye shes kyi 'od zer mang po bkye ba'i tshe gzhan mu stegs can
96b6(mdo sde): spyod pa pa dang / kun tu rgyu thams cad zil gyis non cing mi snang ngo / /'jam dpal 'di lta ste/ dper na lcags kyi rgyal po khab long sa'i phyogs gang du byung ba der khab long gi mi 'dre ba'i mtshan nyid kyi phyir lcags thams cad mi gnas so/ /'jam dpal de bzhin
96b7(mdo sde): du sangs rgyas kyi zhing gang du sangs rgyas byung bar gyur pa de ni gzhan mu stegs can spyod pa pa dang / kun tu rgyu thams cad rgyu ba med par rig par bya'o/ /de ci'i phyir zhe na/ de ni sangs rgyas byung ba'i mi 'dre ba'i chos kyi mtshan nyid kyi phyir ro/ /'jam dpal 'di lta ste/
97a1(mdo sde): dper na rin po che'i rgyal po yid bzhin gyi nor bu gang du byung ba der ni mching bu rnams mi 'byung ngo / /'jam dpal de bzhin du de bzhin gshegs pa ye shes rin po che chen po gang du byung ba der ni gzhan mu stegs can spyod pa pa dang / kun tu rgyu thams cad
97a2(mdo sde): mi 'byung bar rig par bya'o/ /'jam dpal 'di lta ste/ dper na rin po che'i 'byung khung gang nas 'dzam bu'i chu bo'i gser byung ba de nas lcags 'gyes kyi phung po mi 'byung ngo / /'jam dpal de bzhin du 'jig rten gyi khams gang du de bzhin gshegs pa byung ba der
97a3(mdo sde): gzhan mu stegs can spyod pa pa dang / kun tu rgyu thams cad mi 'byung ngo / /'jam dpal rnam grangs des kyang 'di ltar de bzhin gshegs pa gang du byung ba der gzhan mu stegs can spyod pa pa dang / kun tu rgyu thams cad mi 'byung bar rig par bya'o/ /'jam dpal yang sangs
97a4(mdo sde): rgyas kyi zhing 'di na gzhan mu stegs can spyod pa pa dang / kun tu rgyu gang dag snang ba 'di yang de bzhin gshegs pa'i byin gyi rlabs dang thabs la mkhas pa'i yul bsam gyis mi khyab pa yin par rig par bya'o/ /de ci'i phyir zhe na/ 'di ltar mu stegs can gzhan gyi
97a5(mdo sde): sgo 'di dag thams cad ni rnam par thar pa bsam gyis mi khyab pa'i sgo la gnas pa dag ste/ shes rab kyi pha rol tu phyin pa las nges par byung ba dag go/ /thabs la mkhas pas rnam par rtse ba dag go/ /sangs rgyas dang chos dang dge 'dun yid la bya ba ma btang ba dag go/ /
97a6(mdo sde): sems can yongs su smin par bya ba rnams la dam pa'i pha rol tu son pa dag go/ /sems can yongs su smin par bya ba'i phyir de bzhin gshegs pa'i byin gyi rlabs kyis byin gyis brlabs pa dag go/ /bstan pa 'di bshad pa na lha'i bu nyan thos kyi theg pa la gnas pa brgyad
97a7(mdo sde): stong gis theg pa gcig ces thos nas bla na med pa yang dag par rdzogs pa'i byang chub tu sems bskyed par gyur to/ /dge slong lnga brgyas theg pa gcig tu yang dag par 'du ba'i sgron ma'i ting nge 'dzin thob par gyur to/ /byang chub sems dpa' stong nyis brgyas mi skye ba'i
97b1(mdo sde): chos la bzod pa thob par gyur to/ /stong gsum gyi stong chen po'i 'jig rten gyi khams 'di yang rnam pa drug tu rab tu g.yos par gyur to/ /steng gi bar snang las kyang lha'i me tog ud pa la dang / pad ma dang / ku mu da dang / pad ma dkar po'i char mngon par bab bo/ /
97b2(mdo sde): lha'i tsan dan gyi phye ma'i char dag kyang de bzhin gshegs pa'i zhabs kyi drung du bab par gyur to/ /lha'i bu 'bum dag kyang steng gi bar snang la 'dug nas ca co dang ga zha'i sgra brgya stong du ma byung bar gyur te/ lha'i gos dag kyang g.yab mo'i thabs su g.yob bo/ /lha'i rnga dag
97b3(mdo sde): kyang brdungs par gyur to/ /ched du brjod pa 'di skad kyang ched du brjod de/ kye ma sngon ma thos pa'i chos kyi rnam grangs 'jig rten du byung ngo / /bcom ldan 'das chos kyi rnam grangs 'di yun ring por 'dzam bu'i gling na gnas par gyur cig ces brjod do/ /dge slong ma brgyad
97b4(mdo sde): brgyas kyang rang rang gi bla gos de bzhin gshegs pa'i sku la gsol bar gyur to/ /de nas bcom ldan 'das kyis de'i tshe don 'di nyid rgya cher bstan pa'i phyir tshigs su bcad pa 'di dag bka' stsal to/ /nga yi thabs yul bsam gyis mi khyab 'di/ /'jam dpal khyod
97b5(mdo sde): kyis de ltar shes par gyis/ /bcud kyi dus la byang chub sangs rgyas kyang / /'di 'dra'i dus ni nga ni ston pa mdzad/ /nga la dus kyi nyes pa mi mnga' ste/ /chos kyi dus ni rtag tu nye bar gnas/ /nga las sems can chos thos 'jug par byed/ /sems can skyon ni nam
97b6(mdo sde): yang yod ma yin/ /yon tan rdzas kyi khyad kyis bskal pa'i bcud/ /dri med yongs su dag pa zhing gi bcud/ /dus kyi bcud la byang chub ngas brnyes te/ /de bas nga la rnyog pa yong med do/ /ngas ni bskal pa bye ba ji snyed kyis/ /sangs rgyas ye shes mtshungs med bsgrub
97b7(mdo sde): byas pa/ /byang chub brnyes nas de srid nga yi tshe/ /bar ma dor ni mya ngan 'da' ba med/ /'on kyang mya ngan 'da' ba ngas bstan te/ /rtag pa'i 'du shes can rnams mi rtag bstan/ /lhag ma lus pa ltar yang ngas bstan te/ /nga yi tshe ni phyi ma'i mthar brtags so/ /
98a1(mdo sde): nga yi mya ngan 'da' gcig theg pa gcig /nga yi theg pa tha dad med pa ste/ /yang dag tu na theg pa gcig tu bstan/ /de ni thabs kyi yul du shes par gyis/ /rgyud zhan bsam pa chung ba'i skye bo dag /'phral du thos pas 'jigs par 'gyur srid ces/ /de dag
98a2(mdo sde): rnams la theg pa gsum bstan gyi/ /theg pa gcig ste theg pa gnyis su med/ /ngas bstan 'dis ni chos la mos pa dang / /bstan pa'i lam la de bzhin 'jug 'gyur zhes/ /theg pa gcig po rnam pa gsum du bstan/ /theg pa tha dad nam yang yod pa min/ /dper
98a3(mdo sde): na 'phong shes pha rol phyin gyur pa/ /shes pa de nyid rnam pa gsum du ston/ /de bzhin ston pa chos la mkhas pa'i mchog /theg pa gcig po rnam pa gsum du ston/ /'dren pa sems can kun la mnyam pa'i sems/ /nga la tha dad 'du shes nam yang med/ /theg pa dman
98a4(mdo sde): pa gzhan la ngas bstan na/ /de ni nga la ser sna'i skyon du 'gyur/ /dper na rin chen dam pa an da rnyil/ /gang dang gang gi gnas su gzhag gyur pa/ /phyogs de thams cad mdog gcig sgyur byed de/ /kha dog sngon por gyur yang rtog pa med/ /'jig rten 'dren pa ye shes rin
98a5(mdo sde): chen yang / /de bzhin 'od 'gyed zhing kun rgyas mdzad cing / /srog chags thams cad kha dog gcig bsgyur te/ /byang chub mchog bsgyur rnam rtog sems mi mnga'/ /dper na me stag chung ngu 'phel gyur na/ /me lce chen po 'bar zhing mched pa ltar/ /nyan thos ye shes me yi me
98a6(mdo sde): stag kyang / /de nyid sangs rgyas yon tan me lce skyed/ /dper na gang dag ri rgyal lhun po'i drung / /phyin pa de dag de mthus mdog gcig 'gyur/ /de bzhin stobs bcu dag na gang 'ongs pa/ /mkhas pa de dag byang chub mchog tu 'gyur/ /dper na sbrang ma dag gi mchu yis
98a7(mdo sde): ni/ /bzang dang mi bzang sna tshogs gang blangs pa/ /de dag thams cad gcig tu bsogs byas shing / /sbrang rtsi nyid du sgyur bar byed pa ltar/ /de bzhin mkhas pa 'jig rten grags pa yang / /theg pa gsum po nye bar bstan mdzad cing / /dkar po thams cad yongs su
98b1(mdo sde): bsdud mdzad de/ /mtshan nyid med pa'i byang chub mtshan du sgyur/ /rgyal po 'khor los sgyur la 'tshe med de/ /de la bsdo ba'i dmag tshogs yod ma yin/ /chos kyi rgyal srid chen po ngas bzung na/ /de la mu stegs can gyi yul med do/ /dper na nyi ma'i dkyil 'khor shar
98b2(mdo sde): gyur na/ /srin bu me khyer kun 'od zil gyis gnon/ /de bzhin ye shes dkyil 'khor shar gyur na/ /mu stegs can rnams thams cad 'od med 'gyur/ /yul ni gang na khab long gnas gyur pa/ /de na lcags kyi rnam pa gzhan med de/ /zhing mchog gang na de bzhin
98b3(mdo sde): gshegs bzhugs pa/ /der ni mu stegs can rnams 'byung ba med/ /gser gyi rgyal po yul gang byung gyur pa/ /de nas 'gyes pa'i phung po'i lcags mi 'byung / /gang du 'dren pas byang chub brnyes gyur pa/ /zhing der mu stegs can gyi tshogs mi 'byung / /yid bzhin nor bu mching
98b4(mdo sde): bu phrad 'gyur ba/ /bden pa'i tshul du nam yang 'byung ba med/ /de bzhin sangs rgyas rin chen mu stegs can/ /zhing gcig tu ni nam yang 'byung mi 'gyur/ /mu stegs can sgo 'di kun bsam gtan dang / /mngon shes dbang sgyur mkhas yin shes par gyis/ /shes rab
98b5(mdo sde): thabs kyi spyod pas blo ldan rnams/ /rnam par 'phrul pa sna tshogs ston par byed/ /thabs kyi yul de thos par gyur pa'i tshe/ /rgyal ba'i sras rnams thams cad dkar gyur te/ /dga' skyes nyams bde mtshungs pa med thob nas/ /rnam par 'dren la me tog mang pos gtor/ /
98b6(mdo sde): sa chen 'di yang rnam pa drug tu g.yos/ /lha yi rnga yang bar snang mkha' las rdung / /lha mang bye ba mkha' las thal sbyor cing / /'dren pa de la legs so legs zhes gsol/ /theg pa gcig tu bstan pa'i le'u ste bzhi pa'o// //de'i tshe lho phyogs kyi
98b7(mdo sde): rgyud chen po nas gcer bu pa'i bu bden smra zhes bya ba gcer bu pa 'bum phrag brgyad cu dang lhan cig tu yul rgyu ba spyod cing rim gyis grong khyer chen po 'phags rgyal du phyin to/ /de de ltar skye bo'i tshogs mang po dang 'grogs shing ca co dang ga zha 'bum dag byed pa phyi bzhin 'brang
99a1(mdo sde): z hing gcer bu pa'i bu bden smra lho phyogs kyi rgyud nas gcer bu pa 'bum phrag brgyad cu dang lhan cig tu grong khyer 'phags rgyal du phyin nas skye bo'i tshogs chen po du mas yongs su bskor cing mdun du bdar ba zhig yod do zhes rgyal po gtum po rab snang
99a2(mdo sde): gis thos te/ thos nas kyang rgyal po gtum po rab snang gcer bu pa'i bu bden smra la sems dang bar gyur to/ /de sems dang bar gyur nas blon po chen po dang / zhabs 'bring ba dang / chab sgo ba dang / 'khor ba dang / grong khyer ba dang / yul gyi mi dang / yul 'khor
99a3(mdo sde): ba dang / /mdun na 'don dang / rgyal bu rnams dang lhan cig tu yan lag bzhi pa'i dpung gi tshogs dang bcas te/ glang po che pa dang / rta pa dang / shing rta dang / dpung bu chung dag rjes su 'brang zhing rgyal po'i mthu chen po dang / rgyal po'i phun sum tshogs pa chen po dang
99a4(mdo sde): chas te/ bum pa gang ba 'bum dag gis ni mdun du drangs/ rol mo sil snyan 'bum dag ni brdungs shing dkrol/ dung 'bum dag ni bus/ gdugs dang / rgyal mtshan dang / ba dan dang / 'phan 'bum dag ni bsgreng / me tog ud pa la dang / pad ma dang / ku mu
99a5(mdo sde): da dang / pad ma dkar po dang / mya ngan 'tshang dang / ba ku la dang / ti la ka dang / a ti mug ta ka dag gis ni lam chal par bkang ste/ gcer bu pa'i bu bden smra bsu ba'i phyir dong ngo / /de nas gcer bu pa'i bu bden smras rgyal po gtum po rab snang mngon du 'ong ba mthong nas/ /
99a6(mdo sde): lam nas bzur te shing drung zhig tu stan bting nas 'dug go/ /de nas rgyal po gtum po rab snang gis gcer bu pa'i bu bden smra shing drung du 'dug par shes nas glang po che las babs te rkang pas song nas legs par brjod de/ bdag gi khri rin po che'i rtsa ba can la 'dug go/ /de nas
99a7(mdo sde): gcer bu pa'i bu bden smras rgyal po gtum po rab snang la yang dag par dga' ba'i gtam byas pa/ rgyal po chen po byon pa legs so/ /'di ltar khyod phun sum tshogs pa rgya chen pos ngang des pa ma nyams par dge sbyong dang bram ze'i gan du byon pa legs so/ /rgyal po
99b1(mdo sde): chen po khyod kyi rgyal srid la 'tshe ba ma mchis sam/ gnod par bgyid pa ma mchis sam/ ma nyams ma dmas sam/ khyod kyi khams na ma rung ba dang / bkrabs pa dang / rol mo mkhan dang / rkun po dang / yang rgod dang / la gcan pa dang / ra ma pa dang / byi ba pa dag gis
99b2(mdo sde): rgyal srid la gnod par ma gyur tam/ rgyal po chen po khyod kyi khams na dge slong dang bram ze dag gnas dang / kha zas dang / gos dang / chos sgrub pa'i yo byad kyis nyon mi mongs shing bde bar gnas sam/ rgyal po chen po khyod kyi khams na rngon pa dang / nya pa dang / khyi ra ba
99b3(mdo sde): dang / phag 'tshong dang / shan pa dang / sbrul 'dzin pa dang / bya pa dag gis dud 'gro'i skye gnas su gtogs pa'i srog chags rnams gtses par ma gyur tam/ rgyal po chen po khyod kyang da tsam mi rigs par rgyal srid la mnga' mi mdzad dam/ rkang gnyis pa dang /
99b4(mdo sde): rkang bzhi pa dang / rkang med pa dang / rkang srog chags rnams la gtse ba'i blo ma skyes lags grang / de ci'i slad du zhe na/ rgyal po chen po sems can thams cad la ni srog phangs kyis/ rgyal po chen po de'i slad du khyod kyis srog gcod pa spang zhing chad pa
99b5(mdo sde): spang ba dang / tho btsam pa ma mchis par mdzad cing / ma byin par len pa spang zhing bdag gi longs spyod kyis chog mkhyen pa dang / gzhan gyi longs spyod la gnod pa ma mchis par mdzod cig /'dod pa la log par g.yem pa spang zhing bdag gi btsun mo la dgyes
99b6(mdo sde): pa dang / gzhan gyi mchis brang la bzhed pa ma mchis par mdzod cig /du smra ba spang zhing mang bar gsung ba dang chos dang ldan par brjod par mdzod cig /phra ma'i tshig spang zhing dbyen gyi tshig ma mchis pa dang 'dum par bgyi bar mdzod cig /ngag rtsub po
99b7(mdo sde): spang zhing snyan pa dang / 'jam pa'i tshig tu brjod par mdzod cig /tshig kyal pa spang zhing ji ltar gsungs pa bzhin du bgyi ba dang des par brjod par mdzod cig /rgyal po chen po khyod kyis gzhan gyi longs spyod rnams dang gzhan gyi nor rnams la brnab sems su mi bgyi
100a1(mdo sde): ste/ de'i gong du rjes su dgyes pa'i thugs bskyed par mdzod cig /rgyal po chen po khyod kyis gnod sems ma mchis shing byams pa dang ldan pa dang / yid kyi las kyi mtha' yongs su dag par mdzod cig /log par lta ba spang zhing rang gi las kyi 'bras bu
100a2(mdo sde): gzigs pa dang / 'phags pa rnams kyi yang dag par lta ba'i rjes snyegs par mdzod cig /de ci'i slad du zhe na/ rgyal po chen po srog gcod pas ni sems can dmyal bar khrid par 'gyur ro/ /dud 'gro'i skye gnas su khrid par 'gyur ro/ /gshin rje'i 'jig rten du khrid
100a3(mdo sde): par 'gyur ro/ /de nas gal te mi'i nang du skyes na yang rnam par smin pa gnyis mngon par 'grub ste/ tshe thung ba dang nad mang ba'o/ /ma byin par len pas ni sems can dmyal par khrid par 'gyur ro/ /dud 'gro'i skye gnas su khrid par 'gyur ro/ /gshin rje'i 'jig
100a4(mdo sde): rten du khrid par 'gyur ro/ /de nas gal te mi'i nang du skyes na yang rnam par smin pa gnyis mngon par 'grub ste/ longs spyod chung ba nyid dang / longs spyod thun mong can nyid do/ /'dod pa la log par g.yem pas ni sems can dmyal bar khrid par 'gyur ro/ /dud 'gro'i
100a5(mdo sde): skye gnas su khrid par 'gyur ro/ /gshin rje'i 'jig rten du khrid par 'gyur ro/ /de nas gal te mi'i nang du skyes na yang rnam par smin pa gnyis mngon par 'grub ste/ g.yog 'khor mi srun pa dang / 'gran zla dang bcas pa'i chung ma can du 'gyur ro/ /du smra
100a6(mdo sde): bas ni sems can dmyal bar khrid par 'gyur ro/ /dud 'gro'i skye gnas su khrid par 'gyur ro/ /gshin rje'i 'jig rten du khrid par 'gyur ro/ /de nas gal te mi'i nang du skyes na yang rnam par smin pa gnyis mngon par 'grub ste/ skur pa mang ba nyid dang gzhan gyis
100a7(mdo sde): slu ba nyid do/ /phra ma'i tshig gis ni sems can dmyal bar khrid par 'gyur ro/ /dud 'gro'i skye gnas su khrid par 'gyur ro/ /gshin rje'i 'jig rten du khrid par 'gyur ro/ /de nas gal te mi'i nang du skyes na yang rnam par smin pa gnyis mngon par 'grub ste/ g.yog
100b1(mdo sde): 'khor mi 'dum pa nyid dang / g.yog 'khor ngan pa nyid do/ /ngag rtsub pos ni sems can dmyal bar khrid par 'gyur ro/ /dud 'gro'i skye gnas su khrid par 'gyur ro/ /gshin rje'i 'jig rten du khrid par 'gyur ro/ /de nas gal te mi'i nang du skyes na yang rnam par smin pa
100b2(mdo sde): gnyis mngon par 'grub ste/ yid du mi 'ong ba'i tshig thos pa nyid dang / thab mo'i tshig nyid do/ /tshig 'khyal pas ni sems can dmyal bar khrid par 'gyur ro/ /dud 'gro'i skyes gnas su khrid par 'gyur ro/ /gshin rje'i 'jig rten du khrid par 'gyur ro/ /de nas
100b3(mdo sde): gal te mi'i nang du skyes na yang rnam par smin pa gnyis mngon par 'grub ste/ tshig mi btsun pa nyid dang / ma nges pa'i spobs pa nyid do/ /brnab sems kyis ni sems can dmyal bar khrid par 'gyur ro/ /dud 'gro'i skye gnas su khrid par 'gyur ro/ /gshin rje'i
100b4(mdo sde): 'jig rten du khrid par 'gyur ro/ /de nas gal te mi'i nang du skyes na yang rnam par smin pa gnyis mngon par 'grub ste/ chog mi shes pa nyid dang / 'dod pa che ba nyid do/ /gnod sems kyis ni sems can dmyal bar khrid par 'gyur ro/ /dud 'gro'i skye gnas su khrid par
100b5(mdo sde): 'gyur ro/ /gshin rje'i 'jig rten du khrid par 'gyur ro/ /de nas gal te mi'i nang du skyes na yang rnam par smin pa gnyis mngon par 'grub ste/ mi phan pa tshol ba nyid dang / gzhan la gnod pa byed pa nyid do/ /log par lta bas ni sems can dmyal bar khrid par 'gyur
100b6(mdo sde): ro/ /dud 'gro'i skye gnas su khrid par 'gyur ro/ /gshin rje'i 'jig rten du khrid par 'gyur ro/ /de nas gal te mi'i nang du skyes na yang rnam par smin pa gnyis mngon par 'grub ste/ lta ba ngan par ltung bar 'gyur ba dang / g.yo sgyu can du 'gyur ba'o/ /rgyal po chen
100b7(mdo sde): po de ltar na mi dge ba bcu'i las kyi lam 'di dag gis ni sdug bsngal gyi phung po che zhing tshad ma mchis par yang dag par 'du bar 'gyur ro/ /rgyal po chen po de'i slad du bag mchis pa dang / mi rtag par so sor brtag pa mang bar mdzod cig /rgyal po chen po 'tsho ba'i
101a1(mdo sde): yun ni thung ngo / /tshe'i tshad ni ring por mi thub bo/ /pha rol tu ni bzhud 'tshal lo/ /tshe'i 'du byed ni ri'i 'bab chu ltar mi brtan zhing g.yo ste/ skad cig kyang mi gnas kyis de'i slad du rgyal po chen po las kyi rnam par smin pa'i drungs mi 'byung zhing 'jig rten
101a2(mdo sde): pha rol gyis 'jigs pa gzigs par mdzod cig / de nas gcer bu pa'i bu bden smras don 'di nyid rgya cher bstan pa'i phyir de'i tshe tshigs su bcad pa 'di dag smras so/ /sa yi bdag po rtag tu bag yod mdzod/ /bag med sems can dmyal ba'i g.yang sar 'or/ /bag med
101a3(mdo sde): spyod pa sems can dmyal bar mchi/ /bag mchis gang lags de ni mtho ris mchi/ /rgyal po khyod ni srog gcod ma mdzad cig /skye bo kun la srog ni rab tu phangs/ /de bas yun ring tshe srung su 'dod pas/ /yid kyi dgu la'ang srog gcod mi bsam mo/ /'jig rten
101a4(mdo sde): skyong ba rku ba rtag tu spongs/ /des ni longs spyod 'byor pa brtan pa 'thob/ /srog ched nyon mongs thun khol bsags bsags pa/ /gzhan nor blangs pas dbul po nyid du 'gyur/ /gzhan gyi chung ma rtag tu spong mdzad cing / /sa yi bdag po btsun mos 'tshal bar mdzod/ /
101a5(mdo sde): des na rang gi btsun mo sdug par 'gyur/ /btsun mo dgra zla ma mchis 'thob par mchi/ /gyi tshig ni nam yang brjod ma mdzad/ /rgyal po dbang po dam bcas mang bar mdzod/ /bden par smra ba dbang po'i gnas su mchi/ /du gang smra gshin rje'i 'jig rten
101a6(mdo sde): mchi/ /phra ma'i skyon ldan tshig ni yongs spangs nas/ /skye bo bye ba 'dum par sdums bgyid na/ /mi phyed g.yog 'khor 'phags pa 'thob par 'gyur/ /'di nas shi 'phos mtho ris rab tu mchi/ /sa yi bdag po ngag rtsub spang bar mdzod/ /gzhan gyi rnar snyan bde
101a7(mdo sde): ba bka' stsol cig / de rgyus 'jig rten pha rol lha dag gi/ /sna tshogs yid 'ong mtho ris tshig gsan 'gyur/ /kyal pa'i tshig rnams rnam par spang mdzad de/ /shin tu des shing brtan pa'i tshig kyang gsungs/ /pha rol lha yi dbang phyug 'jig rten du/ /sems
101b1(mdo sde): can rnams la btsun pa'i tshig ldan 'gyur/ /gzhan gyi phun sum tshogs pa mthong gyur na/ /skye dgu'i bdag po phan 'tshal chags mi bgyi/ /gzhan gyi longs spyod dag la chags bgyis na/ /longs spyod thun mong can du des 'gyur ro/ /sa yi bdag po gnod sems ma mdzad
101b2(mdo sde): cig / sems can rnams la byams pa rtag tu mdzod/ /gnod sems ldan pa'i mi rnams shi 'phos nas/ /dge ba bgyis kyang mnar med dmyal bar mchi/ /mi yi bdag po log par lta spong mdzod/ /yang dag gzigs pas bdag nyid brtan par mdzod/ /dge
101b3(mdo sde): chos 'di dag yang dag blang bgyis na/ /lha yi gzhal med khang du dgyes par 'gyur/ /dge slong bram ze tshul khrims ldan pa dang / /yab dang yum la mchod pa gus bgyis na/ /ngan song sa chen khyod kyis spangs 'gyur zhing / /mtho ris dgyes pa brnyes pas dgyes
101b4(mdo sde): par 'gyur/ /de nas gcer bu pa'i bu bden smras rgyal po gtum po rab snang la bag yod pa dang ldan pa'i gtam de lta bu dag byas nas cang mi smra bar 'dug go/ /rgyal po'i drung du phyin pa'i le'u ste lnga pa'o// //de nas rgyal po gtum po rab snang gis gcer bu pa'i
101b5(mdo sde): bu bden smra'i tshig de la mngon par dga' ste/ yang dag par dga' bar 'gyur ba dang / yang dag par chags par 'gyur ba'i gtam sna tshogs byas nas gnod pa chung ba dang / nyam nga ba nyung ba'i gtam dris te 'di skad ces smras so/ /bram ze gal te bdag gis dris la
101b6(mdo sde): dris pa lan gdab par khyod kyis skabs dbye na phyogs 'ga' zhig dri'o/ /de skad ces smras pa dang / gcer bu pa'i bu bden smras rgyal po gtum po rab snang la 'di skad ces smras so/ /rgyal po chen po ci dang ci bzhed pa smrar gsol/ smras pa de dang de nyid kyi lan gsol
101b7(mdo sde): pas/ bdag gis khyod kyi thugs rangs par bgyi'o/ /skabs phye bas de nas rgyal po gtum po rab snang gis gcer bu pa'i bu bden smra la 'di skad ces smras so/ /bram ze skye dgu skye dgu zhes bya na/ de ltar skye dgu zhes bya ba de chos gang gi tshig yin/ smras
102a1(mdo sde): pa/ rgyal po chen po 'di ltar skye dgu zhes bgyi ba ni nye bar len pa'i phung po lnga'i tshig te/ lnga po dag gang zhe na/ gzugs nye bar len pa'i phung po dang / tshor ba dang / 'du shes dang / 'du byed rnams dang / rnam par shes pa nye bar len pa'i
102a2(mdo sde): phung po'o/ /rgyal po chen po yang nye bar len pa'i phung po lnga po de dag nyid nye bar bzung ste/ sems can gyi 'jig rten dang snod kyi 'jig rten gdags pa lags so/ /de la sems can gyi 'jig rten gdags pa ni skye gnas bzhis zin pa ste/ mngal nas skye ba dang / sgo nga las skye ba dang /
102a3(mdo sde): drod gsher las skye ba dang / brdzus te skye ba'o/ /snod kyi 'jig rten gdags pa ni sa dang / chu dang / me dang / rlung dang / nam mkha'i khams kyis zin pa'o/ /smras pa/ bram ze skye dgu skyong ba gang yin/ smras pa/ rgyal po chen po rang gi las kyi dbang dang bdag po'o/ /smras
102a4(mdo sde): pa/ bram ze rnam pa gang gis ji ltar rang gi las kyi dbang skye dgu skyong bar byed/ smras pa/ rgyal po chen po sems can gang dag rang gi las kyi dbang gis rnam pa de lta bu'i gnas su skyes shing bdag gir bgyi ba ma mchis pa dang / yongs su bzung ba ma mchis pa
102a5(mdo sde): dang ma rmos ma btab pa'i yo byad rnams la spyod cing nad dang dgra dang / sdug bsngal chen po rnam par spangs pas gcig la gcig mi 'khu zhing ji srid 'tsho'i bar du 'byor pa dang / mod pa'i yul du bde ba la reg par gnas shing dus la bab ste/ lus zhig nas bde
102a6(mdo sde): 'gro mtho ris kyi 'jig rten du lha'i nang du skye bar 'gyur ba dag mchis te/ 'di lta ste dper na/ byang gi sgra mi snyan gyi sems can lta bu dag lags so/ /sems can gang dag rang gi las kyi dbang gis rnam pa de lta bu'i dus su skye zhing 'od rang las 'byung ba/ nam mkha'
102a7(mdo sde): la mchi ba/ dga' ba'i kha zas dang ldan pa/ mngal nas ma skyes pa/ tshe ring ba yun ring por 'tsho ba dag mchis te/ 'di lta ste dper na/ bskal pa dang po pa'i sems can lta bu dag lags so/ /sems can gang dag rang gi las kyi dbang gis sngon gyi bsod
102b1(mdo sde): nams kyi rgyu'i stobs bskyed pa dang ldan zhing tshe 'di la phar shes pa/ mar shes pa/ dge sbyong du 'dzin pa/ bram zer 'dzin pa/ don bgyid pa dgos pa bgyid pa/ rigs kyi gtso bo la rim gro byed pa/ kha na ma tho bas 'jigs par lta ba/ sbyin pa dag sbyin pa/
102b2(mdo sde): bsod nams dag bgyid pa/ nye bar gnas pas nye bar gnas pa/ tshul khrims yang dag par bzung zhing gnas pa dag mchis te/ 'di lta ste/ dper na dus bzang po'i sems can lta bu dag lags te/ de dag la rgyal por gdags pa ma mchis so/ /rgyal po
102b3(mdo sde): chen po de ltar na bdag gi las kyi dbang ni skye dgu skyong zhes bgyi'o/ /smras pa/ bram ze ji ltar na skye dgu'i bdag pos skyong zhes bya/ smras pa/ rgyal po chen po rgyal po rnams ni skye dgu rnams kyi dbang po zhes bgyi ste/ de dag kyang chos dang ldan zhing tshul
102b4(mdo sde): khrims dang / tshul dang / yang dag par spyod pa skye dgu rnams dga' bar sbyor bas mdzes pas na de'i slad du rgyal po zhes bgyi'o/ /de dag kyang rnam pa bzhi ste/ 'di lta ste/ 'khor los sgyur ba rnams dang / rgyal po chen po rnams dang / khams kyi rgyal po
102b5(mdo sde): rnams dang / rgyal phran rnams lags so/ /de la 'khor los sgyur ba zhes bgyi ba ni 'di na la la rgyal po 'khor los sgyur ba rgyal rigs spyi bo nas dbang bskur ba/ mtha' bzhir rgyal ba/ chos dang ldan pa/ chos kyi rgyal po rin po che sna bdun dang ldan pa lags
102b6(mdo sde): so/ /de'i rin po che sna bdun ni 'di dag lags te/ 'di lta ste/ 'khor lo rin po che dang / glang po rin po che dang / rta rin po che dang / bud med rin po che dang / nor bu rin po che dang / khyim bdag rin po che dang / blon po rin po che lags so/ /des
102b7(mdo sde): sa chen po ma lus pa gnod par sdo ba ma mchis shing 'tshe ba ma mchis la/ chad pa ma mchis shing mtshon gyis bda' ba ma mchis pa 'di nyid chos dang 'thun par snyoms pas legs par phab ste/ gnas lags so smras pa/ rnam pa gang gis ji ltar mtha'
103a1(mdo sde): bzhir rgyal bar 'gyur/ smras pa/ gling bzhi la dbang gis dbang sgyur ba'i slad du'o/ /smras pa/ ji ltar na rnam par rgyal ba yin/ smras pa/ bka' las 'gal bar bgyid pa ma mchis pa'i slad du'o/ /smras pa/ ji ltar na chos dang ldan pa yin/ smras pa/
103a2(mdo sde): bdag nyid dge ba bcu'i las kyi lam yang dag par blangs shing gnas pa'i slad du'o/ /smras pa/ ji ltar na chos kyi rgyal po yin/ smras pa/ gzhan dag dge ba bcu'i las kyi lam yang dag par blangs shing gnas su stsal ba'i slad du'o/ /smras pa/ ci'i phyir 'khor lo rin
103a3(mdo sde): po che dang ldan par 'gyur/ smras pa/ tshegs chung ngus rnam par rgyal zhing bde ba 'thob pa'i slad du'o/ /smras pa/ ci'i phyir glang po rin po che dang rta rin po che dang ldan par 'gyur/ smras pa/ bzhon pa'i mchog ngo mtshar gyi bde ba 'thob pa'i slad du'o/ /smras pa/ ci'i phyir
103a4(mdo sde): bud med rin po che dang ldan par 'gyur/ smras pa/ dga' ba'i mchog gis rtse ba dang dga' ba'i bde ba 'thob pa'i slad du'o/ /smras pa/ ci'i phyir nor bu rin po che dang ldan par 'gyur/ smras pa/ snang ba dam pa'i yo byad kyi bde ba 'thob pa'i slad du'o/ /smras pa/ ci'i phyir khyim
103a5(mdo sde): bdag rin po che dang ldan par 'gyur/ smras pa/ longs spyod kyi dbang phyug mchog gi bde ba 'thob pa'i slad du'o/ /smras pa/ ci'i phyir blon po rin po che dang ldan par 'gyur/ smras pa/ shul du zhugs na nyon mi mongs shing skyo bar mi 'gyur ba'i bde ba 'thob pa'i slad du'o/ /
103a6(mdo sde): smras pa/ ji ltar na sa 'di ma lus pa dag la gnas par 'gyur/ smras pa/ mtha' dag la gnas pa'i slad du'o/ /smras pa/ ji ltar na gnod par sdo ba med pa yin/ smras pa/ phyir rgol ba ma mchis pa'i slad du'o/ /smras pa/ ji ltar na 'tshe ba med
103a7(mdo sde): pa yin/ smras pa/ nan gyis bgyi ba ma mchis pa'i slad du'o/ /smras pa/ ji ltar na chad pa med pa yin/ smras pa/ chad pa dang mtshon chas gnod par bgyi ba ma mchis pa'i slad du'o/ /smras pa/ ji ltar na chos dang 'thun pa
103b1(mdo sde): yin/ smras pa/ mi rigs pa'i chags pa dang zhe sdang dang gti mug rnam par spangs pa'i slad du'o/ /smras pa/ ji ltar na snyoms pa yin/ smras pa/ phyogs su ma lhung bar yongs su skyong ba'i slad du'o/ /smras pa/ ji ltar na legs par phab ste gnas par 'gyur/
103b2(mdo sde): smras pa/ gzhan dag rang rang gi ris nas ma skyes pa'i slad du'o/ /de ci'i slad du zhe na/ rgyal po chen po 'di ltar 'khor los sgyur ba'i rgyal po gang gi tshe gling las rnam par rgyal bar bgyid pa de'i tshe de na rgyal phran ji snyed cig gnas pa de dag lhags nas 'khor
103b3(mdo sde): los sgyur ba'i rgyal po la 'di skad ces mchi'o/ /lha'i rnam par rgyal ba 'di dag ni 'byor pa rgyas pa/ bde ba/ lo legs pa/ skye bo mang po dang mis gtams pa lags te/ de dag lhas bskyang ba mdzad du gsol/ bdag cag kyang lha'i zhabs 'bring 'tshal
103b4(mdo sde): lo zhes mchi'o/ /de dag la 'khor los sgyur ba'i rgyal po 'di skad bsgo ste/ de'i phyir yul gyi bdag po dag rang rang gi rnam par rgyal ba legs par skyong shig /de yang chos dang 'thun pas bskyang gi chos dang mi 'thun pas ma yin no/ /snyoms pas bskyang
103b5(mdo sde): gi mi snyoms pas ma yin no/ /khyed kyis chos dang mi 'thun par spyad pa'am mi rigs par spyad pas yul 'khor na 'khod par dga' bar ma byed cig /de ltar na khyod kyang nga'i rjes su 'brang ba yin no/ /zhes rnam pa de lta bu'i 'khor los sgyur ba'i rgyal po ni skye dgu de ltar
103b6(mdo sde): skyong ste/ rgyal po chen po dang khams kyi rgyal po dang rgyal phran de dag ni de'i rjes su 'brang ba lags te/ rgyal po chen po de ltar na bdag pos skye dgu skyong ba lags pa'i slad du'o/ /smras pa/ bram ze chos dang ldan pa'i rgyal po ci la gnas shing skye dgu skyong bar byed/
103b7(mdo sde): smras pa/ rgyal po chen po 'khor los sgyur ba'i rgyal po ma gtogs par gzhan ni bstan bcos la gnas shing skye dgu skyong lags so/ /de ci'i slad du zhe na/ 'khor los sgyur ba'i rgyal pos skye dgu skyong ba de'i tshe na chos ma lags pa'i 'dod pa la dga' ba la chags pa
104a1(mdo sde): 'am/ mi rigs pa'i 'dod chen gyis zil gyis non pa'am/ log pa'i chos kyis 'khor ba de lta bu'i sems can ma mchis te/ de'i tshe 'khor los sgyur ba'i rgyal po de rang gi chos kyi dbang gis rgyal po'i bgyi ba de dang de dag la mi zlogs pa'i rtogs pa
104a2(mdo sde): dang ldan pas de'i don thams cad tshegs chung ngus 'grub cing kun kyang 'thun par gnas pas de'i slad du de la bstan bcos mi 'tshal lo/ /gang gi tshe sems can rnams chos ma lags pa'i 'dod pa la chags shing mi rigs pa'i 'dod chen gyis zil gyis non pa dang log
104a3(mdo sde): pa'i chos kyis 'khor bar gyur pa de'i tshe rgyal po rnams kyi rang rang gi spobs pa la 'bri bar 'gyur te/ de la chos kyis skye dgu yongs su bskyang ba'i slad du drang srong chen po rnams bstan bcos dag bgyid do/ /smras pa/ bram ze chos ma yin pa'i 'dod pa la chags pa gang
104a4(mdo sde): yin/ smras pa/ rgyal po chen po gang mi dge ba bcu'i las kyi lam la mngon par dga' ba lags so/ /smras pa/ mi rigs pa'i 'dod chen gang yin/ smras pa/ gang rang gi lag mthus bsgrubs pa dus la gtogs pa/ chos dang ldan par chos kyis thob pa'i longs spyod
104a5(mdo sde): rnams kyis chog ma 'tshal ba lags so/ /smras pa/ log pa'i chos kyis 'khor zhes bya ba gang yin/ smras pa/ don gyi bstan bcos su ming btags pa/ gnod par 'gyur ba dang ldan pa/ dam pa'i chos ltar bcos pa/ rtsod pa'i dus na skyes bu dam pa
104a6(mdo sde): ma lags pas bgyis pa la mos pas yongs su bsgos pa'i lta bas yon tan du lta ba lags so/ /smras pa/ bram ze bstan bcos gang la chos dang ldan pa'i rgyal pos brten cing skye dgu skyong bar byed pa'i bstan bcos gang yin/ smras pa/ rgyal po chen po de ni bstan
104a7(mdo sde): bcos gang las mi rigs pa'i chags pa dang / mi rigs pa'i zhe sdang dang / mi rigs pa'i gti mug gi gnyen po rang bzhin nam/ rab tu dbye ba'am/ phan yon gyi sgo nas bstan pa ste/ de la gnyen po'i rang bzhin ni 'di lags te/ 'di lta ste/ de'i gnyen por
104b1(mdo sde): 'gyur ba ma chags pa dge ba'i rtsa ba dang / zhe sdang ma mchis pa'i dge ba'i rtsa ba dang / gti mug ma mchis pa'i dge ba'i rtsa ba lags so/ /de la gnyen po kun nas slong ba ni 'di lags te/ 'di lta ste/ bag mchis pa dang snying rje lags so/ /rgyal po chen po de
104b2(mdo sde): la chos dang ldan pa'i rgyal po'i longs spyod rnams dang bdag nyid kyang mi rtag par rtogs shing dran pa nye bar gzhag ste/ nyes dmigs su lta zhing nges par 'byung ba 'tshal bas longs spyod rnams la spyod cing rgyal po'i dbang phyug gi dbang bgyid pa 'di ni de'i bag mchis pa lags
104b3(mdo sde): so/ /gang la gnas te ma thob pa'i longs spyod kyi 'bras bu la nye bar mi 'tsho ba dang thob pa la'ang dus ma yin par nye bar mi 'tsho ba dang / dus la bab kyang dbul po rnams la gnod pa bgyis shing nye bar mi 'tsho ba dang / mu ge'i gnod pa zhig byung na skye dgu rnams kyi
104b4(mdo sde): skyabs bgyid pa dang / chom rkun gyi gnod pa dang / pha rol gyi dmag tshogs kyi gnod pa dang / gcig la gcig gnod par gyur pa zhig byung na yang dag par phan 'dogs par bgyid pa dang / dbul po rnams la nor sbyin pa dang / mi srun pa rnams la yang dag
104b5(mdo sde): par chad pas bcad pa 'di ni de'i snying rje zhes bgyi ste/ rgyal po chen po chos gnyis po de dag dang ldan na chos dang ldan pa'i rgyal po skye dgu yang dag par skyong bar bgyid ces bgyi ba lags te/ bag mchis pa dang snying rje gnyis lags so/ /smras pa/ bram ze rnam pa
104b6(mdo sde): gang gis na ji ltar chos dang ldan pa'i rgyal po snying rje can mi srun pa chad pas gcod pa yin/ smras pa/ rgyal po chen po chos kyi rgyal po chos dang ldan pa snying rje can ni gnas lnga la dran pa nye bar gzhag cing mi srun pa chad pas gcod pa lags so/ /de yang yang dag pas lags
104b7(mdo sde): kyi log pas ma lags so/ /dus su lags kyi dus ma lags pas ma lags so/ /don dang ldan par lags kyi don dang mi ldan par ma lags so/ /'jam par lags kyi brlang bar ma lags so/ /byams pas lags kyi zhe sdang gis ma lags so/ /smras pa/
105a1(mdo sde): rnam pa gang gis ji ltar na yang dag pas yin gyi log pas ma yin zhes bya/ smras pa/ gal te g.yon la mi gnas pa ma lags kyi yang dag par g.yon la gnas par gyur pa'o/ /smras pa/ ji ltar na dus su yin gyi dus ma yin par ma yin zhes bya/ smras pa/
105a2(mdo sde): gal te rgyal pos mi srun pa chad pas bcad pa'i mthu mchis na lags kyi mthu ma mchis na ma lags pa'o/ /smras pa/ ji ltar na don dang ldan par yin gyi don dang mi ldan par ma yin zhes bya/ smras pa/ gal te khas blangs pa la gnas par bgyis pa lags kyi gnas par
105a3(mdo sde): ma bgyis pa ma lags so/ /smras pa/ ji ltar na 'jam par yin gyi brlang bar ma yin zhes bya/ smras pa/ gal te skyon brjod pa tsam gyis 'grub par rtogs pa zhig na yang bcing ba dang gsad pa la sogs pas gnod par mi bgyi bar yang dag par skyon brjod pa lags kyi
105a4(mdo sde): skyon ma brjod par ma lags so/ /smras pa/ ji ltar na byams pas yin gyi zhe sdang gis ma yin zhes bya/ smras pa/ gal te skyon brjod pa tsam gyis mi 'grub par rtogs pa zhig na 'gum pa dang dbang po nyams par bgyid pa dang / yan lag gtub pa ma gtogs par
105a5(mdo sde): byams pa'i sems dang snying rje'i sems nye bar gzhag ste bcing ba dang go rar stsal ba dang / brdeg pa dang / bsdigs pa dang / gnod par bgyi ba dang / spyo ba dang / brgyad bkag pa dang / gnas nas bkar ba dang / longs spyod 'phrog pa la sogs pa brlang ba'i rnam pa
105a6(mdo sde): rnams kyis brlang bar bgyi ba ste/ de las 'das par brlang bar bgyi ba ma lags so/ /smras pa/ bram ze ji ltar na chos dang ldan pa'i rgyal po brlang ba'i rnam pa de dag gis sems can mi srun pa dag la byams pa'i sems dang snying rje'i sems nye bar gzhag cing brlang bar
105a7(mdo sde): spyod pa yin/ de skad ces smras pa dang / gcer bu pa'i bu bden smras rgyal po gtum po rab snang la 'di skad ces smras so/ /rgyal po chen po de'i slad du don 'di rab tu bsgrub pa'i slad du dpe gsan du gsol/ rgyal po chen po 'di lta ste/ dper bgyi na phas bu mi srun pa zhig bcos
105b1(mdo sde): par 'tshal na byams pa'i sems dang snying rje'i sems nye bar gzhag ste/ dgum pa dang dbang po nyams par bgyi ba dang / yan lag gtub pa ma gtogs par gnod pa'i rnam pa gzhan gyis brlang bar bgyid de/ 'on kyang de la gtang ba'i sems sam/ gnod par bgyi ba'i
105b2(mdo sde): sems mi 'byung ste/ gzhan du na nyes pa bzlog pa nyid kyi ched du bgyis te/ nyes pa ma byung ba rnams mi 'byung bar bya'o snyam ste brlang bar bgyid do/ /de bzhin du rgyal po chos dang ldan pa yang skye dgu rnams la bu'i 'du shes nye bar gzhag ste/ sems can mi srun pa
105b3(mdo sde): rnams 'chos na srog bcad pa dang / dbang po nyams par bgyi ba dang / yan lag gtub pa ma gtogs par byams pa'i sems dang snying rje'i sems su bgyis te bcing ba dang / go rar stsal ba dang / brdeg pa dang / bsdigs pa dang / spyo ba dang / brgyad bkag pa dang /
105b4(mdo sde): gnas nas bkar ba dang / longs spyod 'phrog pa la sogs pa brlang ba'i rnam pa rnams kyis brlang bar bgyid kyang / de sems can de dag la gtang ba'i sems sam gnod par bgyi ba'i sems mi 'byung ste/ gzhan du na nyes pa bzlog pa nyid kyi ched du bgyis te/ de ma
105b5(mdo sde): lags pa gzhan rjes su bslab pa dang / nyes pa ma byung ba rnams mi 'byung bar bya'o snyam ste/ brlang bar bgyid do/ /smras pa/ bram ze mi srun pa de dag ji lta bu yin par shes par bya/ smras pa/ rgyal po chen po mdor na mi srun pa ni rnam pa lngar mkhyen par bgyi ste/ rgyal po
105b6(mdo sde): la gnod pa bgyid pa dang / gcig la gcig gnod par bgyid pa dang / bka' mi nyan pa dang / log pas 'tsho ba dang / log par zhugs pa lags so/ /de la rgyal po la gnod pa bgyid pa ni 'gums pa dang / 'gums su stsol ba dang / dug stsol ba dang / phyag mdzod
105b7(mdo sde): rku ba dang / don ma rung bar bgyid pa dang / btsun mo 'drid pa dang / bka' ltar mi bgyid pa dang / gsang mi thub pa dang / khams kyi dkrugs ma bgyid pa dang / kha rgod mchi ba dang / kha phyar gtong ba dang / de lta bu la sogs pa dag ni rgyal po chen po rgyal po la gnod
106a1(mdo sde): pa bgyid pa lags par mkhyen par bgyi'o/ /de la gcig la gcig gnod par bgyid pa ni sems can 'di dag gcig la gcig srog la rgal ba'am/ longs spyod 'phrog pa'am/ mchis brang la byi ba bgyid pa'am/ sgyu'i dbang gis pha rol slu ba'am/ mdza'
106a2(mdo sde): ba 'byed pa'am/ ngag mi snyan pas 'thab pa'am/ las dang / srang dang tshad sgyu mas gzhan 'drid pa'am/ gcig la gcig mi snyan par brjod pa'am/ rgyal po chen po de lta bu la sogs pa dag ni gcig la gcig gnod pa bgyid pa lags par mkhyen par bgyi'o/ /de la bka'
106a3(mdo sde): mi nyan pa ni rgyal po chen po la rten pa'i khams kyi rgyal phran dang / rgyal po'i bka' ltar mi bgyid pa ste/ rgyal po chen po de lta bu la sogs pa dag ni bka' mi nyan pa lags par mkhyen par bgyi'o/ /de la log pas 'tsho ba ni sems can gang dag sdom pa ma mchis pa ste de dag kyang
106a4(mdo sde): shan pa dang bya pa dang phag 'tshong dang / de lta bu la sogs pa dag lags par mkhyen par bgyi'o/ /de la log par zhugs pa ni sems can gang dag longs spyod las phyir log ste mtshan ma can du gyur pa rnams tshul khrims nyams pa dang lta ba nyams pa dang cho ga nyams pa dang 'tsho ba
106a5(mdo sde): nyams par gyur cing rang rang gi chos yongs su bzung ba rnams la mi gnas pa lags te de dag ni rgyal po chen po log par zhugs pa lags par mkhyen par bgyi'o/ /smras pa/ bram ze rnam pa gang gis ji ltar na chos dang ldan pa'i rgyal pos rgyal po la gnod pa byed pa'i mi srun pa rnams
106a6(mdo sde): chad pas bcad par bya/ smras pa/ rgyal po chen po de ni skyon brjod pas dgag pa'am/ longs spyod dbrog pas dgag pa'am/ bcing ba dang bskrad pa dang smad pas dgag par bgyi'o/ /smras pa/ gcig la gcig gnod par byed pa la ji ltar nan tan du bya/ smras pa/ rgyal po
106a7(mdo sde): chen po bsdigs pa dang gnod par bgyi ba dang / brdeg pa dang / go rar stsal ba dang / spyo ba dang / chad pas bcad pas bzlog par bgyi'o/ /smras pa/ bka' mi nyan pa rnams la ji ltar nan tan du bya/ smras pa/ zil gyis mnan te dbang du bsgyur ba la rang rang gi ris
106b1(mdo sde): nas bskyod par mi bgyi bas bzlog par bgyi'o/ /de ci'i slad du zhe na/ rgyal po chen po 'di ltar de dag rang rang gi ris nas bskyod par ma bgyis na rgyal po'i bka' drin gzo zhing 'jigs pas bka' nyan par 'gyur te/ gzhan bka' mi nyan pa'i skabs kyang yongs su chad par
106b2(mdo sde): 'gyur zhing phyag mi 'tshal ba rnams kyang phyag 'tshal bar 'gyur phyogs dang phyogs mtshams rnams su yang snyan par grags pa'i sgra dang tshigs su bcad pa 'byung bar 'gyur zhing gzhi de las bsod nams kyang mang du 'phel ba'i slad du'o/ /smras pa/ log par 'tsho ba rnams la ji
106b3(mdo sde): ltar nan tan du bya/ smras pa/ rgyal po chen po bsdigs shing da phan chad gal te de ltar byed na chad pa 'di dang 'dis bcad do zhes 'jigs pa bstan pas dgag par bgyi'o/ /smras pa/ log par zhugs pa rnams la ji ltar nan tan du bya/ smras pa/ rgyal po chen po yang dag
106b4(mdo sde): pa'i gnyen po'i phyogs la gzud pas bzlog par bgyi'o/ /rgyal po chen po gal te gang zag tshul khrims nyams pa'am/ lta ba nyams pa'am/ cho ga nyams pa'am/ 'tsho ba nyams pa zhig dge 'dun 'thun pas sbyangs te brtags nas bskrad par bgyis pa'am/ rang
106b5(mdo sde): gis khas blangs pa las dge 'dun gyis bskrad par mi nus na/ de la chos dang ldan pa'i rgyal pos yang dag pa la yang dag par rtogs par bgyis te/ btsun pa'i phyogs kyi grogs bgyi'o/ /gal te dge 'dun gnyis mi 'thun pa'i rtsod par gyur te/ tshul khrims nyams
106b6(mdo sde): pa'am/ cho ga nyams pa'am/ lta ba nyams pa'am/ 'tsho ba nyams pa las brtsams nas yus rtod cing rtsad pa zhig tu gyur na/ de la chos dang ldan pa'i rgyal pos bdag nyid chos kyi don la mkhas sam/ mi mkhas kyang rung ste/ ris de na ya rabs su btu ba'i dge sbyong
106b7(mdo sde): ngam/ bram ze chos kyi don la mkhas pa mchis pa de dag bsdus te rtsod pa de sbyang bar bgyi'o/ /de ltar sbyangs nas de la gang rigs par smra ba de'i phyogs kyi grogs bgyi zhing bskrad pa'am log pa la brtson pa bzlog pa'i slad du bstang bar bgyi'o/ /smras pa/ bram ze
107a1(mdo sde): rgyal po nyid mi srun pa zhig tu gyur na de la sus chad pas bcad par nan tan du bya/ smras pa/ rgyal po chen po rgyal po de nyid kyis so/ /gal te rgyal po bag ma mchis par gyur tam/ snying rje ma mchis par gyur na de'i slad du des shes rab kyi stobs la brten
107a2(mdo sde): te mi snyan par 'gyur ba'i 'jigs pa dang / ngan song gi 'jigs pa dang / chos gnyis po 'di dag gis bag ma mchis pa dang snying rje ma mchis pa las bdag nyid bzlog par bgyi'o/ /rgyal po chen po chos dang ldan pa'i rgyal pos ni rang gi ris na ya rabs su btu ba'i dge
107a3(mdo sde): sbyong dang bram ze mkhas pa/ gsal ba rig pa dang ldan pa de dag gi drung du mchi zhing dus dus su dge ba ni gang mi dge ba ni gang ci byas na legs par 'gyur/ ci byas na sdig par mi 'gyur zhes dri bar bgyi zhing de dag chos ston par 'gyur ba'i skabs dbye bar bgyi'o/ /de dag gis
107a4(mdo sde): kyang de la rgyal po'i tshul rnying dag bstan par bgyi ste/ skabs phye na tshig gi tshul 'jam pos skyon brjod par bgyi ste/ de ltar na des 'di lta ste nang gi stobs sam/ phyi rol gyi stobs la brten cing bdag nyid mi srun pa las legs par chad pas bcad par 'gyur ro/ /smras pa/
107a5(mdo sde): bram ze snod kyi 'jig rten gyis yongs su zin pa'i skye dgu chos dang ldan pa'i rgyal pos ji ltar bsrung bar bya/ smras pa/ rgyal po chen po mi sreg /mi gzhig pa la sogs pas bgyis te/ 'di ltar rgyal po khro ba'i gnas la khros kyang grong bsreg pa'am/ grong khyer bsreg pa'am/
107a6(mdo sde): rdzing dral ba'am/ gnas gzhig pa'am/ bza' shing bcad pa'am/ lo gzhom pa'am/ gang ci yang rung ste legs par bshams pa/ legs par bsgrubs pa/ legs par bres pa'i sa'i phyogs nyams dga' ba de dang de dag gzhig par bgyi bar mi rigs so/ /de ci'i slad
107a7(mdo sde): du zhe na 'di ltar dngos po de dag ni de ma lags pa'i sems can gzhan dag dang thun mong gi nye bar 'tsho ba lags te/ de dag gis nongs par ma bgyis pa'i slad du'o/ /rgyal po chen po 'di ltar dngos po de dag la khyim dang gtsug lag khang dang / mchod rten dang bza' shing ra ba la
107b1(mdo sde): sogs pa so so'i lha gnas pa de dag kyang de ltar bshig na mi dga' bar 'gyur lags so/ /rgyal po chen po 'di ltar dngos po de dag la dud 'gro'i skye gnas su gtogs pa'i srog chags sna tshogs dag kyang gnas te/ de dag gis kyang nongs pa ma bgyis na gnod pa mi bgyid pa kun kyang
107b2(mdo sde): chud gzan par 'gyur ro/ /de lta lags pas na chos dang ldan pa'i rgyal pos snod kyi 'jig rten gyis yongs su zin pa'i skye dgu rnams phung par mi bgyi'o/ /de ltar phung par ma bgyis na yongs su bskyangs pa lags te/ de yongs su bskyangs pas sems can rnams la yang
107b3(mdo sde): sman par bgyis par 'gyur ro/ /smras pa/ bram ze rgyal po'i khams na lha gang dag gnas pa de dag chos dang ldan pa'i rgyal pos ji ltar bskyang bar bya/ smras pa/ rgyal po chen po yang dag pa'i gtor ma bshams te bstsal bar bgyi'o/ /de ltar na chos dang ldan pa'i rgyal pos skye
107b4(mdo sde): dgu thams cad bskyangs par 'gyur ro/ /mi srun pa thams cad kyang chad pas gcad par 'gyur ro/ /kha na ma tho ba yang ma mchis par 'gyur ro/ /gzhi de las tshe slad ma pa'i bsod nams kyang mang du 'phel lags so/ /smras pa/ bram ze rgyal po chos dang ldan pa'i khams
107b5(mdo sde): na pha dang ma rgas pa la ma gus shing phar mi shes pa dang / mar mi shes pa dang / bu dang / chung ma dang / bran dang / bran mo dang / las byed pa'am zho shas 'tsho ba dag la legs par bgo bsha' mi byed cing / las chen po dang las ngan pas shin tu snyon smongs par byed pa de dag mi srun
107b6(mdo sde): pa'i phyogs gang gi nang du bgrang bar bya/ smras pa/ rgyal po chen po log par 'tsho ba'i phyogs mi srun pa'i nang du'o/ /de ci'i slad du zhe na/ 'di lta ste/ phan 'dogs pa'i sems can rnams la sbyin par bgyi ba'i chos bgo bsha' bgyi bar 'os pa dag la/ bgo bsha' mi
107b7(mdo sde): bgyid cing gcig tu spyod pa 'di ni log pas 'tsho ba chen po lags pa'i slad du'o/ /smras pa/ bram ze slong ba'i dge slong dang bram ze 'ong zhing 'du ba dag gi mdun nas mi rigs shing brlang ba'i tshig gis mi snyan par brjod pa dang / gshe ba dang brgyad bkag pa dang ched du bos shing
108a1(mdo sde): zan gcod pa'am/ chos dang 'gal ba'i kha zas stobs pa'am/ dbyug pa'am rdos 'tshog pa'am/ lag pas brdeg pa'am/ mtshon gyis 'debs pa de dag mi srun pa'i phyogs gang gi nang du bgrang bar bya/ smras pa/ rgyal po chen po log par zhugs pa'i mi srun pa'i
108a2(mdo sde): phyogs su'o/ /de ci'i slad du zhe na/ rim gro bgyi ba'i 'os rnams la rim gro mi bgyid pa ni log par zhugs pa chen po lags pa'i slad du ste/ rgyal po chen po log par zhugs pa de lta bus ni lha rnams kyang dus su char gyi rgyun legs par mi 'bebs te/ des mu ge'i dgon pa nyam nga bar
108a3(mdo sde): 'gyur zhing mi ma lags pa rnams kyang yams kyi nad dang / gnod pa dang / 'go ba'i nad gtong bar 'gyur te/ des sems can rnams yams kyi nad can/ gnod pa can/ nad 'go ba can du 'gyur zhing tshe yang yongs su 'bri/ longs spyod kyang yongs su 'bri/ nad med pa yang yongs su
108a4(mdo sde): 'bri bar 'gyur ro/ /smras pa/ bram ze rgyal po nyon mongs pa can gyi sems dang ldan pas ci'i phyir dbang po dang yan lag gtub cing nyams par bya ba dang / sems can bsad par mi bya ba yin/ smras pa/ rgyal po chen po rgyal po nyon mongs pa can gyi sems dang ldan pa yang g.yon la
108a5(mdo sde): gnas pa srog gcad pa'am/ dbang po dang yan lag dang nying lag dang dbral bar mi sems te/ de ci'i slad du zhe na/ 'di ltar des rang gi las kyi dbang gis 'chi na yang khong khro ba'i sems bskyed de dus bgyis na ngan song rnams su skye bar 'gyur ba dang / yun ring por rjes su 'brang ba'i
108a6(mdo sde): sha khon du 'gyur ba mthong bas de'i slad du sems can dgum par ma brjod de/ dbang po dang / yan lag dang nying lag rnams kyang phyir glan du mi rung bas de'i slad du de dag gtub cing nyams par bgyi ba rung bar ma brjod lags so/ /rgyal po chen po bcing ba dang / go rar stsal ba la
108a7(mdo sde): sogs pa ni bcos su rung bas na de'i slad du rung bar brjod do/ /rgyal po ni skye dgu thams cad yongs su skyong ba lags na/ de ltar bgyis na de nyid ma bskyangs par 'gyur bas/ de'i slad du/ rgyal pos skye dgu yongs su bskyang ba yang rdzogs par ma bgyis par 'gyur te/ rgyal po chen
108b1(mdo sde): po 'di lta ste/ dgum pa dang / dbang po dang / yan lag dang / nying lag gtub cing nyams par bgyi ba ni skye dgu ma 'os par skyo bar 'gyur ba'i gnas lags te/ de ni chos dang ldan pa'i rgyal pos bgyi ba ma lags so/ /smras pa/ bram ze rgyal po'i khams na longs spyod kyi 'bras bu
108b2(mdo sde): 'du ba yod pa de dag rgyal po rang gi yin zhes bya'am/ gzhan gyi yin zhes bya/ smras pa/ rgyal po chen po de ni rang gi yang ma lags/ gzhan gyi yang ma lags so/ /de ci'i slad du zhe na/ gzhan dag ni rang gi lag mthus bsgrubs pas na rang gi ma lags so/ /rgyal pos
108b3(mdo sde): yongs su bsrungs shing de dag gis kyang de mnga' bar btags pas gzhan gyi ma lags so/ /smras pa/ bram ze gal te skye dgu la longs spyod yod bzhin du longs spyod kyi rgyu dpya dbul ba'i rigs pa rgyal po la dbul du mi btub na/ des de dag gi ma byin par len par 'gyur zhes bya'am
108b4(mdo sde): mi bya/ smras pa/ rgyal po chen po de ni mi 'gyur te/ gal te longs spyod mchis bzhin ma ster na ser sna las byung ba'i kha na ma tho ba dang bsod nams ma lags pa ni cher 'phel lo/ /smras pa/ bram ze gal te longs spyod yod bzhin du longs spyod kyi rgyu dpya dbul ba'i rigs pa 'bul
108b5(mdo sde): du mi btub pa la rgyal pos nan gyis mnan te dbul du bcug na des de'i ma byin par len pa zhes bya'am mi bya/ smras pa/ rgyal po chen po de ni gla rngan bsgrub pa'i dpe'i tshul gyis ma byin par len pa zhes mi bgyi'o/ /smras pa/ bram ze gal te rgyal pos dbul po zhig nan gyis mnan
108b6(mdo sde): te/ longs spyod kyi rgyu dpya dbul ba'i rigs pa dbul du bcug na de kha na ma tho ba zhes bya'am mi bya/ smras pa/ rgyal po chen po de la lar ni kha na ma tho bar 'gyur/ de la lar ni kha na ma tho bar mi 'gyur lags so/ /rgyal po chen po de la gal te mi des longs spyod de dag smad 'tshong
108b7(mdo sde): la zhugs pa'am/ brgyan po la zhugs pa'am/ chud gsan pa'am/ log par spyad pa spyod pa zhig tu gyur la/ de la rgyal pos de lta bu'i sems kyis slad kyis shas slar stsal ba'i shags mchis par bgyis la nan gyis 'bul du stsal bas/ gal te phyin chad tshul
109a1(mdo sde): ma lags pas longs spyod chud mi gson na rgyal pos gnyis ka'i don bgyis par 'gyur te/ bdag gi dkor 'phel ba'i don dang / gzhan rgud par 'gyur ba las gzung ba'i don bgyis par 'gyur ro/ /gal te mi de'i longs spyod de dag zhugs kyis dral tam/ chab kyis
109a2(mdo sde): 'tshal tam/ bgo skal la spyod pa mi mdza' ba dag gis phrogs sam/ rkun pos brkus sam/ sbas pa las rul tam/ lo tog ser bas khyer ram/ bye ba dang / ne tso dang / byi bas 'tshal tam/ char ma bab ste ma 'khrungs sam/ de dag la sogs pa'i rnam pas de'i longs spyod dag chab
109a3(mdo sde): 'tshal bar gyur na chos dang ldan pa'i rgyal pos longs spyod kyi rgyu dpya 'bul ba'i rigs pa yangs par gzhag pa'i rigs te/ de ltar ma bgyis na/ de ma bskyangs pa'i slad du kha na ma tho bar 'gyur lags so/ /rgyal po chen po 'di lta ste/ dper bgyi na skyes bu la la zhig gis
109a4(mdo sde): slong ba'i dge sbyong dang bram ze dag gcig zas la bos pa las/ de nas de'i dus la bab pa dang / zas sbyar sbyar ba de chab 'tshal bar gyur te/ mi gtsang ba'i nang du lhung ngam/ zhugs kyis dral tam/ gseg ma dang / rdul dang / char pas chab 'tshal bar gyur tam/ rkun pos
109a5(mdo sde): 'tshal ba zhig tu gyur te/ des de'i slad du de'i dus su mchis pa'i dge sbyong dang bram ze dag zas ma stsal na/ de ni de ltar bzar mi rung ba'am/ bzar ma mchis par gyur te/ dge sbyong dang / bram ze la dbul bar dga' yang cha ma lags par 'gyur bas/ de ltar ma stsal ba'i
109a6(mdo sde): slad du kha na ma tho ba dang bcas par mi 'gyur te/ rgyal po chen po de yang / tshul 'di 'dra bar gzigs par bgyi'o/ /smras pa/ bram ze de ltar bag yod cing snying rje dang ldan pa'i chos kyi rgyal po de lta bu yan lag du zhig gis rnam pa thams cad yongs su rdzogs pa'i rgyal po'i
109a7(mdo sde): chos dang ldan par 'gyur/ smras pa/ rgyal po chen po rnam pa bcus te/ gnam gyis bskos pa phun sum tshogs pa dang / 'khor srun pa dang / shes rab phun sum tshogs pa dang / brtson pa dang / chos la gus pa dang mkhas pa dang / des pa dang / 'jig rten gyi kun spyod
109b1(mdo sde): rab tu rig par spyod pa dang / mi bde ba bzod pa dang / chos la phyin ci ma log par 'dzin pa'o/ /de la gnam gyis bskos pa phun sum tshogs pa'i rgyal po ni blon po dang / bkrabs pa dang / mda' ra ba'i mchog dang / grong rdal gyi mi dang / yul gyi mi rnams la dben cing gnod pa chung
109b2(mdo sde): ba dang / nad ma mchis pa'i rang bzhin can no/ /'khor srun pa dang ldan pa'i rgyal po ni rgyal po'i bgyi ba la tshegs chung ngur rtag tu bde bar gnas la/ rgyal po'i tshul las mi nyams pa'o/ /shes rab phun sum tshogs pa'i rgyal po ni chos kyis skye dgu bskyangs pa la thabs
109b3(mdo sde): mkhas shing bgyi ba rnams la gzhan gyi dring mi 'jog pa'o/ /brtson pa'i rgyal po ni dgra ma mchis pas dga' bar gnas shing mdzod 'phel bar bgyid pa'o/ /chos la gus pa'i rgyal po ni bsod nams kyi bgyi ba yang mi gtod la mi srun pa rnams tshar gcod pa'o/ /
109b4(mdo sde): mkhas pa'i rgyal po ni bsam pa myur du rdzogs shing mtha' mi ring bas bgyi ba dag las mi nyams pa'o/ /des pa'i rgyal po ni skye bo thams cad 'khor zhing grong rdal gyi mi dang / yul gyi mi thams cad kyis yid brtan du rung ba'o/ /'jig rten gyi kun spyod rab tu rig par
109b5(mdo sde): spyod pa'i rgyal po ni srun pa dang mi srun pa'i bye brag kyang yang dag pa ji lta ba bzhin du rtogs la longs spyod 'du ba'i sgo yang chad par mi bgyid pa'o/ /mi bde ba bzod pa'i rgyal po ni rgyal po'i bgyi ba yang rdzogs par sgrub la sdug bsngal gyis kyang mi 'jigs pa'o/ /chos la
109b6(mdo sde): phyin ci ma log par 'dzin pa ni khyad par du 'gro ba'i lam yang sgrub la dge ba'i bshes gnyen dag dang yang ma bral ba'o/ /rgyal po chen po yan lag bcu po de dag dang ldan pa'i chos kyi rgyal po ni rnam pa thams cad yongs su rdzogs pa'i rgyal po chos dang ldan pa lags so/ /smras pa/
109b7(mdo sde): bram ze rgyal po'i chos de ltar yongs su rdzogs pa dang ldan pa'i chos kyi rgyal pos thab mo'i g.yul zhig nye bar gnas na ji ltar nan tan du bya/ smras pa/ rgyal po chen po dus gsum du thabs la mkhas pa'i rnam pa gsum gyis nan tan du bgyi'o/ /de la dus gsum ni thog ma'i
110a1(mdo sde): dus dang / bar gyi dus dang / tha ma'i dus so/ /de la thog ma'i dus kyi thabs mkhas pa ni gal te rgyal po'am/ blon po mdza' bar bgyi bas 'grub par gda' na yang mdza' bar bgyi bas nye bar bzung ste thab mo de zhi bar bgyi'o/ /gal te
110a2(mdo sde): phan gdags pa zhig gis 'grub par gda' na yang phan gdags pas nye bar bzung ste thab mo de zhi bar bgyi'o/ /gal te phyogs mang po yongs su bzung ba dang de bas lhag pa'i dgrar 'gyur ba'i 'jigs pa la sogs pa bstan pas 'grub par gda' na yang / de gnyis
110a3(mdo sde): bstan pas nye bar bzung ste/ thab mo de zhi bar bgyi ste/ de ltar dus dang po la thabs mkhas pa sbyar bar bgyi'o/ /gal te de dag mdza' bar bgyi ba dang / phan gdags pa dang / 'jigs pa bstan pa gang gis kyang bsgo ste ma btub na chos dang ldan pa'i rgyal
110a4(mdo sde): pos sems gsum nye bar gzhag ste thab mo bgyi'o/ /gsum gang zhe na/ bdag chos dang ldan pa'i rgyal po yin na/ bdag gis skye dgu rnams phung bar byas par mi 'gyur grang / phung bar 'gyur ba las ma bzlog pa lta 'ang med dam zhes dang por skye dgu
110a5(mdo sde): yongs su bskyang ba la sems nye bar gzhag par bgyi'o/ /gnyis pa ni phas kyi dgra las rgyal bar bgyi ba'i sems so/ /gsum pa ni srog gzung ba'i sems te/ sems gsum po 'di dag nye bar gzhag la dpung gi tshogs yan lag bzhi pa la bka'
110a6(mdo sde): stsal bar bgyi ste/ de ltar dus bar ma la thabs mkhas pa sbyar bar bgyi'o/ /dus tha ma la ni dpung gi tshogs yan lag bzhi pa de dag dpa' ba tha ma dang / dpa' ba 'bring dang / dpa' ba rab kyi tshul du g.yul bsham par bgyi'o/ /de la dpa' ba
110a7(mdo sde): tha ma rnams ni thog mar bsham mo/ /dpa' ba 'bring rnams ni de'i rgyab tu bsham mo/ /rta pa'i tshogs ni de gnyis ka'i rgyab rgyab nas dgye'o/ /rgyal po bdag ni de dag bag dro zhing bde bar rgal ba dang / rkang thang pa rnams yongs su bsrung ba'i phyir dpa'
110b1(mdo sde): ba'i rab rnams dang / de'i phyi bzhin bsdad par bgyi'o/ /de ltar bgyis na de dag chu gang dang / 'jigs pa dang / spyan mnyes par bgyi ba dang / rgyab rnams rnam par dag pa dang / byas pa gzo bar bgyi ba'i slad du rngo ci thogs kyis rgol zhing slar mi ldog
110b2(mdo sde): ste/ da ltar tha ma'i dus la thabs mkhas pa sbyar bar bya'o/ /de ltar thabs mkhas shing g.yul legs par shom pa'i rgyal pos ni pha rol gyi dpung bkum mam/ rma phyung yang des rgyal po la kha na ma tho ba chung zhing bsod nams ma lags pa chung
110b3(mdo sde): ba dang / 'bras bu myong ba yang nges pa ma mchis par 'gyur ro/ /de ci'i slad du zhe na/ 'di ltar des snying rje ba dang / yongs su mi gtang ba'i sems kyis las de mngon par 'du bgyis pa'i slad du'o/ /gang des skye dgu yongs su bskyang ba dang / bu
110b4(mdo sde): dang chung ma dang / rigs kyi don du bdag dang longs spyod yongs su btang ste las de bgyis pas/ gzhi de las bsod nams tshad ma mchis pa yang rab tu 'phel lo/ /rgyal po chen po thab mo'i g.yul zhig nye bar gnas na chos dang ldan pa'i rgyal pos
110b5(mdo sde): de ltar nan tan du bgyi'o/ /bram ze de ltar skye dgu yongs su bskyang ba la brtson pa'i chos kyi rgyal pos 'du shes kyis gnas pa rnam pa du zhig gis gnas par bya/ smras pa/ rgyal po chen po brgyad kyis te/ skye dgu'i ris su gtogs pa'i sems can
110b6(mdo sde): rnams la bu'i 'du shes dang / mi srun pa'i rnams la nad pa'i 'du shes dang / sdug bsngal ba rnams la snying rje'i 'du shes dang / bde ba rnams la dga' ba'i 'du shes dang / dgra rnams la de'i rgyus nyes pa'i 'du shes dang / mdza' bshes
110b7(mdo sde): rnams la rjes su bsrung ba'i 'du shes dang / longs spyod rnams la sman gyi 'du shes dang / bdag la bdag med pa'i 'du shes so/ /de la skye dgu'i ris su gtogs pa'i sems can rnams la bu'i 'du shes kyis gnas pa ni rgyal po de phas bu bcos pa
111a1(mdo sde): ltar mi srun pa tshar gcad pa la 'jug kyang snying rje'i bsam pa mi gtong ba'o/ /mi srun pa rnams la nad pa'i 'du shes kyis gnas pa ni sman pa ltar gnod pa la mi khro zhing skyon rab tu bsal ba'i slad du sbyor ba'o/ /sdug bsngal ba rnams la snying rje'i
111a2(mdo sde): 'du shes kyis gnas pa ni gnod pa thams cad kyang yongs su spong bar bgyid pa dang / phan pa bsgrub pa'i slad du 'jug pa'o/ /bde ba rnams la dga' ba'i 'du shes kyis gnas pa de ni gzhan gyi nor dang / gzhan gyi yo byad la brnab sems dang phrag dog gi
111a3(mdo sde): sems mi skyed pa'o/ /dgra rnams la de'i rgyus nyes pa'i 'du shes kyis gnas pa ni de'i rgyu yongs su spong zhing skye bo gzhan lta ci smos kyi/ dgra rnams dang yang mdza' bar bgyid pa'o/ /mdza' bshes rnams la rjes su bsrung ba'i 'du shes kyis gnas pa ni mdza'
111a4(mdo sde): ba brtan pa dang / thams cad dang mdza' ba'o/ /longs spyod rnams la sman gyi 'du shes kyis gnas pa ni 'dod pa la log par g.yem pas yongs su mi spyod cing longs spyod rnams la ma chags par yongs su spyod pa'o/ /bdag la bdag med pa'i 'du shes kyis gnas pa ni
111a5(mdo sde): chos don du gnyer zhing dge sbyong dang bram ze rnams kyi drung du mchis te rjes su 'thun pa'i chos la nan tan du bgyi ba la 'jug pa ste/ rgyal po chen po 'du shes kyis gnas pa brgyad po de dag gis gnas pa chos dang ldan pa'i rgyal po ni skyes phul ba tsam gyis kyang phyag mdzod mngon
111a6(mdo sde): par 'phel bar 'gyur gyi/ chos dang mi ldan pas ni sgyu'i sbyor ba dang / g.yo'i rnam pa thams cad kyis bsgrubs kyang de ltar 'phel bar mi 'gyur lags so/ /'du shes kyis gnas pa brgyad po de dag gis gnas na tshes grangs dang / skar ma dang / bkra shis kyi las
111a7(mdo sde): brtsams pa thams cad 'thun par 'gyur te/ des na de la mi'am/ mi ma lags pa glags tshol ba rnams kyis kyang glags mi rnyed par 'gyur lags so/ /'du shes kyis gnas pa brgyad po de dag gis gnas na char yang dus dus su 'bab par 'gyur te/ des de'i
111b1(mdo sde): khams su lo legs par 'gyur te/ mu ge'i dgon pa 'byung bar mi 'gyur lags so/ /lo tog chab 'tshal bar 'gyur ba'i rkyen ser ba dang / bye ba dang / ne tso dang / byi ba la sogs pa'i 'jigs pa mi 'byung ba lags so/ /gcan gzan mi srun pa rnams
111b2(mdo sde): kyang nyung du 'gyur/ tshegs chung ngus kyang de la gnod par sems pa'i dgra rnams rang rang gi las kyi rnam par smin pa'i nyes pas phung zhing bas pa dang / ma mchis par 'gyur lags so/ /rgyal po chen po chos dang ldan pa'i chos kyi rgyal po de ltar skye
111b3(mdo sde): dgu skyong ba ni 'jig rten na des pa rnams la nongs pa ma mchis par 'gyur lags te/ lus zhig nas gum pa'i 'og tu yang bde 'gro mtho ris kyi 'jig rten du lha'i nang du skye bar 'gyur lags so/ /de la 'di skad ces bya ste/ chos la gus shing bag
111b4(mdo sde): mchis dang / /skye dgu phan spyod yul 'khor ldan/ /gzhan gyi spyod pa rab rtogs shing / /gtsang la ma chags rgyal po rgyal/ /dpa' brtan brtson 'grus ldan gyur cing / /'jig rten bstan bcos bzo rtsal mkhas/ /brtson zhing mthar phyin sgrub
111b5(mdo sde): pa yi/ /rgyal po bde bar skye dgu skyong / /phan zhing brtson la nges smra ste/ /snying rje ldan zhing gzhan phan brtson/ /skyon nam yon tan ldan rtogs na/ /skye dgu phan pa'i rgyal po dga'/ /'bangs kyi tshogs rnams kun dga' zhing / /sbyin bgyid don
111b6(mdo sde): spyod gzhan la snyoms/ /dpung dang bzhon pa legs skyong ba'i/ /rgyal po rgyal srid yun ring skyong / /srog gcod spangs dang ma byin len/ /gzhan gyi mchis brang log smra dang / /phra ma dang ni ngag rtsub dang / /kyal pa'i skyon dang chang spangs
111b7(mdo sde): te/ /'tsho dag mi yi rgyal srid rnams/ /spangs nas lha yi rgyal srid la/ /rgyal po gnas 'gyur de slad du/ /rgyal po tshul khrims bzang por mdzod/ /rgyal po'i tshul gyi le'u ste drug pa'o// //
112a1(mdo sde): de nas rgyal po gtum po rab snang gcer bu pa'i bu bden smras dris pa'i lan btab pas mgu nas/ gcer bu pa'i bu bden smra la 'di skad ces smras so/ /bram ze tshur shog /nga'i pho brang du 'dong / de ci'i phyir zhe na/ bram ze 'khor dang
112a2(mdo sde): bcas par ngas zan la 'bod do/ /de skad ces smras pa dang / gcer bu pa'i bu bden smras rgyal po gtum po rab snang la 'di skad ces smras so/ /rgyal po chen po legs so/ /legs so/ /dus la bab par gsungs so/ /de ci'i slad du zhe na/ rgyal po chen po
112a3(mdo sde): bdag cag ni shul na dub cing bkres pa lags so/ /rgyal po chen po khyod kyis ji skad bka' stsal pa de bzhin du bgyi'o/ /de nas rgyal po gtum po rab snang gis gcer bu pa'i bu bden smra 'khor dang bcas te/ mdun du bkye nas pho brang bkod pa chen por phyin to/ /
112a4(mdo sde): der phyin pa dang / gcer bu pa'i bu bden smra rgyal po'i stan la bzhag go/ /gcer bu pa'i lhag ma gzhan yang rkyen rkyen gyi stan la bkod de rim gro byas/ bla mar byas nas gus pa dang bcas shing zhes dang bcas par rang gis lag dar te/ gcer bu pa'i bu bden
112a5(mdo sde): smra 'khor dang bcas pa la kha zas ro brgya dang ldan pas bdar te tshim par byas so/ /de ltar bdar bas tshim par byas te/ zan zos par shes nas brgya phrag stong ri ba'i gos phrugs su bshams te bskon no/ /gos bskon nas phyogs gcig tu 'dug go/ /de nas
112a6(mdo sde): gcer bu pa'i bu bden smra zas kyi bya ba byas nas sle'u gyu ste/ lag pa bsnyal te rgyal po gtum po rab snang la 'di skad ces smras so/ /rgyal po chen po sbyin pa 'di mdzad pas khyod kyis thog ma nyid du ser sna bcom ste gtong ba'i phyag mngon par brkyang bas med par lta ba
112a7(mdo sde): ni bsal/ yang dag par lta ba ni mngon par phyung / skyes bu dam pa rnams kyi rjes ni bsnyags/ skyes bu ngan pa rnams ni yongs su spangs/ mtho ris dang thar pa'i sgo rnams ni phye/ ngan song gi sgo rnams ni bcad/ dge ba'i rtsa ba ni bskyed/ mi dge ba'i rtsa ba ni phyung /
112b1(mdo sde): nyon mongs pa ni bsrabs/ dge ba'i phyogs ni spel/ tshul khrims dang ldan pa rnams ni tshim par bgyis/ bdag la sman pa dang / gzhan la sman pa ni mdzad par gyur to/ /de ci'i slad du zhe na/ rgyal po chen po sbyin pas ni longs spyod chen por 'gyur/ kha dog
112b2(mdo sde): phun sum tshogs pas ni kha dog dang ldan par 'gyur/ dri phun sum tshogs pas ni grags pa dang ldan par 'gyur/ ro phun sum tshogs pas ni yo byad dam pa 'thob par 'gyur/ reg phun sum tshogs pas ni rkang lag 'jam zhing gzhon sha chags par 'gyur/ rim
112b3(mdo sde): gror bgyis te stsal bas ni gnyen la sogs pas rim gror bgyi bar 'gyur/ lag dar te stsal bas ni rim gro pa 'thob par 'gyur/ dus su stsal bas ni don rnams dus su 'grub par 'gyur/ 'thun pa yid du 'ong ba stsal bas ni yid du 'ong ba'i longs spyod rnams la
112b4(mdo sde): sems 'jug par 'gyur/ gzhan la mi gnod par stsal bas ni longs spyod brtan pa dag 'thob par 'gyur/ mi bde ba bzod pas stsal bas ni 'khor snying nye bar 'gyur/ kha zas stsal bas ni nyam stobs dang ldan par 'gyur/ gos stsal bas ni mdog
112b5(mdo sde): dang ldan par 'gyur/ mar me stsal bas ni mig dang ldan par 'gyur/ sil snyan stsal bas ni ma nyams pa'i rna ba dang ldan par 'gyur/ bzhon pa stsal bas ni bde bar 'gyur/ sman stsal bas ni nad nyung bar 'gyur/ gnas stsal bas ni thams cad stsal
112b6(mdo sde): bar 'gyur/ chos stsal bas ni bdud rtsi stsal bar 'gyur/ srog gcod pa spangs pas ni tshe ring bar 'gyur/ ma byin par len pa spangs pas ni longs spyod chen por 'gyur/ 'dod pa la log par g.yem pa spangs pas ni 'gran zla ma mchis pa'i chung ma dang
112b7(mdo sde): ldan par 'gyur/ du smra ba spangs pas ni skur pa nyung bar 'gyur/ phra ma spangs pas ni 'khor mi phyed pa dang ldan par 'gyur/ ngag rtsub po spangs pas ni yid du 'ong ba'i sgra thos par 'gyur/ tshig kyal pa spangs pas ni tshig btsun par 'gyur/
113a1(mdo sde): brnab sems spangs pas ni mi bzad pa'i 'dod chags ma mchis par 'gyur/ gnod sems spangs pas ni mi bzad pa'i zhe sdang ma mchis par 'gyur/ log par lta ba spangs pas ni mi bzad pa'i gti mug ma mchis par 'gyur/ nga
113a2(mdo sde): rgyal spangs pas ni rigs mthon por skye bar 'gyur/ khong khro ba spangs pas ni mdzes par 'gyur/ phrag dog spangs pas ni gzi byin che bar 'gyur/ ser sna spangs pas ni phyug par 'gyur/ yan lag ma tshang ba med par stsal bas ni yan lag
113a3(mdo sde): thams cad dang ldan pa'i skyes bur 'gyur ba'i slad du ste/ de ltar zas stsal bas ni srog stsal bar 'gyur/ kha dog dang / stobs dang / bde ba dang / spobs pa stsal bar 'gyur te/ de ltar na sbyin pa bgyid pa ni skye bo mang po la bsnyen pa lags so/ /dam
113a4(mdo sde): pa rnams kyis bsnyen pa lags so/ /de'i grags pa yang thams cad du grags par 'gyur/ 'khor du mchi na'ang 'jigs pa ma mchis par 'gyur/ lus zhig nas bde 'gro mtho ris kyi 'jig rten du lha'i nang du skye bar 'gyur/ tha mar yang phyir skye ba ma mchis
113a5(mdo sde): pa 'thob par 'gyur lags so/ /de la 'di skad ces bya ste/ gang zhig yang dag sdom rnams la/ /gus par dus su zas stsol ba/ /sems dad de ni phyi tshe la/ /gnas bdun yang dag 'thob par 'gyur/ /stobs dang tshe dang kha dog dang / /bde ba dang ni
113a6(mdo sde): spobs pa dang / /rtag tu bde 'gror skye bar 'gyur/ /tha mar yang srid ma mchis 'thob/ /gang gi slad du sbyin stsal ba/ /de yi don du de 'gyur te/ /bde ba'i slad du sbyin stsal na/ /de ni bde ba nyid du 'gyur/ /bsod nams rnam smin bde ba la/ /ji ltar
113a7(mdo sde): bsams pa de bzhin 'grub/ /mi dang lhar ni skye ba 'am/ /gzugs dang gzugs med rnams su skye/ /gal te sbyin dang gang ldan zhig /shes rab kyis ni rtsol bgyid pa/ /sdug bsngal tha mar dbyung ba la/ /de yi ye shes chen po skye/ /bdud kyi ris kyi lha
113b1(mdo sde): rnams dang / /sdig pa spyod pa can rnams kyis/ /bsod nams legs par bgyis pa la/ /bar chad bgyi bar yong mi nus/ /bde 'gro dang ni nor rnyed dang / /yang srid ma mchis gsum pa ste/ /gsum po de dag don gnyer zhing / /de slad sbyin
113b2(mdo sde): pa stsal bar bgyi/ /bden smra 'gron du bos pa'i le'u ste bdun pa'o// //de nas rgyal po gtum po rab snang gis 'di snyam bsams te 'di ltar gcer bu pa'i bu bden smra'i chos bstan pa de kun kyang de bzhin gshegs pa'i bka' dang 'thun pa sha stag na
113b3(mdo sde): bdag gis gcer bu pa'i bu bden smra 'di de bzhin gshegs pa la dad pa yod dam med brtag par bya'o snyam mo/ /de nas rgyal po gtum po rab snang gis de snyam bsams te stan shin tu dma' ba zhig bting nas gcer bu pa'i bu bden smra'i mdun du 'dug ste/ 'di skad
113b4(mdo sde): ces smras so/ /bram ze gal te dris nas dris pa lan gdab pa'i phyir skabs phye na ngas dri ba gcig cig khyod la dri'o/ /de skad ces smras pa dang / gcer bu pa'i bu bden smras rgyal po gtum po rab snang la 'di skad ces smras so/ /rgyal po chen po ci
113b5(mdo sde): dang ci bzhed pa deng smrar gsol/ smras pa de dang de'i lan gsol bas bdag gis khyod kyi thugs rangs par bgyi'o/ /skabs phye bas de nas rgyal po gtum po rab snang gis gcer bu pa'i bu bden smra la 'di skad ces smras so/ /kye bram ze sems can gyi ris kyi
113b6(mdo sde): 'jig rten 'di na sems can gang la la mdzangs shing mkhas la brtags shing yid gzhungs par gyur pa yin la/ de yang skyon dang bcas par gyur pa de lta bu yod dam/ smras pa/ rgyal po chen po mchis so/ /smras pa/ bram ze de gang / smras pa/ rgyal po chen
113b7(mdo sde): po bram ze dbyar byed 'di ni mdzangs shing mkhas la brtags shing yid gzhungs pa lags te/ skar ma'i rigs la mkhas pa/ mchod sbyin gyi rgyud la mkhas pa/ sbyin sreg dang / bzlas brjod dang / bsreg pa'i cho ga la shin tu bslabs pa/ zla ba dang nyi ma spyang kis 'dzin
114a1(mdo sde): pa dang / skar ma ltung ba dang / lce 'bab pa dang / sa g.yo ba'i rgyus tshar phyin pa/ lo legs pa dang / mu ge dang / 'jig rten 'jig pa dang / lo khyud khor gyi rgyus rnams rtogs par khong du chud pa lags na/ de ni skyon dang bcas pa lags so/ /
114a2(mdo sde): smras pa/ bram ze bram ze dbyar byed kyi skyon gang / smras pa/ rgyal po chen po bram ze dbyar byed ni byi ba la dga' ba ste/ rgyal po chen po mkhas pas ni gzhan gyi mchis brang dang bsten par mi bgyi'o/ /de ci'i slad du zhe na/ rgyal po chen po gzhan gyi mchis brang
114a3(mdo sde): bsten pas ni tshe 'di dang tshe phyi ma la sdug bsngal ches mang po 'thob par 'gyur te/ lha dang mir bcas pa'i 'jig rten gyis kyang smad par 'gyur ba'i slad du'o/ /de la 'di skad ces bgyi ste/ byi ba bgyid pa'i ngang tshul can/ /ma bsdams mi srun yul la brkam/ /
114a4(mdo sde): bdag gi chung mas mi chog ste/ /'jig rten dag na smad 'os lags/ /'di dang pha rol sdug bsngal 'gyur/ /bsad bcing chad pa drag po myong / /sems can dmyal ba rnams su skye/ /bde ba chung zhing sems la gnod/ /smras pa/ bram ze sems can gyi
114a5(mdo sde): ris kyi 'jig rten 'di na sems can gang la la mdzangs shing mkhas la brtags shing yid gzhungs par gyur pa yin la de yang skyon dang bcas par gyur pa gzhan yang yod dam/ smras pa/ rgyal po chen po mchis so/ /smras pa/ bram ze de gang / smras pa/ rgyal
114a6(mdo sde): po chen po bram ze b+ha ra dwa dza 'di ni mdzangs shing mkhas la brtags shing yid gzhungs pa ste/ tshul dang 'dul ba la mkhas pa lags na/ de yang skyon dang bcas pa lags so/ /smras pa/ bram ze bram ze b+ha ra dwa dza'i skyon gang / smras pa/ rgyal po chen po bram ze b+ha ra dwa dza
114a7(mdo sde): 'di ni rmugs pa dang yur ba mang ba dang / ha cang gnyid che ba lags te/ rgyal po chen po mkhas pas ni rmugs pa dang yur ba dang gnyid che bar mi bgyi'o/ /de ci'i slad du zhe na/ rgyal po chen po rmugs pa dang gnyid 'di ni 'jig rten pa dang 'jig rten las 'das pa'i chos
114b1(mdo sde): rnams 'grib par bgyid pa'i chos te/ ye shes dang spong ba'i bar chad du yang 'gyur ba'i slad du'o/ /de la 'di skad ces bya ste/ gang zhig rmugs yur gnyid che ba/ /skye bo de ni le los non/ /ma thob pa dag des mi 'thob/ /thob par gyur pa'ang 'grib par
114b2(mdo sde): 'gyur/ /de ltar khyad par thob 'tshal bas/ /snyom las dang ni le lo dang / /rmugs pa dang ni yur dang gnyid/ /bag med lhan cig spang bar bgyi/ /smras pa/ bram ze sems can gyi ris kyi 'jig rten 'di na sems can gang la la mdzangs shing mkhas la
114b3(mdo sde): brtags shing yid gzhungs par gyur pa yin la/ de yang skyon dang bcas par gyur pa gzhan yang yod dam/ smras pa/ rgyal po chen po mchis so/ /smras pa/ bram ze de gang / smras pa/ rgyal po chen po rgyal bu gzhon nu nag po 'di ni mdzangs shing mkhas la
114b4(mdo sde): brtags shing yid gzhungs pa ste/ mos pa chen po dang ldan pa lags na/ de yang skyon dang bcas pa lags so/ /smras pa/ bram ze rgyal bu gzhon nu nag po'i skyon ni gang / smras pa/ rgyal po chen po rgyal bu gzhon nu nag po'i skyon ni shin tu ser sna can lags te/ rgyal
114b5(mdo sde): po chen po mkhas pas ni ser sna can du mi bgyi'o/ /de ci'i slad du zhe na/ rgyal po chen po longs spyod phun sum tshogs pa thob la ser sna la gnas pa ni des longs spyod rnams las snying po ma blangs te/ de lag pa stong par 'gum pa'i dus bgyis nas gshin rje'i yul du
114b6(mdo sde): mchis te/ der bkres pa dang skom pa la sogs pa'i sdug bsngal myong ba'i slad du'o/ /de la 'di skad ces bgyi ste/ gang zhig longs spyod phun ldan la/ /ser snas zil non mi de ni/ /lag stong gshin rje'i yul du mchi/ /bkres pas nyen pa myong bar 'gyur/ /
114b7(mdo sde): der ni bkres skom gdungs pa dang / /mya ngan grang sogs sdug bsngal myong / /de bas mkhas pas rang gi blos/ /'jungs pa'i dri mas gos mi bgyi/ /smras pa/ bram ze sems can gyi ris kyi 'jig rten 'di na sems can gang la la mdzangs shing mkhas la brtags shing
115a1(mdo sde): yid gzhungs par gyur pa yin la/ de yang skyon dang bcas par gyur pa gzhan yang yod dam/ smras pa/ rgyal po chen po mchis so/ /smras pa/ bram ze de gang / smras pa/ rgyal po chen po rgyal bu gzhon nu rgyal sde 'di ni mdzangs shing mkhas
115a2(mdo sde): la brtags shing yid gzhungs pa ste/ mos pa che zhing 'jigs pa ma mchis la/ gtong ba dang ldan zhing snying stobs phun sum tshogs pa lags na/ de yang skyon dang bcas pa lags so/ /smras pa/ bram ze rgyal bu gzhon nu rgyal sde'i skyon ni gang / smras pa/ rgyal po chen
115a3(mdo sde): po rgyal bu gzhon nu rgyal sde ni srog gcod pa ste/ rgyal po chen po mkhas pas ni srog gcod par mi bgyi'o/ /de ci'i slad du zhe na/ rgyal po chen po skyes bu gang zag srog gcod pa ni tshe thung bar 'gyur ba dang / sems can dmyal ba dang / dud 'gro'i skye gnas dang / gshin rje'i
115a4(mdo sde): 'jig rten du mchi bar 'gyur ba'i slad du'o/ /de la 'di skad ces bgyi ste/ srog gcod bgyid pa'i gang zag ni/ /tshe thung nad kyang rab tu mang / /gang na mi bde che ba yi/ /sems can dmyal bar skye bar 'gyur/ /de bas sdug bsngal mi 'tshal zhing / /tshe 'dir bde 'tshal
115a5(mdo sde): mkhas pa yis/ /gzhan gyi srog gcad mi bgyi ste/ /srog chags rnams ni bdag bzhin bsrung / /smras pa/ bram ze sems can gyi ris kyi 'jig rten 'di na sems can gang la la mdzangs shing mkhas la brtags shing yid gzhungs par gyur pa yin la/ de yang skyon dang
115a6(mdo sde): bcas par gyur pa gzhan yang yod dam/ smras pa/ rgyal po chen po mchis so/ /smras pa/ bram ze de gang / smras pa/ rgyal po chen po rgyal bu gzhon nu 'jigs med 'di ni mdzangs shing mkhas la brtags shing yid gzhungs pa lags na/ de yang skyon dang bcas pa
115a7(mdo sde): lags so/ /smras pa/ bram ze rgyal bu gzhon nu 'jigs med kyi skyon gang / smras pa/ rgyal po chen po rgyal bu 'jigs med ni ha cang snying rje can lags te/ rgyal po chen po mkhas pas ni ha cang snying rje can du mi bgyi'o/ /de ci'i slad du zhe na/ rgyal po chen po gang rgyal po
115b1(mdo sde): dbang phyug chen po dang ldan la/ ha cang snying rje ches na de'i rgyal srid la chad pa ma mchis pas ma rungs pa mang pos 'khrug par 'gyur zhing chom rkun gyi gnod pa mang po yang mi zlogs par 'gyur ba'i slad du'o/ /de la 'di skad ces bgyi ste/ rgyal po ha cang snying rje na/ /ma rungs
115b2(mdo sde): pa dang bkrabs pa dang / /rkun pos rgyal srid 'khrug cing skyo/ /rgyal pos rtag tu shes gus brtson/ /de bas sa yi bdag po yis/ /skyon de mthong nas spang bgyi ste/ /ha cang snying rjer mi bgyi'o/ /nyam thag srog chags snying rje'ang bgyid/ /smras pa/ bram ze sems
115b3(mdo sde): can gyi ris kyi 'jig rten 'di na sems can gang la la mdzangs shing mkhas la brtags shing yid gzhungs par gyur pa yin la/ de la skyon dang bcas par gyur pa gzhan yang yod dam/ smras pa/ rgyal po chen po mchis so/ /smras pa/ bram ze de gang / smras
115b4(mdo sde): pa/ rgyal po chen po rgyal bu gzhon nu stobs lha 'di ni mdzangs shing mkhas la brtags shing yid gzhungs par gyur pa lags na/ de yang skyon dang bcas pa lags so/ /smras pa/ bram ze rgyal bu gzhon nu stobs lha'i skyon gang / smras pa/ rgyal po chen po rgyal bu gzhon
115b5(mdo sde): nu stobs lha ni shin tu chang la chags pa ste/ rgyal po chen po mkhas pas ni shin tu chang la chags par mi bgyi'o/ /de ci'i slad du zhe na/ rgyal po chen po chang gi btung ba ni dran pa yongs su nyams par 'gyur ba'i rgyu ste/ yan lag dam pa'i bgegs su 'gyur zhing 'jig
115b6(mdo sde): rten pa dang / 'jig rten las 'das pa'i don chen po rnams 'grib par 'gyur ba'i slad du'o/ /de la 'di skad ces bgyi ste/ chang dga' dgos pa thams cad la/ /rtag tu bag med spyod par 'gyur/ /mkhas pa rnams kyis smad 'gyur zhing / 'di dag gzhan du rnams
115b7(mdo sde): par rmongs/ /de bas skyes bu mkhas pa yis/ /chang la dga' ba spang bar bgyi/ /de ni yon tan 'grib par bgyid/ /gzhan du'ang smyon par bgyid pa lags/ smras pa/ bram ze sems can gyi ris kyi 'jig rten 'di na sems can gang la la mdzangs shing mkhas la brtags
116a1(mdo sde): shing yid gzhungs par gyur pa yin la/ de yang skyon dang bcas par gyur pa gzhan yang yod dam/ smras pa/ rgyal po chen po mchis so/ /smras pa/ bram ze de gang / smras pa/ rgyal po chen po rgyal bu gzhon nu nor lha 'di ni mdzangs shing mkhas la
116a2(mdo sde): brtags shing yid gzhungs pa ste/ mos pa che zhing 'jigs pa ma mchis la/ gtong ba dang ldan zhing snying stobs phun sum tshogs pa lags na de yang skyon dang bcas pa lags so/ /smras pa/ bram ze rgyal bu gzhon nu nor lha'i skyon gang / smras pa/ rgyal po chen po rgyal bu gzhon nu
116a3(mdo sde): nor lha ni shin tu mtha' ring ba ste/ rgyal po chen po mkhas pas ni shin tu mtha' ring bar mi bgyi'o/ /de ci'i slad du zhe na/ rgyal po chen po ha cang mtha' lus na don nyams par 'gyur te/ skyon rnams kyang brtan par gyur pas zhi bar mi 'gyur ba'i slad du'o/ /rgyal po chen
116a4(mdo sde): po de lta lags pas mkhas pas shin tu mtha' ring bar mi bgyi'o/ /de la 'di skad ces bgyi ste/ shin tu mtha' ring shed bu yi/ /don rnams thams cad 'jig par 'gyur/ /ma thob pa ni 'thob mi 'gyur/ /thob pa rnams kyang nyams par 'gyur/ /de bas mtha' ring spang
116a5(mdo sde): bgyis la/ /mkhas pas shin tu bsgrim par bgyi/ /dus kyi 'bras bu bkong bar 'gyur/ /des na de ni 'grib pa 'thob/ /smras pa/ bram ze sems can gyi ris kyi 'jig rten 'di na sems can gang la la mdzangs shing mkhas la brtags shing yid gzhungs par gyur pa yin la/ de yang
116a6(mdo sde): skyon dang bcas par gyur pa gzhan yang yod dam/ smras pa/ rgyal po chen po mchis so/ /smras pa/ bram ze de gang / smras pa/ rgyal po chen po rgyal bu gzhon nu sde chen 'di ni mdzangs shing mkhas la brtags shing yid gzhungs pa mos pa che ba lags na/ de yang skyon dang
116a7(mdo sde): bcas pa lags so/ /smras pa/ bram ze rgyal bu gzhon nu sde chen gyi skyon gang / smras pa/ rgyal po chen po rgyal bu gzhon nu sde chen ni ha cang brkam chags can te/ mi rigs pa'i 'dod chen gyi zil gyis non cing gzhan gyi nor 'phrog pa ste/ rgyal po chen po mkhas pas ni ha
116b1(mdo sde): cang 'dod chen che bar mi bgyi'o/ /de ci'i slad du zhe na/ rgyal po chen po 'dod chen che ba ni tshe 'di nyid la yang sems can rnams kyis yid brtan du mi rung ba lags la/ lus zhig nas kyang ngan song rnams su skye bar 'gyur ba'i slad du'o/ /de la 'di skad ces bgyi ste/ gang
116b2(mdo sde): zhig sogs la brtson gyur cing / /longs spyod thob kyang dgar mi tshor/ /gzhan gyi longs spyod 'phrog bgyid cing / /mi rigs 'dod ldan sems can gang / /de ni gum nas ngan song mchi/ /tshe 'dir srog chags yid mi mchi/ /de bas skyes bu mkhas pa yis/
116b3(mdo sde): mi rigs 'dod chen yongs su spang / /smras pa/ bram ze sems can gyi ris kyi 'jig rten 'di na sems can gang la la mdzangs shing mkhas la brtags shing yid gzhungs par gyur pa yin la/ /de yang skyon dang bcas par gyur pa gzhan yang yod dam/ smras pa/
116b4(mdo sde): rgyal po chen po mchis so/ /smras pa/ bram ze de gang / smras pa/ rgyal po chen po rgyal bu gzhon nu lha chen po 'di ni mdzangs shing mkhas la brtags shing yid gzhungs pa lags na/ /de yang skyon dang bcas pa lags so/ /smras pa/ bram ze rgyal bu
116b5(mdo sde): gzhon nu lha chen po'i skyon gang / smras pa/ rgyal po chen po rgyal bu gzhon nu lha chen po ni rgod cing ca co can ma zhi ba ste/ rgyal po chen po mkhas pas ni rgod par mi bgyi'o/ /de ci'i slad du zhe na/ rgyal po chen po rgod pa ni zhi gnas dang / lhag mthong gi bgegs
116b6(mdo sde): su 'gyur ba'i chos lags pa dang / ngan song du mchi ba'i rgyur gyur pa'i slad du'o/ /de bas na mkhas pas rgod par mi bgyi'o/ /de la 'di skad ces bgyi ste/ rgod pa'i dri mar bcas pa'i sems/ /mkhas pas bsngags pa ma lags te/ /sdug bsngal mthar phyin
116b7(mdo sde): ting nge 'dzin/ /bsgrims kyang mi 'thob ga la thar/ /yon tan grags pa 'jig bgyid pa'i/ /rgod pa de slad spang bar bgyi/ /skyes bu don chen 'tshal ba la/ /'di dang gzhan du'ang de gnod 'gyur/ /smras pa/ bram ze sems can gyi ris kyi 'jig rten 'di na sems
117a1(mdo sde): can gang la la mdzangs shing mkhas la brtags shing yid gzhungs par gyur pa yin la/ de yang skyon dang bcas par gyur pa gzhan yang yod dam/ smras pa/ rgyal po chen po mchis so/ /smras pa/ bram ze de gang / smras pa/ rgyal po chen
117a2(mdo sde): po yul ko sa la'i rgyal po gsal rgyal 'di ni mdzangs shing mkhas la brtags shing yid gzhungs par gyur pa lags na de yang skyon dang bcas pa lags so/ /smras pa/ bram ze yul ko sa la'i rgyal po gsal rgyal gyi skyon gang / smras pa/ rgyal po chen po
117a3(mdo sde): yul ko sa la'i rgyal po gsal rgyal ni shin tu mang du za ba ste/ rgyal po chen po mkhas pas ni shin tu mang du za bar mi bgyi'o/ /de ci'i slad du zhe na/ rgyal po chen po shin tu mang du za ba ni le lo can du 'gyur/ lus lci bar 'gyur de'i kha zas bde bar 'ju bar mi 'gyur/
117a4(mdo sde): tshe 'di dang pha rol gyi don rnams kyang yongs su 'grib par 'gyur ba'i slad du'o/ /de la 'di skad ces bgyi ste/ skyes bu gang zhig mang za ba/ /de ni lus lci le lo can/ /'di dang pha rol tshe yi don/ /nges par rab tu 'grib par 'gyur/ /de ni sad na'ang sdug bsngal te/
117a5(mdo sde): nyal na'ang sdug bsngal gzhan gnod bgyid/ /de bas phan dang ran par bza'/ /zas kyi dus ni nges par bgyi/ /smras pa/ bram ze sems can gyi ris kyi 'jig rten 'di na sems can gang la la mdzangs shing mkhas la brtags shing yid gzhungs par gyur pa yin la/ de
117a6(mdo sde): yang skyon dang bcas par gyur pa gzhan yang yod dam/ smras pa/ rgyal po chen po mchis so/ /smras pa/ bram ze de gang / smras pa/ rgyal po chen po khyod kyang mdzangs shing mkhas la brtags shing yid gzhungs la mos pa che zhing 'jigs pa ma mchis la gtong
117a7(mdo sde): ba dang ldan zhing thugs stobs phun sum tshogs pa lags na/ khyod kyang skyon dang bcas pa lags so/ /smras pa/ bram ze nga'i skyon gang yin/ smras pa/ rgyal po chen po khyod ni shin tu gtum mo/ /rgyal po chen po khyod ni shin tu khro'o/ /rgyal po chen po khyod ni shin
117b1(mdo sde): tu brlang ngo / /rgyal po chen po khyod ni shin tu rtsub bo/ /rgyal po chen po khyod ni shin tu gzu lums che'o/ /rgyal po chen po mkhas pas ni shin tu gtum par mi bgyi'o/ /de ci'i slad du zhe na/ rgyal po chen po rgyal po'am/ rgyal po'i blon po shin tu gtum pa gang lags
117b2(mdo sde): pa de la ni skye bo mang po mi dga' bar 'gyur ba lags te/ bdag gi pha ma la yang mi sdug pa lags na grong rdal gyi mi dang yul gyi mi gzhan la lta ci smos pa'i slad du ste/ /rgyal po chen po de lta lags pas mkhas pas shin tu gtum par mi bgyi'o/ /rgyal po chen po mkhas
117b3(mdo sde): pas ni phyi rjes ring du blta bar bgyi'o/ /de la 'di skad ces bgyi ste/ rgyal po gang zhig gtum gyur la/ /khro dbang dgos pa khyad gsod pa/ /de ni rang gi pha ma yang / /shin tu skyo bar bgyid pa lags/ /skye bo gzhan lta ci smos te/ /skad cig tsam yang ga
117b4(mdo sde): la dga'/ /de bas mkhas pas nan tan du/ /khro ba yongs su spang bar bgyi/ /de nas rgyal po gtum po rab snang gis mngon sum du bdag la mi snyan par rjod pa de lta bu thos nas khros 'khrugs te/ yi ma rangs shing tshig pa za bar gyur nas/ gcer bu pa'i
117b5(mdo sde): bu bden smra la 'di skad ces smras so/ /bden smra khyod kyis 'khor 'di lta bu'i mdun du nga la de skad kyi mi snyan pa bya'am/ de bas na khyod ni gsad par 'os pa'o zhes byas nas/ des khros pa'i sems kyis dge sbyong 'di ni rgyal po la ngan du smra ba yin gyis sod cig ces tshig
117b6(mdo sde): phyung bar gyur to/ /de nas gcer bu pa'i bu bden smra 'jigs shing skrag ste/ rgyal po gtum po rab snang la 'di skad ces smras so/ /rgyal po chen po de ltar gzu lums ma mdzad par rgyal po chen po bdag la mi 'jigs pa stsal du gsol/ gsol ba 'di yang
117b7(mdo sde): gsan du gsol/ smras pa/ bden smra mi 'jigs pa sbyin gyis ci gsol smros shig /smras pa/ rgyal po chen po bdag kyang skyon dang bcas pa lags so/ /smras pa/ khyod kyi skyon gang / smras pa/ rgyal po chen po khyod de ltar gtum pa/ de ltar khro ba/ de
118a1(mdo sde): ltar zhe sdang ba/ de ltar gzu lums can gyi spyan sngar bdag 'di ltar yang dag pa ji lta ba bzhin du smra ba ni bdag kyang ha cang ngor ro bar smra ba lags te/ bdag ni de kho na smra bar gyur to/ /rgyal po chen po mkhas pas ni dus thams cad du yang dag pa ji
118a2(mdo sde): lta ba bzhin du smra bar mi bgyi'o/ /rgyal po chen po mkhas pas ni dus dang dus ma lags pa dang / yul dang yul ma lags pa 'tshal bar bgyi'o/ /de ci'i slad du zhe na/ rgyal po chen po yang dag par smra ba ni 'jig rten yid mi bde zhing mi dga' bar 'gyur te/ des
118a3(mdo sde): pa rnams kyis mi bsngags shing glen pa'i skye bo rnams zhe sdang bar 'gyur ba'i slad du'o/ /de la 'di skad ces bgyi ste/ gang zhig yang dag smra bgyid cing / /smra dus dus min ma 'tshal ba/ /de ni mkhas pas smad 'gyur na/ /'jig rten gzhan lta ci zhig smos/ /
118a4(mdo sde): de bas bden pa'i tshig lags kyang / /blo ldan kun tu smra mi bgyi/ /bdag kyang 'dir ni 'di lta bur/ /bden smras rang la gnod par gyur/ /yon tan dang skyon bstan pa'i le'u ste brgyad pa'o// //de nas rgyal po gtum po rab snang gcer bu pa'i bu
118a5(mdo sde): bden smra'i legs par bshad pas mgu ste/ rjes su yi rangs nas yang dri ba gzhan dag dris so/ /bram ze yang sems can gyi ris kyi 'jig rten 'di na sems can gang la la mkhas shing mdzangs la brtags shing yid gzhungs la/ tshul dang 'dul ba'i cho ga la
118a6(mdo sde): mkhas pa yang yin la/ de la skyon yang med pa de lta bu yod dam/ smras pa/ rgyal po chen po mchis so/ /smras pa/ bram ze de gang / smras pa/ rgyal po chen po dge sbyong gau ta ma ni shAkya'i rgyal po chen po shAkya'i rigs las rab tu byung ba de ni/ bdag cag gi rig byed las 'byung ba
118a7(mdo sde): bzhin du skyon ma mchis pa ste/ de ni rigs kyi che ba nyid kyis skyon gdags par mi nus te/ 'di ltar 'khor los sgyur ba'i rigs su byung ba'o/ /de ni rgyud las smos nas skyon gdags su mi nus te/ 'di ltar bu ram shing pa'i rigs kyi rgyud du byung ba'o/ /de ni lus kyi
118b1(mdo sde): che ba nyid kyis kyang skyon gdags su mi nus te/ 'di ltar mtshan dang dpe byad bzang pos legs par brgyan pa'i lus dang ldan pa'o/ /de ni chos dang bcas par skyon gdags su mi nus te/ 'di ltar tshul khrims dang / stobs dang / mi 'jigs pa dang / sangs
118b2(mdo sde): rgyas kyi chos ma 'dres pa dang ldan pas de'i slad du de ni skyon ma mchis pa lags so/ /rgyal po chen po gal te dge sbyong gau ta ma de khyim nas khyim ma mchis par rab tu ma byung na ni de rgyal po 'khor los sgyur ba/ mtha' bzhir rnam par rgyal ba/ chos dang ldan pa chos kyi
118b3(mdo sde): rgyal po rin po che sna bdun dang ldan par 'gyur du gdon mi 'tshal te/ /de'i rin po che sna bdun ni 'di lta ste/ 'khor lo rin po che dang / glang po rin po che dang / rta rin po che dang / nor bu rin po che dang / bud med rin po che dang / khyim bdag rin po che dang / bdun
118b4(mdo sde): pa blon po rin po che lags so/ /de la sras kyang stong tham pa mnga' bar 'gyur du gdon ma 'tshal te/ dpa' ba rtul phod pa/ yan lag mchog gi gzugs dang ldan pa/ gzhan gyi sde rab tu 'joms pa/ 'khor los sgyur ba'i mtshan dang ldan pa sha stag 'byung bar
118b5(mdo sde): 'gyur du gor ma bkum mo/ /de ni gling bzhi pa'i 'jig rten gyi khams 'dir gcig pu spyod pa'i dbang sgyur bar 'gyur zhing gzhan gyi dring mi 'jog par 'gyur du gdon ma 'tshal te/ des sa chen po ma lus pa gnod par sdo ba ma mchis shing 'tshe ba ma mchis pa 'di nyid
118b6(mdo sde): chad pa ma mchis shing mtshon gyis bda' ba ma mchis la/ chos dang 'thun zhing snyoms pas legs par phab ste gnas par 'gyur du gdon ma 'tshal ba zhig na/ de khyim nas khyim ma mchis par rab tu byung nas brtul zhugs dang dka' thub chen po brtsams te/ rgya shug
118b7(mdo sde): gi 'bras bu'am/ til gyi 'brum bu'am/ 'bras kyi 'bru 'gas lo drug 'das par bgyis te/ byang chub kyi shing drung du bzhugs nas/ bdud kyi sde dpung dang bcas pa rab tu pham par bgyis te/ sems kyi skad cig gcig dang ldan pa'i shes rab kyis shes par bgyi
119a1(mdo sde): ba dang / thob par bgyi ba dang / mthong bar bgyi ba dang / khong du chud par bgyi ba dang / mngon du bgyi ba gang ci yang rung ba de thams cad rang gi mngon par shes pas mngon par rdzogs par sangs rgyas te/ de dang mnyam pa'i sems can yang 'jig
119a2(mdo sde): rten na ma mchis na/ de'i gong du phyin pa lta ga la mchis te/ dge sbyong gau ta ma de ni mi mnyam pa dang mnyam zhing zla gang yang ma mchis pa ste/ de'i slad du de ni skyon ma mchis pa lags so/ /de ci'i slad du zhe na/ 'di ltar dge sbyong gau ta ma de ni rigs dang / rgyud kyis
119a3(mdo sde): 'dra ba ma mchis pa dang / gzugs kyi che ba nyid kyis 'dra ba ma mchis pa dang / ye shes kyi che ba nyid kyis mtshungs pa ma mchis pa'i slad du ste/ de'i slad du de skyon ma mchis pa lags so/ /de la 'di skad ces bgyi ste/ rigs dang rgyud dang gzugs dang ldan/ /
119a4(mdo sde): mtshan rnams kyis ni 'bar ba'i sku/ /dpe byad bzang po brgyad cus kyang / /thub pa'i zla ba mngon par brgyan/ /mu stegs tshogs rnams zil mnan te/ /lo drug yun ring dka' thub spyad/ /bdud kyang btul ba mdzad nas su/ /bde gshegs thams cad
119a5(mdo sde): mkhyen nyid brnyes/ /sems can med cing srog med chos/ /'phags pa'i bden bzhi phun tshogs pa/ /drang srong lhung bar des bshad pas/ /de slad de la skyon ma mchis/ /de nas rgyal po gtum po rab snang gis gcer bu pa'i bu bden smra la 'di skad ces smras so/ /
119a6(mdo sde): kye bram ze chen po dge sbyong gau ta ma de mtshan gang dag dang ldan na mtshan gyis legs par brgyan pa'i sku dang ldan pa zhes bya ba de bzhin gshegs pa skyes bu chen po seng ge de'i mtshan sum cu rtsa gnyis po de dag gang yin/ de skad ces smras pa dang / gcer bu pa'i bu bden smras
119a7(mdo sde): rgyal po gtum po rab snang la 'di skad ces smras so/ /rgyal po chen po de'i slad du gsan du gsol/ /brjod par bgyi'o/ /rgyal po chen po 'di lta ste/ dge sbyong gau ta ma de ni zhabs shin tu gnas pa dang ldan pa'o/ /dge sbyong gau ta ma de ni phyag dang zhabs kyi mthil
119b1(mdo sde): 'khor lo rtsibs stong dang ldan pa mnga' ba'o/ /dge sbyong gau ta ma de ni phyag dang zhabs dra bar 'brel pa dang ldan pa'o/ /dge sbyong gau ta ma de ni phyag dang zhabs 'jam zhing gzhon sha chags pa dang ldan pa'o/ /dge sbyong gau ta ma de ni sor mo ring ba dang ldan pa'o/ /dge
119b2(mdo sde): sbyong gau ta ma de ni bdun mtho ba dang ldan pa'o/ /dge sbyong gau ta ma de ni zhabs kyi rting pa yangs pa dang ldan pa'o/ /dge sbyong gau ta ma de ni zhabs long mo'i tshigs mi mngon pa dang ldan pa'o/ /dge sbyong gau ta ma de ni byin pa e na ya'i lta bu dang ldan pa'o/ /dge sbyong
119b3(mdo sde): gau ta ma de ni brla zlum pa dang ldan pa'o/ /dge sbyong gau ta ma de ni bzhengs bzhin du ma btud par phyag pus mor slebs pa dang ldan pa'o/ /dge sbyong gau ta ma de ni mdoms kyi sba ba sbubs su nub pa dang ldan pa'o/ /dge sbyong gau ta ma de ni spu re re nas skye ba dang ldan pa'o/ /dge
119b4(mdo sde): sbyong gau ta ma de ni dbu skra mthon mthing dang ldan pa'o/ /dge sbyong gau ta ma de ni dbu skra g.yas phyogs su 'khyil ba dang ldan pa'o/ /dge sbyong gau ta ma de ni sku'i spu gyen du 'khyil ba dang ldan pa'o/ /dge sbyong gau ta ma de ni pags pa 'jam pa dang ldan pa'o/ /dge sbyong gau ta ma de ni
119b5(mdo sde): pags pa gser gyi kha dog lta bu dang ldan pa'o/ /dge sbyong gau ta ma de ni dpung mgo shin tu zlum pa dang ldan pa'o/ /dge sbyong gau ta ma de ni thal gong rgyas pa dang ldan pa'o/ /dge sbyong gau ta ma de ni sku che zhing drang ba dang ldan pa'o/ /dge sbyong gau ta ma de ni 'gram pa seng ge'i 'dra ba
119b6(mdo sde): dang ldan pa'o/ /dge sbyong gau ta ma de ni tshems bzhi bcu dang ldan pa'o/ /dge sbyong gau ta ma de ni tshems thags bzang ba dang ldan pa'o/ /dge sbyong gau ta ma de ni tshems mnyam pa dang ldan pa'o/ /dge sbyong gau ta ma de ni tshems shin tu dkar ba dang ldan pa'o/ /dge sbyong gau
119b7(mdo sde): ta ma de ni ro bro ba mchog dang ldan pa'o/ /dge sbyong gau ta ma de ni ljags shin tu ring zhing srab pa dang ldan pa'o/ /dge sbyong gau ta ma de ni tshangs pa'i dbyangs dang ldan pa'o/ /dge sbyong gau ta ma de ni spyan gyi rdzi ma ba'i lta bu dang ldan pa'o/ /dge sbyong gau ta ma de ni spyan mthon mthing
120a1(mdo sde): dang ldan pa'o/ /dge sbyong gau ta ma de ni tshogs yongs su rdzogs pa'i mdzod spu dang ldan pa'o/ /rgyal po chen po 'di dag ni dge sbyong gau ta ma'i skyes bu chen po'i mtshan sum cu rtsa gnyis po dag ste/ de dag dang ldan pas dge sbyong gau ta ma de mtshan gyis legs
120a2(mdo sde): par brgyan pa'i sku dang ldan pa zhes bgyi ste/ de'i slad du de skyon ma mchis pa lags so/ /de la 'di skad ces bgyi ste/ spyi bo gtsug tor mdzes pas rnam par brgyan/ /dbu skra mthon mthing g.yas su 'khyil ba mnga'/ /rdzi ma ba'i 'dra ud pal mchog gi spyan/ /
120a3(mdo sde): de bas 'di na rgyal ba skyon ma mchis/ /tshangs pa ka la ping ka mchog gi dbyangs/ /pad ma'i 'dab ltar dri med yangs pa'i ljags/ /de yi ljags kyang zhal kun khebs pa ste/ /de bas de 'dra'i sems can 'ga' ma mchis/ /ro mchog gcig kyang thams cad
120a4(mdo sde): ro ldan par/ /mtshan rab de yis rab tu myur 'gyur te/ /rgyal ba'i ljags ni de dang ldan pas na/ /de bas 'di na rgyal ba skyon ma mchis/ /tshems kyi yon tan mnyam med mnyam pa yin/ /de yi tshems ni bzhi bcu tham pa tshang / /des ni 'jig rten lhar bcas
120a5(mdo sde): thams cad kyang / /bde gshegs de la dga' 'gyur ngo mtshar 'thob/ /seng ge'i za 'gram sgros ni bim pa'i mchog /mtshungs med thal gong shin tu rgyas dang ldan/ /dpung mgo shin tu zlum zhing mdzes par ldan/ /dpal ldan shing ltar chu zheng gab pa'i sku/ /
120a6(mdo sde): dpe legs sku ni yangs shing rkyen du 'bab/ /yid can kun la sdug pa'i sku yang mnga'/ /thub pa dpa' bo mtho ba bdun dang ldan/ /pags pa'i mdog ni gser mchog btso ma 'dra/ /shin tu 'jam sku spu ni gyen du 'khyil/ /sdug cing mi srab mthon mthing dri
120a7(mdo sde): med dbu/ /dbu 'jam g.yas su 'khyil dang ldan pa ste/ /de bas bde gshegs mnyam pa 'ga' ma mchis/ /bde bar gshegs ni ma btud bzhugs dang ldan/ /mdoms sba mi gda' glang po'i rgyal po bzhin/ /brla zlum byin pa e na ya yi 'dra/ /bde
120b1(mdo sde): gshegs de la yid can su mi sten/ /phyag dang zhabs kyi sor mo dra bas 'brel/ /sen mo zangs mdog sor mo legs par zlum/ /dung ltar mtho ba'i zhabs ldan mnyam pa'i zhabs/ /rting pa yangs shing mnyam pa drang srong mchog /phyag dang zhabs la 'khor lo
120b2(mdo sde): 'jam pa mnga'/ /drang srong chen po sor mo ring dang ldan/ /thub pa'i dbang po zhabs mthil shin tu gnas/ /des ni sa la mi g.yo'i skur bzhud de/ /'di ni drang srong chen po'i mtshan gyi tshogs/ /de yis brgyan sku shin tu mdzes par gda'/ /mnyam med 'khor
120b3(mdo sde): gyi nang na bzhugs pa'i tshe/ /skar tshogs mang dbus zla ba gnas pa bzhin/ /skyes bu chen po'i sku mchog gzugs de yang / /'gro ba kun tu de bzhin shin tu gda'/ /bde bar gshegs pa'i yon tan dri med chos/ /gang lags de kun thub pa nyid gsung
120b4(mdo sde): grang / /smras pa/ bram ze ci'i phyir na dge sbyong gau ta ma de bsod nams brgya pa'i mtshan dang ldan zhes bya/ smras pa/ rgyal po chen po de'i slad du/ don 'di nyid rab tu bsgrub pa'i slad du dpe gsol bar 'tshal lo/ /rgyal po chen po gal te stong gsum gyi stong chen
120b5(mdo sde): po'i 'jig rten gyi khams na sems can skye gnas bzhis yongs su zin pa gang ji snyed cig mchis pa de dag thams cad yongs su brtag pa nye bar bzung ste/ mi'i lus thob par gyur la/ mi'i lus thob pa de dag re re zhing 'khor los sgyur ba'i bsod nams dang ldan par gyur la/
120b6(mdo sde): 'khor los sgyur ba'i bsod nams dang ldan pa'i sems can de dag thams cad kyi bsod nams kyi phung po gang lags pa brgya gyur du bsgyur ba'i bsod nams kyi phung po des dge sbyong gau ta ma'i sku la spu'i khung bu gcig mngon par 'grub ste/ de bzhin du spu'i khung bu re re yongs su grub
120b7(mdo sde): bo/ /spu'i khung bu thams cad du gtogs pa'i bsod nams kyi phung po ji snyed pa brgya gyur du bsgyur ba'i bsod nams kyi phung po des dge sbyong gau ta ma'i sku la dpe byad bzang po gcig mngon par 'grub ste/ de bzhin du dpe byad bzang po re re yongs su 'grub bo/ /dpe byad bzang
121a1(mdo sde): po thams cad du gtogs pa'i bsod nams kyi phung po ji snyed pa brgya gyur du bsgyur ba'i bsod nams kyi phung po des dge sbyong gau ta ma'i sku la skyes bu chen po'i mtshan gcig mngon par 'grub ste/ de bzhin du mtshan sum cu re re nas yongs su 'grub bo/ /
121a2(mdo sde): mtshan sum cur gtogs pa'i bsod nams kyi phung po ji snyed pa brgya gyur du bsgyur ba'i bsod nams kyi phung po des dge sbyong gau ta ma'i sku la skyes bu chen po'i mtshan dbu gtsug tor dang ldan pa mngon par 'grub bo/ /dbu gtsug tor du gtogs pa'i bsod nams kyi phung po de las bye
121a3(mdo sde): ba phrag 'bum du bsgyur ba'i bsod nams kyi phung pos dge sbyong gau ta ma'i chos kyi dung mngon par 'grub ste/ chos kyi dung de dang ldan pas dge sbyong gau ta ma de bzhed na/ 'jig rten gyi khams mtha' yas mu med pa dag na sems can du bsdu bas bsdus pa'i sems can gang dag
121a4(mdo sde): gnas pa de dag thams cad kyis gal te rnam pa sna tshogs su smras pa/ dge sbyong gau ta ma la dus gcig tu dri ba dris te/ gcig gis gang dris pa de gnyis pa mi 'dri bar so so nas dris kyang de dag thams cad dge sbyong gau ta ma de sems kyi skad cig gcig dang ldan pa'i
121a5(mdo sde): shes rab kyis bzung zhing gsung gcig gis sems can de dag gis ji skad du dris pa'i dri ba de dag gi lan glon zhing sems can de dag gis kyang rang rang gi skad du 'tshal bar 'gyur te/ rgyal po chen po de'i slad du dge sbyong gau ta ma de ni bsod nams brgya pa'i mtshan dang ldan
121a6(mdo sde): pa dang / tshangs pa'i sgra dbyangs kyi gsung dang ldan pa zhes bgyi'o/ /de la 'di skad ces bgyi ste/ bsod nams brgya pa'i mtshan dang ldan pas na/ /lhar bcas 'jig rten nang na bsod nams gter/ /mthong dang thos dang bzhad pa mdzad pas kyang / /sems can
121a7(mdo sde): kun la phan pa mdzad pa lags/ /'di ltar sems can kun gyis nges pa'i tshig /mang po dag gis dus gcig zhu zhus na/ /sems kyi skad cig gcig la thugs chud nas/ /gsung dbyangs gcig gis so sor lan yang 'debs/ /de lta bas na 'dren pa 'jig
121b1(mdo sde): rten na/ /tshangs pa'i sgra dbyangs gsung sgrog mkhyen par mdzod/ /de ni lha mi sdug bsngal mthar 'byin pa'i/ /chos kyi 'khor lo rab tu bskor bar mdzad/ /de nas rgyal po gtum po rab snang gis gcer bu pa'i bu bden smra la tshigs su bcad de dris pa/ gang
121b2(mdo sde): rnams khyod kyis sngar bshad de/ /dpe byad bzang po yod smras pa/ /thub pa'i dpe byad bzang po gang / /bram ze chen pos brjod par gyis/ /de skad ces smras pa dang / gcer bu pa'i bu bden smras/ rgyal po gtum po rab snang la tshigs su bcad de slar smras pa/
121b3(mdo sde): gang dag gis na thub pa de yi sku/ /dpe byad bzang po brgyad cu ldan brjod pa/ /bde gshegs dpe byad bzang po brgyad cu rnams/ /bshad par 'tshal gyis rgyal po gsan du gsol/ /sen mo mtho zhing sen mo zangs mdog 'dra/ /sen mo snum zhing phyag gi sor
121b4(mdo sde): mo mnyam/ /sor mo zlum zhing sor mo rgyas pa ste/ /sor mo rnams ni byin gyis phra ba lags/ /rtsa rnams mi mngon sgros ni bim pa 'dra/ /zhabs gnyis mnyam zhing long bu mi mngon lags/ /phyag gi ri mo byin gyis phra ba ste/ /ri mo rnams ni zab cing shin tu
121b5(mdo sde): gsal/ /ljags ni zangs mdog shin tu mnyen zhing 'jam/ /tshigs rnams mi mngon phyag ni shin tu ring / /glang pos sgra bsgrags lta bu'i gsung dang ldan/ /'brug sgra 'dra bar snyan pa'i 'jam dbyangs can/ /sku ni snyoms shing gsal la shin tu mkhregs/ /shin
121b6(mdo sde): tu legs sku phyag gi ri mo snum/ /sku yi dngos po shin tu gtsang dang ldan/ /rgyal ba'i zla ba sku yis shin tu btsun/ /sku ni shin tu mnyam par bzhag pa ste/ /yan lag rab 'byes nag nog ma mchis sku/ /sku yi ro stod rgyas yangs shin tu mkhregs/ /dpe byad
121b7(mdo sde): bzang po rnams ni yongs su rdzogs/ /sku ni rim gyis rgyas shing shin tu mdzes/ /spyod pa gtsang ldan shin tu 'jam pa'i sku/ /lte ba'i khung bu nag nog ma mchis la/ /yongs su rdzogs shing shin tu zab dang ldan/ /'od ni nag nog ma mchis yongs su dag /sku ni
122a1(mdo sde): kun nas bzang zhing shin tu mkhregs/ /de ni kun nas bzang dang shin tu ldan/ /mgon po'i sku ni blta bas chog mi myong / /bal glang 'dra bar brjid pa'i 'gros su gshegs/ /khyu mchog 'gros dang seng ge ngang pa'i 'gros/ /gsung ni ha cang
122a2(mdo sde): mtho ba ma lags la/ /bzang ba'i sku mnga' 'jam zhing snum pa'i sku/ /phyag ni shin tu zlum zhing 'jam la mdzes/ /g.yas nas gshegs shing gshegs thabs mdzes la bzang / /shin tu phyang nger gnas pa'i phyal dang ldan/ /'dod dang 'jigs med
122a3(mdo sde): nag nog med pa'i sku/ /smin ma gnag cing shin tu gzangs ring mdzes/ /phyal ni ma zhom spyan gyi dkyus kyang ring / /zhal ni rab legs gtsang ma'i spyan dang ldan/ /dri med spyan mnga' spyan ni shin tu yangs/ /tshems kyi mche ba byin gyis gyen du 'phags/ /smin
122a4(mdo sde): tshugs 'ja' khugs 'dra zhing shangs dbyibs mtho/ /ud pal sngon po'i 'dab 'dra'i spyan dang ldan/ /smin ma stug cing tshems kyi mche ba zlum/ /smin ma mnyam zhing 'dab chags 'brel dang ldan/ /snyan gnyis mnyam zhing tshems kyi mche ba rno/ /zhal gyi mkhur tsos
122a5(mdo sde): skyon dang bral ba mnga'/ /rgyal ba'i spyod pa skyon bag yod ma mchis/ /dpral ba'i dbyes la gnyer ma mi mnga' zhing / /mgur ni dung 'dra mkhregs pa'i sku mnga' la/ /tshigs rnams sred med bu yi stobs dang ldan/ /yan lag dam pa dbu ni gdugs dbyibs
122a6(mdo sde): 'dra/ /dbu yi stod rnams lcang lo 'khyil dang ldan/ /dbu gnag stug cing spos zhim dri dang ldan/ /rgyal ba'i dbu skra bshor ba ma lags te/ /dbu skra mi 'dzings shin tu mdzes pa'i sku/ /dbu skra stug cing legs par rim gyis gnas/ /dbu dang ba spu 'jam
122a7(mdo sde): zhing phra la gnag / dbu skra bung ba'i lto ltar gnag dang ldan/ /mnyam zhing khod snyoms dbu mchog chu rlabs 'dra/ /seng ge khri dang nya dang rgyal mtshan dang / /rdo rje lcags kyu bum pa g.yung drung 'khyil/ /dpal gyi be'u dang dung dang pad ma dang / /bkra shis ldan
122b1(mdo sde): rnams phyag zhabs mthil la mnga'/ /rgyal po chen po bzang mdzes 'di dag ni/ /bde bar gshegs pa'i dpe byad bzang po'i mchog /dpe legs smos pa 'di dag thams cad ni/ /mu stegs can mi gzhan la yong ma mchis/ /rgyal po chen po 'di ni re
122b2(mdo sde): zhig dge sbyong gau ta ma de'i gzugs kyi che ba nyid de/ de ni sems can thams cad la ma mchis pas de'i slad du de la skyon ma mchis lags so/ /rgyal po chen po dge sbyong gau ta ma de ni byams pa chen po'i stobs dang ldan pa ste/ sems can thams cad la khong khro ba
122b3(mdo sde): ma mchis pa'i thugs dang ldan pa'o/ /de'i byams pa de yang ma chags la sgrib pa ma mchis shing rtag tu 'byung ba ste/ lhun gyis grub par rgyas par 'geng ba/ 'jig rten gyi khams thams cad du khyab pa/ sems can thams cad kyi bsam pa'i rjes su zhugs pa ste/
122b4(mdo sde): rgyal po chen po 'di lta ste dper bgyi na/ nor bu rin po che chu 'dang ni rang bzhin gyis dag cing chab kyi rnyog ma thams cad dang bar bgyid do/ /rgyal po chen po de bzhin du dge sbyong gau ta ma de yang nang yongs su dag cing sems can thams cad kyi nyon mongs pa'i rnyog pa dang bar
122b5(mdo sde): mdzad pa ste/ de'i slad du de la skyon ma mchis lags so/ /de la 'di skad ces bgyi ste/ /dus rnams kun dang zhing kun dang / /'jig rten byams pas khyab par mdzad/ /'gro ba kun gyi bsam pa yang / /khyab mdzad kun mkhyen byams dang ldan/ /zla med
122b6(mdo sde): thub pa'i byams pa yis/ /ma khyab phyogs 'ga' ma mchis te/ /khams dang bsam pa rnams kyang khyab/ /de bas kun mkhyen skyon ma mchis/ /dper na nor bu chu 'dang ba/ /shin tu rnam dag chab 'dang bgyid/ /de bzhin drang srong thugs dag pa/ /skye bo'i
122b7(mdo sde): rnyog pa dang bar mdzad/ /rgyal po chen po dge sbyong gau ta ma de ni rnam pa sum cu rtsa gnyis dang ldan pa'i thugs rje chen po dang ldan pa lags te/ rnam pa sum cu rtsa gnyis po de dag gang zhe na/ 'di lta ste/ gti mug gi mun par zhugs pa'i 'jig rten gnas pa gzigs
123a1(mdo sde): na sems can rnams la dge sbyong gau ta ma'i thugs rje chen po 'jug pa dang / ma rig pa chen po'i sgo nga'i sbubs su chud pa'i 'jig rten gnas pa gzigs na sems can rnams la dge sbyong gau ta ma'i thugs rje chen po 'jug pa dang / 'khor ba chen por
123a2(mdo sde): lhung ba'i sems can dag gzigs na sems can rnams la dge sbyong gau ta ma'i thugs rje chen po 'jug pa dang / rtag tu g.yen spyo zhing ma zhi ba'i sems can dag gzigs na sems can rnams la dge sbyong gau ta ma'i thugs rje chen po 'jug pa dang / nyon mongs pa'i chu bo
123a3(mdo sde): chen pos khyer ba'i sems can rgyun gyi rjes su 'gro ba dag gzigs na sems can rnams la dge sbyong gau ta ma'i thugs rje chen po 'jug pa dang / g.yang sa chen po nas lhung zhing sdug bsngal chen po myong ba'i sems can dag gzigs na sems can rnams la dge sbyong
123a4(mdo sde): gau ta ma'i thugs rje chen po 'jug pa dang / lam ngan par zhugs pa'i sems can 'phags pa'i lam dang bral ba dag gzigs na sems can rnams la dge sbyong gau ta ma'i thugs rje chen po 'jug pa dang / nyon mongs pa chen po'i bcing bas bcings pa rtag tu dkri bas
123a5(mdo sde): dkris pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang / yun ring por yul gyis dgang dka' zhing ngoms mi shes pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /
123a6(mdo sde): sred pas 'khol cing rtag tu gzhan gyi dbang du gyur pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang / rga shis yongs su mnar cing shin tu nyon mongs pa'i sems can dag gzigs na sems can rnams la dge sbyong gau ta
123a7(mdo sde): ma'i thugs rje chen po 'jug pa dang / nad sna tshogs mang pos yongs su mnar cing rtag tu nad par gyur pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang / me gsum rab tu 'bar zhing rtag tu sreg pa'i sems can dag
123b1(mdo sde): gzigs na sems can rnams la dge sbyong gau ta ma'i thugs rje chen po 'jug pa dang / dman zhing yongs su ma dag la 'khor ba rnam par 'phel ba'i sems can dag gzigs na sems can rnams la dge sbyong gau ta ma'i thugs rje chen po 'jug pa dang / rtag tu skrag cing
123b2(mdo sde): rtag tu yid skrag pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang / ro bro ba chung ba la chags shing nyes dmigs ma mthong ba'i sems can dag gzigs na sems can rnams la dge sbyong gau ta ma'i thugs rje chen po
123b3(mdo sde): 'jug pa dang / dregs pa sna tshogs mang pos myos shing yun ring por gnyid kyis log pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang / dgon pa chen po'i lam du zhugs shing gsod pa rtag tu phyi bzhin
123b4(mdo sde): 'brang ba'i sems can dag gzigs na sems can rnams la dge sbyong gau ta ma'i thugs rje chen po 'jug pa dang / rtag tu gnod par gyur cing dus thams cad du 'jug pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /
123b5(mdo sde): ma rig pas long bar gyur cing rtag tu rab rib kyis bsgribs pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang / thags 'khrugs pa lta bur gyur cing dru bu 'dzings pa lta bur gyur la rtsa mun dza dang bal ba dza lta bur gyur pa'i
123b6(mdo sde): sems can dag gzigs na sems can rnams la dge sbyong gau ta ma'i thugs rje chen po 'jug pa dang / gnod pa dang ldan zhing gnod pa ma mchis pa dang bral ba'i sems can dag gzigs na sems can rnams la dge sbyong gau ta ma'i thugs rje chen po 'jug pa dang / mi khom
123b7(mdo sde): pa dang ldan par gyur cing dal ba dang bral ba'i sems can dag gzigs na sems can rnams la dge sbyong gau ta ma'i thugs rje chen po 'jug pa dang / the tsom can du gyur cing log par lta bar zhugs pa'i sems can dag gzigs na sems can rnams la dge sbyong gau ta ma'i
124a1(mdo sde): thugs rje chen po 'jug pa dang / shing bal gyi 'da' ba ltar gyur cing lta ba sna tshogs la rten pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang / 'du shes dang sems phyin ci log tu gyur cing mi
124a2(mdo sde): rtag pa la rtag par 'du shes pa dang / sdug bsngal la bde bar 'du shes pa dang / mi sdug pa la sdug par 'du shes pa dang / dngos po ma mchis pa la dngos po mchis par 'du shes pa'i sems can dag gzigs na sems can rnams la dge sbyong gau ta ma'i thugs
124a3(mdo sde): rje chen po 'jug pa dang / khur gyis gzir cing yun ring po nas dub ste/ sdug bsngal ba'i sems can dag gzigs na sems can rnams la dge sbyong gau ta ma'i thugs rje chen po 'jug pa dang / mthu chung ba la rten cing snying po ma mchis pa snying por 'du shes
124a4(mdo sde): pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang / rtag tu nye bar nyon mongs pa dang ldan par gyur cing dri mas gos pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang /
124a5(mdo sde): srid pa'i 'dod chags kyis brlags shing yid zhum pa'i sems can dag gzigs na sems can rnams la dge sbyong gau ta ma'i thugs rje chen po 'jug pa dang / rnyed pa dang bkur sti'i zil gyis non cing rtag tu rnyed pa tshol ba'i sems can dag gzigs na sems can rnams
124a6(mdo sde): la dge sbyong gau ta ma'i thugs rje chen po 'jug pa dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnam pa mang pos gzir ba'i sems can dag gzigs na sems can rnams la dge sbyong gau ta ma'i thugs rje chen
124a7(mdo sde): po skye ba ste/ dge sbyong gau ta ma de ni rnam pa sum cu rtsa gnyis po de dang ldan pa'i thugs rje chen po dang ldan pa ste/ de'i slad du de la skyon ma mchis lags so/ /de la 'di skad ces bgyi ste/ gti mug mun pa mun nag gis rtag tu/ /sems ni bsgribs par gyur pa'i
124b1(mdo sde): skye dgu dang / /'khor ba'i btson rar chud pa rnams gzigs na/ /drang srong dam pa de ni thugs rje skyed/ /rtag tu g.yen spyor gyur dang rtag tu yang / /chu bo bzhi po dag gis khyer gyur cing / /'khor ba'i rgyun la gnas pa'i sems can rnams/ /gzigs na
124b2(mdo sde): stobs bcu mnga' ba thugs rje skye/ /g.yang sa chen por lhung bar gyur pa'am/ /lam ngan zhugs pa'i sems can rnams gzigs na/ /thub pa thugs rjes zhi ba'i gnas dang ni/ /'phags pa'i rgyal po'i lam la 'god pa mdzad/ /bcings par gyur dang sred
124b3(mdo sde): pas 'khol ba dang / /rtag tu yul la chags dang rga ba dang / /'chi ba'i gting lhung sems can rnams gzigs na/ /stobs bcu mnga' ba'i thugs rje rab tu skye/ /sdug bsngal rnam pa mang pos mnar ba dang / /me gsum 'bar ba'i skye dgu 'di dag dang / /ngan song sas
124b4(mdo sde): 'jigs pa rnams gzigs gyur na/ /stobs bcu mnga' ba'i thugs rje rab tu skye/ /ro la brkam pa'i sems dang ldan pa dang / /bag med rtag tu yul la chags pa dang / /srid pa'i dgon par nyon mongs sems can rnams/ /gzigs par gyur na rnam par grol bar
124b5(mdo sde): mdzad/ /ma rig ldongs shing rab rib khebs pa dang / /bal ba dza dang mun dza 'drar gyur dang / /zhe 'gras gyur pa'i sems can rnams gzigs na/ /stobs bcu mnga' ba'i thugs rje rab tu skye/ /'khor bar bcings pa'i sems dang ldan pa dang / /mi khom skyes pa'i skye dgu
124b6(mdo sde): 'di dag dang / /log par lta bar lhung ba rnams gzigs na/ /stobs bcu mnga' ba'i thugs rje rab tu skye/ /sdug bsngal bde dang mi sdug sdug shes dang / /mi rtag rtag dang bdag ma mchis pa la/ /bdag tu 'du shes 'khrul ba rnams gzigs na/ /stobs bcu mnga' ba'i thugs
124b7(mdo sde): rje rab tu skye/ /khur gyis non cing gzir bar gyur rnams dang / /de bzhin mthu chung rten pa'i byis pa dang / /rtag tu nyon mongs nyon mongs rnams gzigs na/ /stobs bcu mnga' ba'i thugs rje rab tu skye/ /'dod pa'i zil gyis non pa'i yid ldan dang / /sred pa che zhing rtag tu yul
125a1(mdo sde): brkam dang / /srid pa'i 'dod chags rgya mtshor lhung ba rnams/ /gzigs nas rgyal ba'i thugs rje chen po skye/ /nad dang mya ngan rnam pa mang dag gis/ /shin tu gtses pa'i skye dgu nyon mongs rnams/ /gzigs nas sdug bsngal ma lus bsal slad
125a2(mdo sde): du/ /stobs bcu mnga' ba'i thugs rje rab tu skye/ /thub pa'i thugs rje chen po rtag byung ste/ /de mi 'byung ba nam yang srid mi 'gyur/ /'gro ba kun gyi bsam pa gnas pa ste/ /de bas sangs rgyas de la skyon mi mnga'/ /rgyal po chen po mdor na dge sbyong gau ta ma de ni dran
125a3(mdo sde): pa nye bar gzhag pa bzhi dang ldan pa'o/ /rgyal po chen po dge sbyong gau ta ma de ni yang dag pa'i spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang ldan pa ste/
125a4(mdo sde): de'i slad du de la skyon ma mchis pa lags so/ /de la 'di skad ces bgyi ste/ dran pa nye bar gzhag pa bzhi po mkhyen/ /yang dag spong bzhi mkhyen te zla ma mchis/ /ting 'dzin bsam gtan sbyor la de mnga' che/ /de ltar sems can rlabs chen skyon ma mchis/ /'jig rten
125a5(mdo sde): mgon gcig rdzu 'phrul rkang mnyam pas/ /so so yang dag rig pa'i pha rol byon/ /drang srong chen po rig dang rnam grol mkhas/ /thub pa rnam dag sems can thabs mkhyen ldan/ /byams dang snying rje dga' dang btang snyoms dang / /tshangs pa'i gnas pa bzhi la de dbang
125a6(mdo sde): sgyur/ /lhag mthong zhi gnas gnyis la rnal 'byor pa/ /de bas de la nam yang skyon ma mchis/ /byang chub yan lag rin chen rgyan mchog ldan/ /yan lag brgyad ldan lam chu dri med bkrus/ /bde zhing mi g.yo 'jigs dang gang bral ba'i/ /lam de nyid la 'gro
125a7(mdo sde): ba sbyor bar mdzad/ /thub pa khyu mchog de dang gang 'dra ba'i/ /sems can 'jig rten 'di na 'ga' ma mchis/ /thams cad zil gnon yon tan kun dang ldan/ yon tan dbang phyug de la smad ma mchis/ /rgyal po chen po dge sbyong gau ta ma de ni stobs bcu dang ldan pa'o/ /
125b1(mdo sde): smras pa/ bram ze chen po de bzhin gshegs pa'i stobs bcu po de dag gang / smras pa/ rgyal po chen po 'di lta ste/ 'di na de bzhin gshegs pa ni gnas la yang gnas su yang dag pa ji lta ba bzhin du rab tu mkhyen/ gnas ma lags pa la yang gnas ma lags
125b2(mdo sde): par yang dag pa ji lta ba bzhin du rab tu mkhyen te/ rgyal po chen po 'di ni dge sbyong gau ta ma de'i de bzhin gshegs pa'i stobs dang po'o/ /de bzhin gshegs pa de ni 'das pa dang / ma 'ongs pa dang / da ltar byung ba'i las yang dag par blangs pa rnams gnas dang /
125b3(mdo sde): rigs dang / rnam par smin pa las yang dag pa ji lta ba bzhin du rab tu mkhyen to/ /'jig rten gyi khams du ma pa dang / khams sna tshogs pa rnams yang dag pa ji lta ba bzhin du rab tu mkhyen to/ /sems can gzhan dag dang gang zag gzhan rnams kyi mos pa du ma dang
125b4(mdo sde): mos pa sna tshogs yang dag pa ji lta ba bzhin du rab tu mkhyen to/ /sems can gzhan dag dang gang zag gzhan rnams kyi dbang po mchog dang mchog ma yin pa mkhyen pa yang dag pa ji lta ba bzhin du rab tu mkhyen to/ /thams cad du 'gro ba'i lam yang dag pa ji lta ba
125b5(mdo sde): bzhin du rab tu mkhyen to/ /sems can gzhan dag dang gang zag gzhan rnams kyi dbang po dang / stobs dang / byang chub kyi yan lag dang / bsam gtan dang / rnam par thar pa dang / ting nge 'dzin dang / snyoms par 'jug pa rnams kyi kun nas nyon mongs pa dang
125b6(mdo sde): rnam par byang ba dang ldan pa dang / rnam par dag pa yang dag pa ji lta ba bzhin du rab tu mkhyen to/ /sngon gyi gnas rnam pa du ma rjes su dran te/ tshe rabs gcig kyang rjes su dran zhing / tshe rabs bye ba khrag khrig 'bum phrag du ma'i bar dag kyang rnam pa dang bcas pa dang / sa
125b7(mdo sde): phyogs dang bcas pa dang / rgyu mtshan dang bcas par sngon gyi gnas rnam pa du ma rjes su dran no/ /de lha'i spyan rnam par dag pa mi'i las 'das pas sems can 'chi 'pho ba dang / skye ba las bde 'gro dang ngan 'gror skye ba rnams gzigs so/ /zag pa zad pas zag pa
126a1(mdo sde): med pa sems rnam par grol ba dang / shes rab rnam par grol ba yang dag pa ji lta ba bzhin du rab tu mkhyen te/ 'di ni dge sbyong gau ta ma'i de bzhin gshegs pa'i stobs bcu pa'o/ /rgyal po chen po de dag ni de bzhin gshegs pa'i stobs bcu po de dag ste/
126a2(mdo sde): stobs de dag dang ldan pas de bzhin gshegs pa de stobs bcu mnga' zhes bgyi ste/ de'i slad du de la skyon ma mchis lags so/ /de la 'di skad ces bgyi ste/ gnas dang de bzhin gnas ma lags/ /yang dag ji bzhin de mkhyen te/ /dpa' bo chen po yang dag
126a3(mdo sde): gsung / /de la skyon ni ma mchis so/ /de ni 'das pa'i dus la yang / /ma chags pa yi ye shes 'jug /da ltar byung dang ma 'ongs la/ /de yi ye shes rmongs ma mchis/ /las dang las kyi rnam smin dang / /rgyu yi shes pa gang lags pa/ /de dag thams cad
126a4(mdo sde): ma lus par/ /'jig rten rnam par 'dren pas mkhyen/ /du ma'i khams can 'jig rten dang / /sna tshogs khams can des mkhyen to/ /khams mkhyen tshul la mkhas pa ste/ /'jig rten gang zag zla ma mchis/ /mos pa sna tshogs ldan pa dang / /de bzhin
126a5(mdo sde): mos pa du ma can/ /'jig rten sgron ma des mkhyen te/ /yang dag ji bzhin gzhan du min/ /dbang po rtul ba'ang rab tu mkhyen/ /de bzhin dbang po 'bring yang mkhyen/ /yongs smin dbang po des mkhyen te/ /dbang po tshogs la dbang phyug go/ /thams cad du ni 'gro
126a6(mdo sde): ba'i lam/ /yang dag ji bzhin des mkhyen te/ /mngon shes dbang po bsam gtan stobs/ /byang chub yan lag rnam thar mkhyen/ /kun nas nyon mongs rnam byang dag /rnam par dgod pa'ang des mkhyen to/ /thogs med ye shes gzigs mnga' bas/ /
126a7(mdo sde): de la thogs pa yong ma mchis/ /sngon tshe dpag tu med pa dag /rnam pa du mar des gzigs te/ /bdag dang gzhan gyi ma lus par/ /yang dag ji bzhin gzhan du min/ /de'i spyan dri ma ma mchis shing / /mi'i las shin tu 'das pa ste/ /sems can
126b1(mdo sde): shi 'pho skye ba yang / /des ni 'dren pas rab tu gzigs/ /zag pa zad pa mkhyen pa ste/ /rnam par grol ba'ang rab tu mkhyen/ /zag med khams ni gang lags pa/ /de ni 'dren pas rab tu mkhyen/ /sangs rgyas mnga' chen sgyur ba yis/ /stobs bcu 'di
126b2(mdo sde): dag mtshungs ma mchis/ /sems gcig la ni kun gnas kyang / /sems la rtog pa mi mnga' ste/ /blang med dor ba med tshul du/ /lhun gyis grub par de dag 'byung / /sngar bskor 'khor lo'i shugs bzhin du/ /rtog pa mi mngar 'byung ba ste/ /sems
126b3(mdo sde): can kun gyis rnam bsams pa/ /sems gcig gis ni rab tu mkhyen/ /'on kyang sems dang sems can la/ /gnyis kyi blo ni mi 'byung ngo / /de bas sangs rgyas dbang sgyur la/ /skyon ni gang yang mi mnga' ste/ /chos rnams kun la mkhas pa de/ /yon
126b4(mdo sde): tan dpal ni kun las 'phags/ /rgyal po chen po dge sbyong gau ta ma de ni mi 'jigs pa bzhi dang ldan pa'o/ /smras pa/ bram ze chen po dge sbyong gau ta ma de mi 'jigs pa gang dag dang ldan pas mi 'jigs pa bzhi dang ldan pa zhes bya ba'i de bzhin gshegs pa'i mi 'jigs pa
126b5(mdo sde): bzhi po de dag gang yin/ smras pa/ rgyal po chen po 'di la dge sbyong gau ta ma de ni nga yang dag par rdzogs pa'i sangs rgyas so zhes bdag nyid dam bcas na chos 'di rnams khyod kyis mngon par rdzogs par sangs ma rgyas so zhes lha dang bcas pa/ bdud dang bcas pa/
126b6(mdo sde): tshangs pa dang bcas pa dang / dge sbyong dang bram ze'i skye dgu dang bcas pa'i 'jig rten na chos dang 'thun par 'ga' zhig bdag la rgol ba'i rgyu de yang dag par rjes su mi gzigs te/ rgyu de yang dag par rjes su ma gzigs pas bde ba brnyes shing mi 'jigs pa brnyes nas
126b7(mdo sde): gnas te/ khyu mchog gi gnas su dam 'cha' zhing 'khor gyi nang du seng ge'i sgra yang dag par sgrog la/ tshangs pa'i 'khor lo dge sbyong ngam/ bram ze'am/ gzhan su'ang rung bas chos dang 'thun par 'jig rten du ma bskor ba bskor bar mdzad pa dang / nam de zag
127a1(mdo sde): pa zad pa ste/ nga ni zag pa zad do zhes bdag nyid dam bcas na/ de la khyod kyis zag pa de dag ma zad do zhes lha dang bcas pa/ bdud dang bcas pa/ tshangs pa dang bcas pa/ dge sbyong dang bram ze'i skye dgu dang bcas pa'i 'jig rten na chos
127a2(mdo sde): dang 'thun par 'ga' zhig bdag la rgol ba'i rgyu de yang dag par rjes su mi gzigs te/ rgyu de yang dag par rjes su ma gzigs pas bde ba brnyes shing / mi 'jigs pa brnyes nas gnas te/ khyu mchog gi gnas su dam 'cha' zhing / 'khor gyi nang du seng ge'i sgra
127a3(mdo sde): yang dag par sgrog la tshangs pa'i 'khor lo dge sbyong ngam/ bram ze'am/ gzhan su yang rung bas chos dang 'thun par 'jig rten du ma bskor ba bskor bar mdzad pa dang / de bzhin gshegs pas gang dag bar du gcod pa'i chos su gsungs pa de dag bsten kyang bar du
127a4(mdo sde): gcod par mi 'gyur ro zhes lha dang bcas pa/ bdud dang bcas pa/ tshangs pa dang bcas pa/ dge sbyong dang bram ze'i skye dgu dang bcas pa'i 'jig rten na chos dang 'thun par 'ga' zhig bdag la rgol ba'i rgyu de yang dag par rjes su mi gzigs te/ rgyu de yang dag par
127a5(mdo sde): rjes su ma gzigs pas bde ba brnyes shing mi 'jigs pa brnyes nas gnas te/ khyu mchog gi gnas su dam 'cha' zhing / 'khor gyi nang du seng ge'i sgra yang dag par sgrog la/ tshangs pa'i 'khor lo dge sbyong ngam/ bram ze'am/ gzhan su yang rung bas chos dang
127a6(mdo sde): 'thun par 'jig rten du ma bskor ba bskor bar mdzad pa dang / de bzhin gshegs pas 'phags pa nges par 'byin pa'i lam gang gsungs pa de bsten kyang / yang dag par sdug bsngal zad pa'i rgyur mi 'gyur ro zhes lha dang bcas pa/ bdud dang bcas pa/ tshangs pa dang
127a7(mdo sde): bcas pa/ dge sbyong dang bram ze'i skye dgu dang bcas pa'i 'jig rten na/ chos dang 'thun par 'ga' zhig bdag la rgol ba'i rgyu de yang dag par rjes su mi gzigs te/ rgyu de yang dag par rjes su ma gzigs pas bde ba brnyes shing / mi 'jigs pa brnyes nas gnas te/
127b1(mdo sde): khyu mchog gi gnas su dam 'cha' zhing 'khor gyi nang du seng ge'i sgra yang dag par sgrog la/ tshangs pa'i 'khor lo dge sbyong ngam/ bram ze 'am/ gzhan su yang rung bas chos dang 'thun par 'jig rten du ma bskor ba bskor bar mdzad pa ste/ rgyal po chen po 'di dag ni de
127b2(mdo sde): bzhin gshegs pa'i mi 'jigs pa bzhi ste/ de dag dang ldan pa'i de bzhin gshegs pa ni 'khor gyi nang du seng ge'i sgra yang dag par sgrog ste/ de'i slad du de la skyon ma mchis lags so/ /de la 'di skad ces bgyi ste/ nga dang mtshungs pa'i sems can ni/ /'ga' med
127b3(mdo sde): lhag pa ga la zhes/ /mi yi 'dren pa 'khor nang du/ /seng ge'i sgra ni sgrog par mdzad/ /nga yi chos rnams sangs rgyas pa/ /de dag yang dag gzhan du min/ /de gzigs rdzogs pa'i sangs rgyas de/ /bsnyengs pa mi mnga' seng ge bzhin/ /la la de la rgol 'gyur ba'i/ /
127b4(mdo sde): rgyu ni yang dag mi gzigs te/ /rgyu yang gzigs par ma gyur pas/ /'dren pa bsnyengs pa mi mnga' sgrog /zag pa thams cad zad gyur te/ /nga yi sku la zag pa med/ /de phyir lhar bcas 'jig rten na/ /nga dang mtshungs pa gang yang med/ /bar du gcod pa'i chos
127b5(mdo sde): gang dag / skye bo rnams la ngas bstan pa/ /de kun yang dag nyid du smras/ /gzhan du 'gyur ba yod ma yin/ /nges par 'byin pa'i chos gang dag /ngas sangs rgyas nas rab bstan pa/ /chos rnams de dag bsten byas nas/ /bar du gcod par 'gyur ba med/ /de
127b6(mdo sde): 'dra dpa' bo chen pos mkhyen/ /de bzhin gshegs pas bde brnyes pas/ /'jigs med bde ba brnyes gyur te/ /thub pa bsnyengs pa mi mngar bzhugs/ /sus kyang bskor bar ma gyur pa'i/ /tshangs pa'i 'khor lo rab tu skor/ /rkang gnyis dam pa ma gtogs par/ /
127b7(mdo sde): 'jig rten dag na skor mi nus/ /rgyal po chen po yang dge sbyong gau ta ma de ni sangs rgyas kyi chos ma 'dres pa brgyad po 'di dag dang ldan pa'o/ /smras pa/ bram ze chen po dge sbyong gau ta ma'i sangs rgyas kyi chos ma 'dres pa brgyad po de dag gang yin/ smras pa/ rgyal po chen po de la
128a1(mdo sde): sangs rgyas kyi chos ma 'dres pa brgyad ni de bzhin gshegs pa la 'khrul pa mi mnga' ba dang / ca co mi mnga' ba dang / bsnyel ba mi mnga' ba dang / sems mnyam par ma bzhag pa mi mnga' ba dang / tha dad pa'i 'du shes mi mnga' ba dang / so sor ma
128a2(mdo sde): brtags pa'i btang snyoms mi mnga' ba dang / 'dun pa nyams pa mi mnga' ba dang / brtson 'grus nyams pa mi mnga' ba dang / dran pa nyams pa mi mnga' ba dang / ting nge 'dzin nyams pa mi mnga' ba dang / shes rab nyams pa mi mnga' ba dang / rnam par grol ba nyams
128a3(mdo sde): pa mi mnga' ba dang / lus kyi las thams cad ye shes sngon du 'gro zhing ye shes kyi rjes su 'brang ba dang / ngag gi las thams cad ye shes sngon du 'gro zhing ye shes kyi rjes su 'brang ba dang / yid kyi las thams cad ye shes sngon du 'gro zhing ye shes kyi rjes su 'brang ba dang /
128a4(mdo sde): 'das pa'i dus la ma chags ma thogs pa'i ye shes mthong ba 'jug pa dang / ma 'ongs pa'i dus la ma chags ma thogs pa'i ye shes mthong ba 'jug pa dang / da ltar gyi dus la ma chags ma thogs pa'i ye shes mthong ba 'jug pa ste/ brgyad po de dag ni dge sbyong gau ta ma de'i sangs
128a5(mdo sde): rgyas kyi chos ma 'dres pa rnams te/ rgyal po chen po de bzhin gshegs pa ni sangs rgyas kyi chos ma 'dres pa brgyad po de dag dang ldan pas de'i slad du de la skyon ma mchis lags so/ /de la 'di skad ces bgyi ste/ sangs rgyas la ni 'khrul mi mnga'/ /ca co de bzhin mi mnga' ste/ /
128a6(mdo sde): de yi dgongs pa nyams mi mnga'/ /de phyir kun mkhyen skyon mi mnga'/ /tha dad 'du shes mi mnga' ste/ /rnam par g.yeng ba'i thugs mi mnga'/ /so sor brtags pa'i btang snyoms te/ /'dun pa nyams pa mi mnga'o/ /de yi brtson 'grus rtag tu 'bar/ /bsnyel ba mnga' ba ma lags te/ /
128a7(mdo sde): shes rab dang ni rnam grol dang / /dbang po gzigs pa nyams mi mnga'/ /ye shes kyis kyang de mi 'khrugs/ /de yi lus dang ngag yid las/ /ye shes sngon du 'gro ba ste/ /ye shes kyi ni rjes su 'brang / /ye shes 'bral ba ma mchis te/ /'das pa'i dus la thogs ma mchis/ /ma 'ongs dus
128b1(mdo sde): dang da ltar la'ang / /de yi ye shes thogs ma mchis/ /dge sbyong bdag nyid che ba yis/ /de yi yon tan 'di 'dra bas/ /'di las gzhan yang tshad med pa/ /bdag gis bgrang bar rngo mi thogs/ /de nas rgyal po gtum po rab snang de bzhin gshegs pa'i yon tan dang che ba
128b2(mdo sde): bsam gyis mi khyab pa rnam pa de lta bu dag thos nas/ /tshim zhing mgu la yi rangs te rab tu dga' nas dga' ba dang yid bde ba skyes te/ gcer bu pa'i bu bden smra la dad pa tshad med cing bsam gyis mi khyab pa skyes par gyur te/ ston pa'i 'du shes rnyed nas/ dge ba'i bshes
128b3(mdo sde): gnyen gyi 'du shes dang / byang chub ston pa'i 'du shes dang / thams cad mkhyen par sgrol ba'i 'du shes dang / yang dag par skul ba'i 'du shes dang / rjes su dran par byed pa'i 'du shes dang / byang chub sems dpa'i rnam par thar pa bsam gyis mi khyab pa la gnas pa'i 'du shes
128b4(mdo sde): kyang thob par gyur to/ /des 'du shes yid la bya ba de lta bu dang ldan pa'i sems kyis mu tig gi phreng ba 'bum ri ba dang rin thang med pa'i ras bcos bu phrugs su sbyar bas gcer bu pa'i bu bden smra la chos kyi dgab pa'i phyir bskon no/ /'di skad kyi tshig tu brjod pa yang ched du brjod de/ bden
128b5(mdo sde): smra khyod kyis chos kyi tshul la mkhas pa rnam pa 'di lta bu 'di legs par smras pa legs so legs so/ /bden smra khyod kyis chos bstan pa 'di ni thams cad mkhyen pa'i ye shes dang 'thun pa'i phyir rjes su 'thun pa'o/ /khyod kyis chos bstan pa 'di ni thams cad mkhyen pa nyid thob
128b6(mdo sde): par byed pa'o/ /khyod kyis chos bstan pa 'di ni 'khor ba nas 'byung bar byed pa'o/ /khyod kyis chos bstan pa 'di ni nyon mongs pa'i dri ma rnams dag par byed pa'o/ /khyod kyis chos bstan pa 'di ni ser sna'i sgo glegs rnams 'joms pa'o/ /khyod kyis chos bstan pa 'di ni gtong
128b7(mdo sde): ba'i rnga rnams rdung bar byed pa'o/ /khyod kyis chos bstan pa 'di ni nga rgyal gyi ri rnams rnyil bar byed pa'o/ /khyod kyis chos bstan pa 'di ni sred pa'i rgya mtsho skem par byed pa'o/ /khyod kyis chos bstan pa 'di ni mi shes pa'i thibs po snang bar byed pa'o/ /khyod kyis chos bstan pa 'di ni sems
129a1(mdo sde): can yongs su smin par byed pa'i dus dang tshod las mi 'da' ba'o/ /de skad ces smras pa dang / gcer bu pa'i bu bden smras/ rgyal po gtum po rab snang la 'di skad ces smras so/ /rgyal po chen po de de bzhin te/ byang chub sems dpa' rnams kyi spyod lam ni gang
129a2(mdo sde): yang rung sems can 'dul bar mi 'gyur ba de gang yang ma mchis so/ /chos bstan pa gang yang rung theg pa chen po dang mi 'thun pa de gang yang ma mchis so/ /thams cad mkhyen pa'i ye shes yang dag par mi sgrub pa de lta bu ma mchis so/ /nyon mongs pa thams cad zad par
129a3(mdo sde): mi bgyid pa de lta bu ma mchis so/ /'khor ba'i nyes pa mi ston pa de lta bu ma mchis so/ /mya ngan las 'das pa mi sgrub pa de lta bu ma mchis so/ /byang chub sems dpa'i spyod pa dang mi 'thun pa de lta bu ma mchis so/ /rgyal po chen po byang chub sems dpa'i rtsom pa thams cad ni
129a4(mdo sde): bdag gi don dang gzhan gyi don dang gnyis ka'i don yongs su grub par bgyid pa'o/ /gcer bu pa'i bu bden smras bstan pa 'di bshad pa'i tshe/ rgyal po gtum po rab snang gis phyir mi zlog pa'i dad pa thob par gyur to/ /rgyal bu gzhon nu bcu drug gis dga' ba'i shugs kyi
129a5(mdo sde): yul zhes bya ba'i dad pa thob par gyur to/ /lha'i bu khri brgyad stong gis sangs rgyas kyi rgyan bkod pa zhes bya ba'i ting nge 'dzin thob par gyur to/ /rgyal po'i pho brang de'i mi dang / gcer bu pa'i bu 'khor de'i nang nas mi khri sum stong bla na med pa yang dag par rdzogs pa'i byang chub tu sems
129a6(mdo sde): skyes par gyur te/ de dag thams cad kyis rang rang gi gos gcer bu pa'i bu bden smra la chos kyis dgab pa'i phyir bskon te 'di skad kyi tshig kyang brjod par gyur te/ bdag cag gis 'di ltar rigs kyi bu bden smra mthong zhing rjes su 'thun pa'i chos bstan pa 'di thos pa ni bdag cag
129a7(mdo sde): gi rnyed pa legs par rnyed do zhes brjod nas 'di skad kyi tshig kyang smras te/ bden smra tshur spyon da bcom ldan 'das de blta ba dang / de la phyag bya ba dang / bsnyen bkur bya ba'i phyir bzhud do/ /de bzhin gshegs pa de ni bdag cag nyid kyi skyed mos tshal na bzhugs so/ /bden smras smras pa
129b1(mdo sde): kun kyang tshur sheg / rgyal po dang bcas/ dpung dang bcas/ grong rdal gyi mi dang bcas/ yul gyi mi dang bcas/ 'khor gyi mi dang bcas par lhan cig 'thun par bgyis te bkod pa chen pos 'dong ngo / /de nas rgyal po gtum po rab snang gis grong
129b2(mdo sde): khyer thams cad du dril gyi sgra bsgrags te/ de bzhin gshegs pa'i gan du su mi 'gro ba de'i chad pa ni bsad pa'o zhes bsgo'o/ /de nas grong gi mi skyes pa dang / bud med dang / khye'u dang / bu mo thams cad kyis rgyal po gtum po rab snang gi bka' de thos nas/ me tog dang /
129b3(mdo sde): spos dang / me tog phreng dang / byug pa dang / sil snyan dang / pheg rnams thogs te/ grong khyer chen po 'phags rgyal nas phyi rol tu 'thon te/ skyed mos tshal du 'dong bar chas nas rgyal po gtum po rab snang la sdod cing 'khod par gyur to/ /de nas rgyal po gtum po rab snang gcer
129b4(mdo sde): bu pa'i bu bden smra dang lhan cig / blon po'i tshogs dang lhan cig /rgyal bu gzhon nu dang / dpung gi tshogs dang lhan cig /btsun mo'i 'khor dang lhan cig /grong rdal pa'i mi dang yul gyi mi rnams dang lhan cig /'khor gyi mi dang chab sgo pa rnams dang lhan cig tu thams cad
129b5(mdo sde): kyis yongs su bskor cing dpung gi bkod pa chen pos mdun du bdar nas/ gdugs dang / rgyal mtshan dang / ba dan dag ni bsgreng / sil snyan bye ba 'bum dag ni bun long du byas/ gar dang / glu dang / rol mo'i sgra dbyangs ni bsgrags/ rol mo'i spyad ki ma pa la dang / na ku
129b6(mdo sde): la dang / khar dkrol dang / pheg gi sgra ni bsgrags/ rta dang glang po che rnams sgra ni 'byin/ bkra shis kyi bum pa gser thag gis btags pa 'bum dag thogs pa rnams ni mdun du bkye ste/ glang po che'i shing rta pa rnams dang / rta'i shing rta pa rnams dang / srog chags 'bum phrag dgu
129b7(mdo sde): bcu rtsa brgyad dang lhan cig tu rgyal po'i mthu chen po dang / rgyal po'i 'byor pa chen po dang / rgyal po'i rnam par 'phrul pa chen po dang / rgyal po'i rnam par rtse ba chen pos rang gi skyed mos tshal ga la ba dang / bcom ldan 'das ga la ba der song ste phyin nas/ bcom ldan 'das kyi zhabs
130a1(mdo sde): la mgo bos phyag 'tshal te lan gsum bskor ba byas nas phyogs gcig tu 'dug go/ /gcer bu pa'i bu bden smra yang 'khor dang bcas te/ bcom ldan 'das kyi zhabs la mgo bos phyag 'tshal nas/ lan 'bum phrag du mar bskor ba byas te/ thal mo sbyar nas
130a2(mdo sde): mig mi 'dzums par bcom ldan 'das la blta zhing 'dug go/ /de nas tshe dang ldan pa shA ri'i bus gcer bu pa'i bu bden smra bcom ldan 'das kyi spyan snga na mig mi 'dzums par bcom ldan 'das la blta zhing 'dug pa mthong ngo / /mthong nas kyang 'di snyam du sems te/ kye ma
130a3(mdo sde): gcer bu pa'i bu bden smra 'di ci zhig 'dod de/ 'dir 'ongs snyam nas/ de ltar rnam par brtags te/ gcer bu pa'i bu bden smra la 'di skad ces smras so/ /bden smra khyod ci zhig 'dod de de bzhin gshegs pa'i thad du 'ongs/ ci bcom ldan 'das blta bar 'dod dam/ chos
130a4(mdo sde): nyan par 'dod/ de skad ces smras pa dang / gcer bu pa'i bu bden smras/ tshe dang ldan pa sha ra dwa ti'i bu la 'di skad ces smras so/ /btsun pa sha ra dwa ti'i bu kho bo ni bcom ldan 'das blta bar 'dod pa ma yin/ chos nyan par 'dod pa yang ma yin te/ btsun pa sha ra dwa ti'i
130a5(mdo sde): bu kho bo ni chos thams cad mi 'dod pa'i phyir bcom ldan 'das kyi thad du 'ongs so/ /de ci'i phyir zhe na/ btsun pa sha ra dwa ti'i bu gzugs mthong ba ni de bzhin gshegs pa mthong ba ma yin/ tshor ba dang / 'du shes dang / 'du byed rnams dang / rnam par shes pa mthong ba ni de bzhin
130a6(mdo sde): gshegs pa mthong ba ma yin/ sa'i khams mthong ba ni de bzhin gshegs pa mthong ba ma yin/ chu'i khams dang / me'i khams dang / rlung gi khams mthong ba ni de bzhin gshegs pa mthong ba ma yin/ bdag mthong ba ni de bzhin gshegs pa mthong ba ma yin/ sems can
130a7(mdo sde): dang / srog mthong ba ni de bzhin gshegs pa mthong ba ma yin/ gang zag mthong ba ni de bzhin gshegs pa mthong ba ma yin/ ngar 'dzin pa mthong ba ni de bzhin gshegs pa mthong ba ma yin/ nga yir 'dzin pa mthong ba ni de bzhin gshegs pa mthong ba ma yin/ mtshan ma mthong ba ni de
130b1(mdo sde): bzhin gshegs pa mthong ba ma yin pa'i phyir te/ btsun pa sha ra dwa ti'i bu mtshan ma thams cad ma mthong ba de ni de bzhin gshegs pa mthong ba'o/ /mngon par zhen pa med pa mthong ba ni de bzhin gshegs pa mthong ba'o/ /dngos po med pa mthong ba ni de bzhin gshegs pa mthong ba'o/ /
130b2(mdo sde): ngo bo nyid med pa mthong ba ni de bzhin gshegs pa mthong ba'o/ /yang dag pa'i mtha' med par mthong ba ni de bzhin gshegs pa mthong ba'o/ /mig gzugs la 'dod chags dang bral bar mthong ba ni de bzhin gshegs pa mthong ba'o/ /rna ba sgra la rnam par rig pa med par mthong ba ni
130b3(mdo sde): de bzhin gshegs pa mthong ba'o/ /sna dri la 'pho ba med par mthong ba ni de bzhin gshegs pa mthong ba'o/ /lce ro la rnam par shes par mi mthong ba ni de bzhin gshegs pa mthong ba'o/ /lus reg bya la reg par mi mthong ba ni de bzhin gshegs pa mthong ba'o/ /yid chos la
130b4(mdo sde): rnam par ma brtags par 'dzin pa mthong ba ni de bzhin gshegs pa mthong ba'o/ /sha ra dwa ti'i bus smras pa bden smra de ltar mthong bas gal te de bzhin gshegs pa mthong ba yin na/ 'o na de bzhin gshegs pa ji ltar blta bar bya/ bden smras smras pa/ btsun pa sha ra dwa ti'i bu de
130b5(mdo sde): bzhin gshegs pa ni rigs su mi blta'o/ /rus su mi blta'o/ /mtshan nyid du mi blta'o/ /mtshan nyid med par mi blta'o/ /chos su mi blta'o/ /chos ma yin par mi blta'o/ /yang dag par mi blta'o/ /yang dag pa ma yin par mi blta'o/ /dmigs par mi
130b6(mdo sde): blta'o/ /dmigs pa med par mi blta'o/ /yid la bya bar mi blta'o/ /yid la bya ba med par mi blta'o/ /rtog par mi blta'o/ /mi rtog par mi blta'o/ /'dus byas su mi blta'o/ /'dus ma byas su mi blta'o/ /dngos po yod par mi blta'o/ /dngos po med par mi blta'o/ /
130b7(mdo sde): gong bur mi blta'o/ /rdzas su mi blta'o/ /gzugs su mi blta'o/ /tshor bar mi blta'o/ /'du shes su mi blta'o/ /'du byed rnams su mi blta'o/ /rnam par shes par mi blta'o/ /nye bar len par mi blta'o/ /nye bar len pa med par mi blta'o/ /de bzhin gshegs pa ni skye bar
131a1(mdo sde): mi blta'o/ /skye ba med par mi blta'o/ /de skad ces smras pa dang / tshe dang ldan pa sha ra dwa ti'i bus gcer bu pa'i bu bden smra la 'di skad ces smras so/ /bden smra gal te de bzhin gshegs pa de ltar mi lta na skyes bu dam pa khyod de bzhin gshegs pa la ji ltar blta/
131a2(mdo sde): smras pa/ btsun pa sha ra dwa ti'i bu kho bo ni de bzhin gshegs pa gzugs su mi blta'o/ /de bzhin gshegs pa gzugs las gzhan du yang mi blta'o/ /de bzhin gshegs pa gzugs gzhig pa'i phyir mi blta'o/ /btsun pa sha ra dwa ti'i bu kho bo ni de bzhin gshegs
131a3(mdo sde): pa tshor ba dang / 'du shes dang / 'du byed rnams dang rnam par shes par mi blta'o/ /de bzhin gshegs pa rnam par shes pa las gzhan du yang mi blta'o/ /de bzhin gshegs pa rnam par shes pa gzhig pa'i phyir yang mi blta'o/ /de bzhin gshegs pa 'jig rten du
131a4(mdo sde): gtogs par mi blta'o/ /de bzhin gshegs pa 'jig rten las rgal bar mi blta'o/ /de bzhin gshegs pa phung pos rab tu phye bar mi blta'o/ /de bzhin gshegs pa khams kyis rab tu phye bar mi blta'o/ /de bzhin gshegs pa skye mched kyis rab tu phye bar mi blta ste/ de
131a5(mdo sde): bzhin gshegs pa ni tshig gi lam thams cad kyis brjod du med par blta zhing ci nas kyang mi mthong ba dang rnam par mi mthong ba dang / mi dmigs pa dang / mi rtog pa dang / rnam par mi rtog pa dang / yongs su mi rtog pa dang / rnam par mtho btsam pa med pa dang / kun nas slong ba med pa
131a6(mdo sde): dang / len pa med pa dang / 'dor ba med pa dang / spros pa med pa dang / mtshan mar bya ba med pa dang / mtshan mar bya ba med pa ma yin pa dang / bya ba med pa dang / rnam par bya ba med pa dang / yod par bya ba med pa dang / med par bya ba med pa dang / blang ba med pa dang / dor ba med pa dang /
131a7(mdo sde): bsam pa med pa dang / lhun gyis grub pa med pa dang / dmigs su med pa yang ma yin pa de ltar de bzhin gshegs pa blta ste/ brjod du med pa dang / brjod du med pa yang ma yin pa de ltar de bzhin gshegs pa blta'o/ /tshig gi lam dang dbyangs su brjod pa thams cad las yang dag par
131b1(mdo sde): 'das pas/ mthong ba med par de bzhin gshegs pa blta'o/ /btsun pa sha ra dwa ti'i bu byang chub sems dpa' rnams kyang de bzhin gshegs pa la de ltar blta ste/ kho bo yang de bzhin du blta'o/ /sha ra dwa ti'i bus smras pa de bzhin gshegs pa la gal te de ltar blta na/ de'i chos bstan pa yang
131b2(mdo sde): ji ltar nyan/ smras pa/ btsun pa sha ra dwa ti'i bu gal te kho bo la chos kyi 'du shes skye ba zhig yod dam/ chos ma yin pa'i 'du shes skye ba zhig yod na ni kho bo yang bcom ldan 'das kyi chos bstan pa nyan to/ /de ci'i phyir zhe na/ btsun pa sha ra dwa ti'i bu brjod pa thams cad las byang chub sems
131b3(mdo sde): dpa'i chos kyi tshig 'byung ba med de/ de la mngon par zhen pa yang med la chos kyi 'du shes kyang mi skyed pa'i phyir ro/ /de ci'i phyir zhe na/ 'du shes thams cad dang bral ba'i phyir ro/ /sha ra dwa ti'i bus smras pa/ bden smra khyod chos don du gnyer ba'i phyir de bzhin gshegs pa'i thad du ma 'ongs
131b4(mdo sde): sam/ smras pa/ btsun pa sha ra dwa ti'i bu kho bo ni chos don du gnyer ba yang ma yin/ chos ma yin pa don du gnyer ba yang ma yin par de bzhin gshegs pa'i thad du 'ongs so/ /de ci'i phyir zhe na/ btsun pa sha ra dwa ti'i bu chos don du gnyer zhes bya ba de ni chos thams cad la don du
131b5(mdo sde): gnyer ba med pa'i tshig te/ btsun pa sha ra dwa ti'i bu gang chos don du gnyer ba de ni sangs rgyas la mngon par zhen par 'dod pa ma yin/ chos la sgro gdags par 'dod pa ma yin/ dge 'dun bskyed par 'dod pa ma yin/ sdug bsngal yongs su shes par bya bar 'dod pa ma yin/
131b6(mdo sde): kun 'byung ba spang bar 'dod pa ma yin/ lam bsgom par 'dod pa ma yin/ 'gog pa mngon du bya bar 'dod pa ma yin/ 'dod pa'i khams las yang dag par 'da' bar 'dod pa ma yin/ gzugs kyi khams dang gzugs med pa'i khams las yang dag par 'da' bar 'dod pa ma yin/
131b7(mdo sde): mya ngan las 'da' bar 'dod pa ma yin pa'i phyir te/ btsun pa sha ra dwa ti'i bu rnam grangs des na 'di ltar kho bo ni chos thams cad la don du gnyer ba med par de bzhin gshegs pa'i spyan sngar phyin par rig par bgyi'o/ /de skad ces smras pa dang / tshe dang ldan pa sha ra dwa ti'i bus gcer bu pa'i bu bden
132a1(mdo sde): smra la 'di skad ces smras so/ /bden smra ci las bsams te de skad ces smra/ smras pa/ btsun pa sha ra dwa ti'i bu kho bo ni bsams pa med par chos thams cad de ltar ston to/ /btsun pa sha ra dwa ti'i bu chos kyi dbyings la ni gnyis mi dmigs pa'i phyir bsams pa yang mi
132a2(mdo sde): dmigs ma bsams pa yang mi dmigs so/ /smras pa/ bden smra khyod 'gro ba dag dang mi sbyor ram/ smras pa/ btsun pa sha ra dwa ti'i bu gal te kho bos 'gro ba zhig dmigs na ni sbyor ba yang yod/ gal te kho bo la skye ba zhig yod na ni skye bar yang 'gyur/ gal te kho bo la 'pho ba zhig
132a3(mdo sde): yod na ni 'pho bar yang 'gyur na/ btsun pa sha ra dwa ti'i bu chos thams cad ni 'pho ba med pa ste/ 'gro ba med cing shi 'pho dang skye ba med pa'o/ /smras pa/ bden smra de bzhin gshegs pas dge slong khyod ni skye'o/ /rga'o/ 'chi'o/ 'pho'o/ 'byung ngo zhes 'di ma gsungs sam/ smras pa/ btsun
132a4(mdo sde): pa sha ra dwa ti'i bu 'gro ba la rten cing lhag pa'i nga rgyal yod pa'i sems can rnams kyi rten pa bsal ba'i phyir de bzhin gshegs pa de skad ces ston te/ bstan pa'i chos nyid ji lta ba bzhin du bya na 'di la 'gro ba med/ shi 'pho med/ skye ba med do/ /sha ra dwa ti'i bus smras pa/ bden smra
132a5(mdo sde): legs so legs so/ /'di ltar theg pa chen po 'di bstan pa'i don rnam par nges pa la mkhas pa legs so legs so/ /bden smras smras pa/ btsun pa sha ra dwa ti'i bu khyod kyis don ni gang / rnam par nges pa ni gang yin pa mkhyen tam/ sha ra dwa ti'i bus smras pa/ rigs kyi bu kho bo ni
132a6(mdo sde): ston par 'dod pa ma yin gyi nyan par 'dod pa yin gyis/ rigs kyi bu don ni gang / rnam par nges pa ni gang khyod kyis ston cig de skad ces smras pa dang / gcer bu pa'i bu bden smras/ tshe dang ldan pa sha ra dwa ti'i bu la 'di skad ces smras so/ /btsun pa sha ra dwa ti'i bu don zhes bya ba ni brjod
132a7(mdo sde): du med pa'o/ /de brjod pa gang yin pa de ni rnam par nges pa zhes bya'o/ /don zhes bya ba ni smrar med pa'o/ /de smra ba gang yin pa de ni rnam par nges pa zhes bya'o/ /don zhes bya ba ni smos su med pa'o/ /de smos pa gang yin pa de ni rnam par nges pa zhes bya'o/ /don zhes bya ba ni g.yo ba med pa/ bsam pa med pa/
132b1(mdo sde): spros pa med pa/ brtags pa med pa/ rnam par bsgrubs pa med pa/ dngos po med pa/ rdzas med pa/ ngar 'dzin pa med pa/ dba' rlabs med pa/ gzung ba med pa/ gnas med pa/ gnas kyi tshig gi lam thams cad las yang dag par 'das pa'o/ /rnam par nges pa zhes bya ba ni
132b2(mdo sde): bsam pa dang / gzhal ba dang / bgrang ba dang / brtag pa dang / gzhan gyi sems kyi rgyud la go bar byed pa'o/ /don zhes bya ba ni don so so yang dag par rig pa'o/ /rnam par nges pa zhes bya ba ni chos dang nges pa'i tshig dang spobs pa so so yang dag par rig pa ste/ btsun pa sha ra
132b3(mdo sde): dwa ti'i bu 'di ni mdor na don to/ /'di ni rnam par nges pa'o/ /de nas bcom ldan 'das kyis rigs kyi bu bden smra la legs so zhes bya ba byin te/ rigs kyi bu legs so legs so/ /ji ltar khyod ston pa de ltar gzhan gyis kyang bstan par bya'o/ /khyod kyis bstan pa 'di bshad pas
132b4(mdo sde): lha'i bu stong phrag gsum mi skye ba'i chos la bzod pa skyes par gyur to/ /srog chags nyi khris khyod kyi spobs pa'i che ba phun sum tshogs pa 'di thos nas bla na med pa yang dag par rdzogs pa'i byang chub tu sems skyes par gyur to/ /de nas bcom ldan 'das la tshe dang ldan pa maud gal gyi bu chen pos
132b5(mdo sde): 'di skad ces gsol to/ /bcom ldan 'das rigs kyi bu bden smras mu stegs can gyi cha byad 'dis sems can ji snyed cig yongs su smin par bgyis lags/ de skad ces gsol pa dang / bcom ldan 'das kyis tshe dang ldan pa maud gal gyi bu chen po la 'di skad ces bka' stsal to/ /maud gal gyi
132b6(mdo sde): bu chen po gnas 'di thos na byang chub sems dpa' sems dpa' chen po rnams ma gtogs par lha dang bcas pa'i 'jig rten rmongs par 'gyur ro/ /maud gal gyi bu chen po 'on kyang mgo tsam zhig bstan gyis rigs kyi bu bden smra 'dis kha dog dang / gzugs dang / spyod lam sna tshogs kyis sems can
132b7(mdo sde): ji snyed yongs su smin par byas pa nyon cig / maud gal gyi bu chen po rigs kyi bu bden smra 'dis mu stegs can gyi gzugs su gnas te/ sems can ri rab kyi rdul phra rab kyi rdul snyed bla na med pa yang dag par rdzogs pa'i byang chub tu yongs su smin par byas so/ /spyod pa'i gzugs kyis sems can
133a1(mdo sde): gling bzhi pa'i rdul phra rab kyi rdul snyed bla na med pa yang dag par rdzogs pa'i byang chub tu yongs su smin par byas so/ /kun tu rgyu'i gzugs kyis sems can gang gA'i klung brgyad cu rtsa bzhi'i bye ma snyed bla na med pa yang dag par rdzogs pa'i byang chub tu yongs su smin par byas so/ /
133a2(mdo sde): nyan thos kyi gzugs kyis sems can gang gA'i klung bcu'i bye ma snyed nyan thos kyi byang chub tu nges par 'byung bar bstan nas phyis bla na med pa yang dag par rdzogs pa'i byang chub tu yongs su smin par byas so/ /de bas kyang ches mang ba'i sems can rnams rang sangs rgyas kyi gzugs kyis
133a3(mdo sde): yongs su smin par byas so/ /byang chub sems dpa'i gzugs kyis sems can bgrang ba las 'das pa yongs su smin par byas so/ /gzhan dag brgya byin gyi gzugs kyis/ gzhan dag tshangs pa'i gzugs kyis/ gzhan dag 'khor los sgyur ba'i gzugs kyis/ gzhan dag
133a4(mdo sde): 'jig rten skyong ba'i gzugs kyis/ gzhan dag mi'am ci'i gzugs kyis/ gzhan dag lha ma yin gyi gzugs kyis/ gzhan dag nam mkha' lding gi gzugs kyis/ gzhan dag lto 'phye chen po'i gzugs kyis/ gzhan dag skyes pa'i gzugs kyis/ gzhan dag bud med kyi gzugs
133a5(mdo sde): kyis/ gzhan dag khye'u'i gzugs kyis/ gzhan dag bu mo'i gzugs kyis/ gzhan dag sa'i lha'i gzugs kyis/ gzhan dag lhan cig skyes pa'i lha'i gzugs kyis/ gzhan dag drang srong gi gzugs kyis/ gzhan dag bram ze'i gzugs kyis/ gzhan dag dge slong gi gzugs
133a6(mdo sde): kyis/ gzhan dag dge slong ma'i gzugs kyis/ gzhan dag dge bsnyen gyi gzugs kyis/ gzhan dag dge bsnyen ma'i gzugs kyis bla na med pa yang dag par rdzogs pa'i byang chub tu yongs su smin par byas te/ maud gal gyi bu rigs kyi bu bden smra 'dis de ltar sems can mang po
133a7(mdo sde): bla na med pa yang dag par rdzogs pa'i byang chub tu yongs su smin par byas so/ /gsol pa/ 'dis de bzhin gshegs pa ji snyed cig mnyes par bgyis lags/ bka' stsal pa/ maud gal gyi bu sa'i khams dang / chu'i khams dang / me'i khams dang / rlung gi khams dang /
133b1(mdo sde): nam mkha'i khams dang / sems can gyi khams kyi mtha' ni rtogs par nus srid kyi/ rigs kyi bu bden smra 'dis de bzhin gshegs pa ji snyed cig gzugs sna tshogs kyis mnyes par byas pa'i sangs rgyas byung ba de dag gi mtha' ni rtogs par mi nus so/ /de nas gnas brtan
133b2(mdo sde): 'od srung chen pos rigs kyi bu bden smra la 'di skad ces smras so/ /rigs kyi bu khyod kyis de bzhin gshegs pa mang po mnyes par byas na de ltar bsam pa yongs su rdzogs pa ci'i phyir bla na med pa yang dag par rdzogs pa'i byang chub mngon par rdzogs par 'tshang mi rgya/ bden smras
133b3(mdo sde): smras pa/ btsun pa 'od srung gal te kho bo'i byang chub bam/ mngon par rdzogs par 'tshang rgya bar byed pa zhig dmigs na ni kho bo yang bla na med pa yang dag par rdzogs pa'i byang chub mngon par rdzogs par 'tshang rgya'o/ /smras pa/ bden smra byang chub sems dpa' gang gA'i klung gi bye
133b4(mdo sde): ma snyed dag bla na med pa yang dag par rdzogs pa'i byang chub tu smon lam btab cing bla na med pa yang dag par rdzogs pa'i byang chub mngon par rdzogs par sangs ma rgyas sam/ mngon par rdzogs par 'tshang mi rgya 'am/ mngon par rdzogs par 'tshang rgya bar mi 'gyur ram/ smras pa/ btsun
133b5(mdo sde): pa 'od srung de ni sems can mngon pa'i nga rgyal can rnams la grangs su byas pa yin te/ 'di la don dam par na byang chub dmigs su med do/ /byang chub sems dpa' yang dmigs su med do/ /de ci'i phyir zhe na/ btsun pa 'od srung 'di ltar byang chub ni 'dus ma byas pa ste/
133b6(mdo sde): grangs thams cad dang bral ba/ gzugs med pa/ bstan du med pa ste/ sngon po ma yin/ ser po ma yin/ dkar po ma yin/ btsod ka ma yin/ shel gyi mdog ma yin/ kha dog med pa/ dbyibs med pa/ rtags med pa/ mtshan ma med pa mtshan ma thams cad
133b7(mdo sde): las yang dag par 'das pa/ gnas med pa/ gnas thams cad yang dag par bcom pa/ dngos po med pa/ dngos po thams cad dang bral ba/ mtshan nyid med pa/ mtshan nyid thams cad dang bral ba/ brjod du med pa/ tshig gi lam thams cad kyis
134a1(mdo sde): rtogs par mi nus pa/ bltar med pa/ ril po ma yin pa/ rdzas med pa/ mun pa med pa/ snang ba med pa/ rtags med pa/ dbyibs med pa/ smrar med pa/ smos su med pa/ reg par byar med pa/ rnam par shes par mi rung ba/
134a2(mdo sde): thos par mi rung ba/ dbyangs med pa/ tshig gi lam med pa/ thogs pa med pa/ ma bcings pa/ ma grol ba/ 'dod chags med pa/ zhe sdang med pa/ gti mug med pa/ rgyu thams cad kyis gdags su med pa/ gdags par bya ba ma yin pa ste/ btsun
134a3(mdo sde): pa 'od srung byang chub ni de lta bu'i rang bzhin yin pas de ni lus kyis mngon par rdzogs par 'tshang rgya bar mi nus so/ sems kyis kyang mi nus so/ /de ci'i phyir zhe na/ btsun pa 'od srung lus ni sems med pa/ g.yo ba med pa/ rtswa dang / shing dang / rtsig pa dang / bong ba
134a4(mdo sde): snang ba lta bu ste/ des byang chub mngon par rdzogs par 'tshang rgya bar mi nus so/ /sems kyang de lta bu'i rang bzhin yin zhing bltar med pa/ des kyang byang chub mngon par rdzogs par 'tshang rgya bar bya bar mi nus so/ /gang gis mngon par rdzogs par 'tshang rgya bar bya ba'i sems can
134a5(mdo sde): de dag kyang mi dmigs te/ btsun pa 'od srung chos thams cad de lta bu'i rang bzhin yin na/ de la ci'i phyir khyod bla na med pa yang dag par rdzogs pa'i byang chub mngon par rdzogs par 'tshang mi rgya zhes ji ste de ltar sems par gyur/ de nas byang chub sems dpa' de dag dang / dge
134a6(mdo sde): slong dang / dge slong ma dang / dge bsnyen dang / dge bsnyen ma de dag dang / brgya byin dang / tshangs pa dang / 'jig rten skyong ba de dag 'di snyam du sems te/ bcom ldan 'das kyis sems can bdag cag gi bsam pa dang mos pa bzhin du the tsom dang nem nur dang yid gnyis
134a7(mdo sde): bsal ba'i phyir rigs kyi bu bden smra 'di ji srid cig na bla na med pa yang dag par rdzogs pa'i byang chub mngon par rdzogs par 'tshang rgya ba dang / 'jig rten gyi khams gang du mngon par rdzogs par 'tshang rgya ba dang / 'di byang chub thob nas mtshan ci zhes bya bar 'gyur ba dang / tshe'i tshad
134b1(mdo sde): ji tsam du 'gyur ba dang / byang chub thob nas de'i 'khor 'dus pa ji snyed cig tu 'gyur ba lung bstan kyang ci ma rung snyam pa dang / de nas bcom ldan 'das kyis byang chub sems dpa' de dag dang / dge slong dang / dge slong ma dang / dge bsnyen dang / dge bsnyen ma de dag
134b2(mdo sde): dang / brgya byin dang / tshangs pa dang / 'jig rten skyong ba de dag gi sems kyi yongs su rtog pa thugs kyis thugs su chud nas 'jam dpal gzhon nur gyur pa la bka' stsal pa/ 'jam dpal rigs kyi bu bden smra 'di ni bskal pa bzang po 'di 'das pa'i 'og tu bskal pa
134b3(mdo sde): b grang ba las yang dag par 'das pa snyed cig na bskal pa gnod par sdo ba'i dgra med pa zhes bya ba la 'jig rten gyi khams shin tu rnam par bltas pa'i grags pa can zhes bya bar de bzhin gshegs pa dgra bcom pa yang dag par rdzogs pa'i sangs rgyas bden pa'i blo gros kyi tog gi rgyal
134b4(mdo sde): po zhes bya bar 'gyur ro/ /'jam dpal 'jig rten gyi khams shin tu rnam par bltas pa'i grags pa can zhes bya ba de ni bzang zhing mdzes la blta na sdug pa/ rin po che sna bdun gyis rab tu brgyan pa/ rin po che'i rab 'bum phrag bdun gyis bskor ba/ spos chu'i 'obs 'bum
134b5(mdo sde): phrag bdun gyis rjes su bskor ba/ nor bu rin po che bai dUr+ya chen po 'bum phrag bdun gyi shing thags btsugs pa/ 'dzam bu chu bo'i gser gyi dra ba sa ya dag gis steng nas yongs su bkab pa/ nor bu rin po che sa ya dag gis brgyan pa'i rta babs dang ldan pa/ nor bu rin po
134b6(mdo sde): che seng ge yid du 'ong ba sa ya dag gis spras pa'i pu shu dang / skar khung dag gis mdzes par byas pa/ nor bu rin po che seng ge'i rgyal mtshan sa ya dag gis spras pa'i mkha' rten rnams kyis mdzes par byas pa/ nor bu rin po che snang ba'i rgyal mtshan sa ya dag gis gcig
134b7(mdo sde): tu 'bar bar snang bar byas pa/ dril bu g.yer ka'i dra ba sa ya dag gis kun nas sgra phyung ba'i sgra yid du 'ong ba dang ldan pa/ gser gyi lda ldi sa ya dag kun nas mngon par bres pa dang ldan pa/ nor bu rin po che tog gi rgyal mtshan gyi lha'i ba dan dang / rgyal mtshan sa ya bsgreng
135a1(mdo sde): ba dang ldan par 'gyur te/ 'jam dpal 'jig rten gyi khams shin tu rnam par bltas pa'i grags pa can de ni lag mthil ltar mnyam zhing rin po che'i shing ljon pa dag gis kun tu gang bar 'gyur te/ de na rtswa skye ba dag 'jam zhing g.yung drung 'khyil ba
135a2(mdo sde): ltar g.yas su 'khyil la/ rma bya'i mgrin pa 'dra zhing ka tsa lin di ka'i gos ltar 'jam pa sha stag gis 'jig rten gyi khams shin tu rnam par bltas pa'i grags pa can de kun nas g.yogs par 'gyur/ skyed mos tshal sa ya dag gis brgyan par 'gyur/ skyed
135a3(mdo sde): mos tshal re re yang / rdzing bu sa ya dag gis legs par brgyan cing kun nas mdzes par 'gyur/ rdzing bu re re yang stegs brgyad dang bcas pa nor bu rin po che yan lag brgyad dang ldan pas spras pa/ 'dzam bu chu bo'i gser gyi bye ma bdal ba/ yan lag brgyad dang
135a4(mdo sde): ldan pa'i chus yongs su gang ba/ rin po che'i pad mas kun nas yog pa/ ngang pa dang / ngur pa dang / khrung khrung sgra sked 'byin pa dang ldan par 'gyur te/ 'jam dpal de ltar 'jig rten gyi khams shin tu rnam par bltas pa'i grags pa can de ni grong dang / grong khyer
135a5(mdo sde): dang / grong rdal dang / yul 'khor dang / rgyal po'i pho brang 'khor sa ya dag gis kun nas brgyan par 'gyur/ grong khyer chen po re re yang grong khyer sa ya sa ya dag gis legs par brgyan par 'gyur zhing de bzhin du grong dang / grong khyer dang / grong rdal dang / yul
135a6(mdo sde): 'khor dang / rgyal po'i pho brang 'khor thams cad kyang de snyed du 'gyur te/ grong dang / grong khyer dang / grong rdal dang / yul 'khor sa ya sa ya thams cad kyang skyes pa dang / bud med dang / khye'u dang / bu mo du ma dag gis gang bar 'gyur ro/ /'jam dpal 'jig
135a7(mdo sde): rten gyi khams shin tu rnam par bltas pa'i grags pa can der gling bzhi pa'i 'jig rten gyi khams bar ma blta na yid du 'ong ba zhes bya ba/ shin tu blta na sdug pa/ shin tu mdzes pa/ shin tu 'byor pa/ shin tu rgyas pa/ skyes pa dang / bud med shin tu mang bas gang ba 'byung bar
135b1(mdo sde): 'gyur te/ de ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas bden pa'i blo gros kyi tog gi rgyal po de'i skye ba'i grong khyer du 'gyur ro/ /'jam dpal de bzhin gshegs pa bden pa'i blo gros kyi tog gi rgyal po de ni bram
135b2(mdo sde): ze'i rigs las mngon par 'byung bar 'gyur ro/ /de'i yum ni shugs ldan zhes bya bar 'gyur te/ da ltar nga'i yum lha mo sgyu 'phrul lta bur 'gyur ro/ /de'i yab ni tshangs pa'i dbyig ces bya bar 'gyur te/ da ltar nga'i yab rgyal po zas gtsang ma lta bur 'gyur ro/ /
135b3(mdo sde): de'i sras ni sgra rnam par grags pa zhes bya bar 'gyur te/ /da ltar nga'i gzhon nu sgra gcan 'dzin lta bur 'gyur ro/ /de'i btsun mo dam pa ni blo gros chen po zhes bya bar 'gyur te/ da ltar nga'i shAkya'i bu mo sa 'tsho ma lta bur 'gyur ro/ /de'i ma ma ni grags pa chen po zhes
135b4(mdo sde): bya bar 'gyur te/ da ltar nga'i skye dgu'i bdag mo chen mo gau ta mI lta bur 'gyur ro/ /bcom ldan 'das de'i rim gro pa ni rtag tu rjes su 'brang ba zhes bya bar 'gyur te/ da ltar nga'i rim gro pa 'dun pa lta bur 'gyur ro/ /de bzhin gshegs pa bden pa'i blo gros kyi tog
135b5(mdo sde): gi rgyal po de gang la bcibs te/ mngon par 'byung bar 'gyur ba'i rta'i rgyal po de ni shugs can ldan zhes bya bar 'gyur te/ da ltar nga'i rta'i rgyal po bsngags ldan lta bur 'gyur ro/ /bcom ldan 'das de'i byang chub kyi snying po ni chos kyis 'phags pa zhes bya bar 'gyur
135b6(mdo sde): te/ der de bzhin gshegs pa de bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /byang chub kyi snying po de ni byang chub kyi shing 'bum phrag brgyad cus yongs su bskor bar 'gyur ro/ /'jam dpal de'i tshe de'i dus na bdud dam
135b7(mdo sde): bdud kyi ris kyi lha rnams 'byung bar mi 'gyur te/ 'jam dpal gang gi tshe de bzhin gshegs pa bden pa'i blo gros kyi tog gi rgyal po bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de'i tshe 'jig rten gyi khams de na sems can gyi
136a1(mdo sde): ris gang ji snyed cig yod pa de dag thams cad me tog dang phreng ba dang / spos dang / phye ma dang / byug pa dang / sil snyan dang / pheg thogs shing byang chub kyi snying po chos kyis 'phags pa ga la ba der dong ste/ glu dang rol mo sna tshogs byed par 'gyur ro/ /
136a2(mdo sde): 'og min ris kyi mthar thug pa'i lha'i tshogs thams cad kyang der 'du bar 'gyur ro/ /gnod sbyin dang / dri za dang / lha ma yin dang / mi 'am ci dang / lto 'phye chen po'i tshogs phal po che'ang der 'du bar 'gyur ro/ /shar phyogs dang / lho phyogs dang / nub phyogs
136a3(mdo sde): dang / byang phyogs dag nas kyang byang chub sems dpa'i tshogs shin tu mang ba 'du bar 'gyur ro/ /'jam dpal de bzhin gshegs pa bden pa'i blo gros kyi tog gi rgyal po de thog ma mngon par rdzogs par sangs rgyas nas 'dus pa'i 'khor du byang chub sems dpa'i spyod
136a4(mdo sde): yul gyi thabs kyi yul la rnam par 'phrul ba bstan pa'i chos kyi rnam grangs chen po mdo sde bye ba 'bum phrag du ma'i 'khor dang ldan pa ston par 'gyur te/ 'jam dpal de bzhin gshegs pa bden pa'i blo gros kyi tog gi rgyal po des chos kyi rnam grangs de bstan pa'i tshe
136a5(mdo sde): sems can gang gA'i klung gi bye ma snyed bla na med pa yang dag par rdzogs pa'i byang chub las phyir mi ldog par 'gyur te/ 'jam dpal de bzhin gshegs pa bden pa'i blo gros kyi tog gi rgyal po des chos ston pa ni theg pa gsum rnam par dgod pas mi ston te/ sangs
136a6(mdo sde): rgyas kyi zhing der nyan thos kyi theg pa pa'am/ rang sangs rgyas kyi theg pa pa dag 'byung bar mi 'gyur ro/ /sems can thams cad kyang theg pa gcig la mos pa rgya chen po la mos pa sha stag sangs rgyas kyi zhing der skye bar 'gyur te/ 'jam dpal de ltar de bzhin gshegs pa
136a7(mdo sde): bden pa'i blo gros kyi tog gi rgyal po de'i 'dus pa dang po ni byang chub sems dpa' sems dpa' chen po phyir mi ldog pa gang gA'i klung gi bye ma snyed du 'gyur ro/ /'dus pa gnyis pa ni byang chub sems dpa' skye ba gcig gis thogs pa khrag khrig phrag brgyad cur
136b1(mdo sde): 'gyur ro/ /'dus pa gsum pa ni byang chub sems dpa' dkrigs phrag drug cur 'gyur te/ de phyin cad sems can grangs dang bgrang ba las 'das pa dag bla na med pa yang dag par rdzogs pa'i byang chub las phyir mi ldog pa la 'god par 'gyur ro/ /'jam dpal de
136b2(mdo sde): bzhin gshegs pa bden pa'i blo gros kyi tog gi rgyal po de byang chub thob pa'i tshe'i tshad ni bar gyi bskal pa drug cur 'gyur ro/ /de yongs su mya ngan las 'das nas kyang lo bye ba khrag khrig 'bum phrag brgyad cur dam pa'i chos gnas par 'gyur ro/ /dam pa'i chos rgyas pas
136b3(mdo sde): sems can de snyed 'dul bar 'gyur ro/ /'jam dpal de bzhin gshegs pa de gang gi tshe yongs su mya ngan las 'da' bar 'gyur ba de'i tshe byang chub sems dpa' tog chen po zhes bya ba 'di nga'i 'og tu bla na med pa yang dag par rdzogs pa'i byang chub mngon par rdzogs par 'tshang
136b4(mdo sde): rgya bar 'gyur te/ de bzhin gshegs pa dgra bcom pa yang dag par rdzogs pa'i sangs rgyas de bkod pa chen po zhes bya bar 'gyur ro zhes byang chub sems dpa' tog chen po zhes bya ba lung bstan nas yongs su mya ngan las 'da' bar 'gyur ro/ /de nas de'i tshe thams cad dang
136b5(mdo sde): ldan pa'i 'khor de de'i tshe de'i dus na byang chub sems dpa' tog chen po zhes bya ba 'byung zhing / bcom ldan 'das de bzhin gshegs pa bden pa'i blo gros kyi tog gi rgyal po de'i 'og tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/
136b6(mdo sde): de bzhin gshegs pa dgra bcom pa yang dag par rdzogs pa'i sangs rgyas bkod pa chen po zhes bya bar 'gyur ba de gang zhig yin snyam du ya mtshan du 'dzin par gyur to/ /de nas bcom ldan 'das kyis thams cad dang ldan pa'i 'khor de'i sems kyi rnam par rtog pa thugs
136b7(mdo sde): kyis thugs su chud nas 'jam dpal gzhon nur gyur pa la bka' stsal pa/ 'jam dpal rigs kyi bu bden smra 'di'i mdun du bram ze'i khye'u bden dga' zhes bya ba 'dug pa bram ze'i byis pa thams cad kyi nang na mchog tu bya ba 'di de'i tshe de'i dus na de bzhin gshegs pa dgra bcom
137a1(mdo sde): pa yang dag par rdzogs pa'i sangs rgyas bkod pa chen po zhes bya bar 'gyur te/ de'i sangs rgyas kyi zhing gi bkod pa de dag ni de bzhin gshegs pa bden pa'i blo gros kyi tog gi rgyal po'i sangs rgyas kyi zhing gi bkod pa bzhin du 'gyur ro/ /sangs rgyas kyi
137a2(mdo sde): zhing gi yon tan bkod pa'i che ba de thos nas 'khor gyi dkyil 'khor de las byang chub sems dpa' bye ba khrag khrig 'bum phrag drug cus sangs rgyas kyi zhing der skye bar smon lam btab ste/ gang gi tshe bcom ldan 'das de bzhin gshegs pa bden pa'i blo gros kyi tog gi
137a3(mdo sde): rgyal po de bla na med pa yang dag par rdzogs pa'i byang chub mngon par rdzogs par sangs rgyas par gyur pa de'i tshe bdag cag kyang 'jig rten gyi khams der skye bar shog shig ces smon lam btab par gyur to/ /de nas bcom ldan 'das kyis de dag thams cad kyang sangs
137a4(mdo sde): rgyas kyi zhing der skye bar lung bstan to/ /de nas gcer bu pa 'bum phrag brgyad cu po de dag gis kyang tshig 'thun par smras pa/ bcom ldan 'das bdag cag kyang sangs rgyas kyi zhing der skye bar gyur cig ces smon lam btab bo/ /de nas bcom ldan 'das kyis de dag
137a5(mdo sde): kyang sangs rgyas kyi zhing der skye bar lung bstan to/ /de nas steng gi bar snang las kyang lha'i bu bye ba khrag khrig 'bum phrag dgu bcus 'di skad kyi tshig brjod de/ bcom ldan 'das bdag cag kyang bcom ldan 'das de bzhin gshegs pa bden pa'i blo gros kyi tog gi
137a6(mdo sde): rgyal po de byang chub brnyes pa'i sangs rgyas kyi zhing 'jig rten gyi khams shin tu rnam par bltas pa'i grags pa can der skye bar gyur cig / yon tan bkod pa bsam gyis mi khyab pa de yang mthong bar shog shig ces smon lam btab bo/ /bcom ldan 'das kyis bka'
137a7(mdo sde): stsal pa/ lha'i bu dag khyed cag kyang 'jig rten gyi khams shin tu rnam par bltas pa'i grags pa can der skye bar 'gyur te/ de bzhin gshegs pa de yang mnyes par byed par 'gyur ro/ /lha'i bu khyed kyang 'jig rten gyi khams shin tu rnam par bltas pa'i grags pa
137b1(mdo sde): can de nyid du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ ming tha dad pa'i de bzhin gshegs par 'gyur la tshe'i tshad ni 'thun par 'gyur ro/ /de nas de'i tshe stong gsum gyi stong chen po'i 'jig rten gyi khams 'di rnam
137b2(mdo sde): pa drug tu g.yos te/ sa'i 'og nas pad ma 'dzam bu chu bo'i gser gyi 'dab ma can nor bu rin po che chen po an da rnyil gyi ze ba'i tshogs can/ spug gi snying po dang ldan pa/ nor bu rin po che bai dUr+ya'i chu ba can/ bye ba khrag khrig 'bum phrag du ma dag gis sa gzhi brtol nas
137b3(mdo sde): mngon par 'phags te/ pad ma de dag thams cad la byang chub sems dpa'i gzugs skyil mo krung du 'khod pa mtshan dang dpe byad bzang pos legs par brgyan pa'i lus kyis bcom ldan 'das la 'dud cing phyag 'tshal bar snang bar gyur te/ de dag gis rin po che sna tshogs
137b4(mdo sde): kyi sprin gyi dra ba dag gis bcom ldan 'das la mngon par bkab nas 'di skad kyi tshig brjod do/ /bcom ldan 'das bdag cag ni 'jig rten gzhan dang gzhan gyi khams nas de bzhin gshegs pas byang chub sems dpa'i yon tan bsam gyis mi khyab pa bka' stsal pa
137b5(mdo sde): 'di'ang nyan/ bcom ldan 'das la yang blta ba dang / phyag bgyi ba dang / bsnyen bkur bgyi ba dang / rigs kyi bu bden smra 'di dang 'khor 'dus pa 'di yang blta ba'i slad du 'dir mchis te/ bcom ldan 'das chos kyi rnam grangs 'di thos pas sangs rgyas kyi zhing bsam gyis mi
137b6(mdo sde): khyab pa dag tu byang chub sems dpa' bgrang ba las 'das pa bla na med pa yang dag par rdzogs pa'i byang chub las phyir mi ldog par gyur to/ /de nas bcom ldan 'das kyis de'i tshe don 'di nyid shin tu gsal bar bstan pa'i phyir tshigs su bcad pa 'di dag bka' stsal to/ /rtse gcig
137b7(mdo sde): sems su dbang po mnyam zhog ste/ /de ring ngas smras 'di don mnyan par gyis/ /de bzhin gshegs la gyi tshig mi mnga'/ /bde gshegs rang byung tshig ni gzhan du min/ /skye bo de dga' bden smra 'di nyid ni/ /dag cing dri med gnod med bskal pa la/ /bskal pa grangs med
138a1(mdo sde): mang pos 'jig rten du/ /'tshang rgya bden pa'i blo gros tog gi rgyal/ /nyon mongs gnod pa de la mi 'byung ste/ /de phyir bskal pa de ni gnod med pa/ /'jig rten ming yang rnam par bltas pa ste/ /bskal pa de ni dpal gyi phung por 'gyur/ /rnam par 'dren
138a2(mdo sde): pa de yi bskal pa de/ /lha mi rnams kyis blta ba'i 'os 'gyur te/ /rin chen tshogs kyi 'obs dang rta babs rnams/ /nyams dga' kun nas shin tu mdzes par 'gyur/ /'dzam bu klung gi gser gyi dra bas g.yogs/ /chos kyi sgra dbyangs yid du 'ong ba bsgrags/ /seng ge'i
138a3(mdo sde): rgyal mtshan rab rnams rtag tu bsgreng / /rin chen tshogs kyi lda ldi brgya dag spyangs/ /rtsig pa'i rgyud ni rin chen dri med de/ /de ni lha yi khyim dang 'dra bar 'gyur/ /mtshe'u dang lu ma pad ma'i mtsho dag gis/ /de ni rtag tu legs par brgyan par 'gyur/ /de yi chu dang
138a4(mdo sde): pad ma ud pal dang / /pad ma dkar po dag gis kun khebs 'gyur/ /gling bzhi pa yi 'jig rten bar ma de/ /ming ni blta na sdug cing yid 'ong ste/ /de ni bde gshegs de yi skye ba'i sa/ /rang byung de ni bram ze'i rigs las 'byung / /thub pa'i yum ni shugs dang
138a5(mdo sde): ldan zhes bya/ /yab ni tshangs pa'i dbyig ces bya bar 'gyur/ /de yi bu ni rnam grags sgra zhes bya/ /dper na nga'i bu sgra gcan zin 'di 'dra/ /bde gshegs de yi btsun mo dam pa ni/ /blo gros chen mo nga yi sa 'tsho bzhin/ /de yi ma ma ming ni grags chen te/ /nga yi skye
138a6(mdo sde): dgu'i bdag mo chen mo bzhin/ /thub pa'i rim gro byed pa'i sems can 'phags/ /rtag tu rjes su 'brang zhes bya ba ste/ /nga yi rim gro 'dun pa gus ldan bzhin/ /de ni 'dren pa de la rim gro byed/ /thub pa de yi rta mchog 'gyur ba yi/ /shugs can zhes bya'i ming dang ldan
138a7(mdo sde): 'gyur te/ /bde gshegs mngon par 'byung tshe bcibs par 'gyur/ /nga yi rta mchog bsngags ldan gyur pa bzhin/ /bde gshegs de yi rdzogs pa'i byang chub shing / /chos kyi 'phags zhes bya ba de tshe 'byung / /shing mchog brgya phrag stong du bsgyur ba yin/ /phrag ni brgyad cu
138b1(mdo sde): dag gis de bskor 'gyur/ /shing mchog de drung kye ma chos kyi rgyal/ /rang byung zla med bden zhes bya bzhugs nas/ /bla na med pa'i byang chub rab zhi ba/ /mya ngan med pa mngon par 'tshang rgyar 'gyur/ /de na bdud med bdud kyi phyogs kyang med/ /bdud kyi las kyang der
138b2(mdo sde): 'byung mi 'gyur ro/ /rgyal ba thub pa gang zag zla med pa'i/ /sangs rgyas zhing ni gnod bdo med par 'gyur/ /mi dang lha tshogs mang po 'du 'gyur te/ /rnam dag shin tu sbyangs pa de tshe 'byung / /de kun me tog phreng ba gos dang glu/ /rol mo sgra yis bde gshegs
138b3(mdo sde): drung 'dong 'gyur/ /rgyal bas de dag bsam mkhyen mdo sde 'di/ /mdo gzhan lhan cig drang srong gsung bar 'gyur/ /rgyal ba des ni rab tu gsungs pa yi/ /mdo sde khyad par 'phags pa 'di thos nas/ /sems can dpag yas gang gA'i bye ma snyed/ /thub dbang
138b4(mdo sde): byang chub mchog tu mi ldog 'gyur/ /theg pa dman pa der 'byung mi 'gyur te/ /rang rgyal theg pa'ang zhing der 'byung mi 'gyur/ /rgyal ba de yi sangs rgyas zhing mchog der/ /byang chub sems dpa' 'byung kun dpa' zhing mdzangs/ /rkang gnyis mchog de'i 'dus pa
138b5(mdo sde): dang por ni/ /rgyal sras grags pa'i 'od ldan gang 'byung ba/ /rdzogs pa'i byang chub sems dpa' phyir mi ldog /rnam dag gang gA'i rdul bas mang ba 'byung / /blo bzang ldan pa'i 'dus pa gnyis pa ni/ /skye ba gcig gnas khrag khrig brgyad cu 'byung / /'dus pa gsum
138b6(mdo sde): pa byang chub sems dpa' mchog / dkrigs phrag drug cu dag ni 'byung bar 'gyur/ /bde bar gshegs de'i tshe yi tshad 'gyur ba/ /bskal pa bar ma drug cu tshang ba ste/ /rgyal ba de ni mya ngan 'das gyur nas/ /mi yi 'dren pa'i chos kyi sgron ma yang / /lo grangs bye ba khrag khrig
138b7(mdo sde): stong phrag ni/ /brgyad cu tham par gnas par 'gyur ba yin/ /rang gi sku gdung ring bsrel rgyas mdzad cing / /de ni gdul ba rab mang 'dul bar 'gyur/ /drang srong che de byang chub sems dpa' ni/ /tog chen lung bstan mdzad nas mya ngan 'da'/ /'di ni bkod chen zhes bya'i thub dbang
139a1(mdo sde): 'gyur/ /rgyal ba dgra las rgyal bar 'di 'gyur ro/ /rgyal ba de yi zhing bkod 'di 'dra ste/ /'jig rten phan par mdzad pa 'di bzhin no/ /rgyal ba'i byang chub mnyam med dri med pa/ /rab zhi rdzogs pa'i sangs rgyas mgon por 'gyur/ /nga yi mkhyen
139a2(mdo sde): pa de 'dra nam mkha'i tshad/ /bskal pa 'byung ba mang po rab tu shes/ /'das pa'i los shes da ltar ci zhig sems/ /ye shes kun du thogs pa med pa mnga'/ /nga yi tshig ni dag cing med de/ /du mi smra don dam bden pa la/ /nga gnas nas ni nam yang mi
139a3(mdo sde): smra'o/ /ji skad gsungs pa 'di la yid ches gyis/ /drang srong chen po'i gsung 'di thos gyur nas/ /'khor rnams kun kyang dga' ba'i sems gyur te/ /de tshe khams der skye bar shog shig ces/ /zhing mchog der skyer dad pas smon lam btab/ /'jig rten khams
139a4(mdo sde): mchog der ni skye 'gyur te/ /'jig rten 'dren pas de dag lung bstan te/ /der ni khyed kyis bde gshegs thob gyur nas/ /kun kyang sems can don mang byed par 'gyur/ /mdo sde rgyal po 'di bstan de yi tshe/ /sa chen 'di yang rnam pa drug tu g.yos/ /byang chub
139a5(mdo sde): sems dpa' pad mar gnas pa dag / de tshe thal sbyar thub la 'di skad gsol/ /khyod kyis chos tshul dam pa 'di gsungs pa/ /thub pa zla med rang bzhin shin tu legs/ /chos kyi tshul rab dam pa mnyan pa dang / /rgyal ba'i chos 'tshal bdag cag 'dir mchis lags/ /
139a6(mdo sde): de nas thams cad dang ldan pa'i 'khor de tshim zhing mgu ste/ yi rangs la rab tu dga' ste/ dga' ba dang yid bde ba skyes nas gos re re bzhag ste/ /gos gzhan dag bcom ldan 'das kyi sku la gsol nas tshig 'di skad kyang smras te/ kye ma 'jig rten du chos kyi 'khor lo bskor
139a7(mdo sde): ba gnyis pa byung bar gyur te/ dang po ni grong khyer bA rA Na sIr bskor to/ /chos kyi 'khor lo gnyis pa ni bcom ldan 'das kyis de ring 'dir bskor to/ /bcom ldan 'das bdag cag kyang rtag tu rgyun mi chad par chos rin po che 'di lta bu 'di dang mi 'bral zhing skyes bu dam pa 'di dang
139b1(mdo sde): mi 'bral bar shog shig ces smon lam btab bo/ /steng gi bar snang las kyang lha'i rnga chen po dag sgra mngon par 'byin par gyur to/ /lha'i me tog ud pa la dang / pad ma dang / ku mu da dang / pad ma dkar po'i char chen po yang bcom ldan 'das kyi zhabs kyi drung du
139b2(mdo sde): mngon par bab par gyur to/ /steng gi bar snang la yang lha rnams kyis lha'i gos dag g.yab mo'i thabs su bskor te/ /tshig 'di skad kyang brjod par gyur to/ /skyes bu dam pa gang dag chos kyi rnam grangs 'di 'dzin pa dang / klog pa dang / kun chub par byed pa de
139b3(mdo sde): dag ni yon tan bsam gyis mi khyab pa dang ldan pa'o/ /de skad ces smras pa dang / 'jam dpal gzhon nur gyur pas bcom ldan 'das la 'di skad ces gsol to/ /bcom ldan 'das rigs kyi bu'am rigs kyi bu mo gang chos kyi rnam grangs 'di 'dzin pa dang / klog
139b4(mdo sde): pa dang / kun chub par bgyid pa dang / gzhan dag la yang rgya cher rab tu ston pa dang / glegs bam du bgyis shing 'chang ba na bsod nams kyi phung po ji snyed cig 'phel bar 'gyur lags/ de skad ces gsol pa dang / bcom ldan 'das kyis 'jam dpal gzhon nur
139b5(mdo sde): gyur pa la 'di skad ces bka' stsal to/ /'jam dpal gal te rigs kyi bu'am/ rigs kyi bu mo la la zhig gis stong gsum gyi stong chen po'i 'jig rten gyi khams 'di na sems can gzugs can nam/ gzugs can ma yin pa'am/ 'du shes can nam/ 'du shes can
139b6(mdo sde): ma yin pa ji snyed pa dang sems can gyi khams na sems can ji snyed cig yod par sangs rgyas kyi ye shes kyis mkhyen pa de dag thams cad snga phyi med par mi'i lus thob ste/ bla na med pa yang dag par rdzogs pa'i byang chub mngon par rdzogs par sangs rgyas par gyur la de dag
139b7(mdo sde): thams cad la rigs kyi bu'am/ rigs kyi bu mo la la zhig gis bskal par gnas pa'i tshe bde ba'i yo byad thams cad kyis rim gro byas/ bla mar byas/ bsti stang du byas/ mchod pa byas na/ 'jam dpal 'di ji snyam du sems/ rigs kyi bu'am/ rigs kyi bu mo de bsod nams
140a1(mdo sde): mang du skyed dam/ gsol pa bcom ldan 'das mang lags so/ /bde bar gshegs pa mang lags te/ 'di ltar bgrang ba'am/ brtsi bar yang sla ba ma lags so/ /bcom ldan 'das kyis bka' stsal pa/ 'jam dpal de bas kyang gang gis chos kyi rnam
140a2(mdo sde): grangs 'di 'dzin tam/ klog gam/ gzhan dag la yang rgya cher yang dag par ston tam/ glegs bam du bris te 'chang ngam/ gzhan dag la yang rgya cher yang dag par bstan na/ chos kyi rnam grangs 'di lung 'bogs pa de bsod nams mang du skyed do/ /de skad ces bka'
140a3(mdo sde): stsal pa dang / 'jam dpal gzhon nur gyur pas bcom ldan 'das la 'di skad ces gsol to/ /bcom ldan 'das de bzhin gshegs pas 'jig rten thams cad la sman pa'i slad du chos kyi rnam grangs 'di bstan pa ngo mtshar lags so/ /bcom ldan 'das chos kyi rnam
140a4(mdo sde): grangs 'di yun ring po ji srid cig tu 'dzam bu'i gling na mchis par 'gyur lags/ bcom ldan 'das kyis bka' stsal pa/ 'jam dpal nga mya ngan las 'das nas gang gi tshe rgyal po brgyad kyis nga'i ring bsrel rgya cher bya ba'i phyir brgyad du bgos nas za ma tog brgyad du bcug ste/
140a5(mdo sde): rang rang gi yul du mchod rten gyi khang pa yangs par 'jog par 'gyur te/ rgyal po ma skyes dgras ni nga'i ring bsrel rnams las brgyad cha blangs nas rin po che'i za ma tog tu bcug ste/ rgyal po'i khab kyi grong khyer chen po'i phyi rol tu sa brkos nas ring bsrel la pog snod kha gab
140a6(mdo sde): bcad nas spos kyis ni bdugs/ gdugs dang rgyal mtshan ni btsugs/ rin po che'i me tog ni gtor/ lo brgyar byin gyis brlabs pa'i mar me me lce gcig tu 'bar ba ni bus shing ring bsrel gyi za ma tog 'jog par 'gyur la/ rgyal po mya ngan med pa 'byung bar 'gyur ba bsdad
140a7(mdo sde): pa'i phyir mdo'i rgyal po 'di gser gyi glegs bam la bris nas ring bsrel gyi za ma tog de nyid du 'jug par 'gyur ro/ /'jam dpal 'di lta ste/ rgyal po mya ngan med pa de ni mya ngan las 'das nas lo brgya lon pa na 'byung bar 'gyur te/ de ni mo'u r+ya'i rigs su skyes pa/ 'dzam
140b1(mdo sde): bu'i gling la dbang ba/ mthu dang brtson pa thob pa/ stobs kyi 'khor los sgyur bar 'gyur te/ de nga'i rnam pa las rjes su dran par byed par 'gyur ro/ /nga'i bstan pa la yang dad pa thob par 'gyur ro/ /de'i tshe de'i dus na dge slong dbang po bde ba zhes bya ba rdzu 'phrul
140b2(mdo sde): che ba/ mthu che ba/ dam pa'i chos yongs su 'dzin pa/ shin tu rgyas pa'i mdo sde 'dzin pa/ rgyal po'i rigs las rab tu byung ba/ rgyal po mya ngan med pas bkur ba grong du 'jug pa 'byung bar 'gyur ro/ /'jam dpal de ltar rgyal po mya ngan med pa des nga'i ring
140b3(mdo sde): bsrel rgya cher bya ba'i phyir skye bo mang pos yongs su bskor cing bkod pa chen po dang rgyal po'i mthu chen pos me tog dang / phreng ba dang / spos dang / phye ma dang / byug pa dang / sil snyan dang / pheg thogs te rgyal po'i khab kyi grong khyer chen por song nas mchod
140b4(mdo sde): pa'i cho ga mngon par 'du bya ba chen po byas te sa'i phyogs de nas ring bsrel gyi za ma tog de phyung nas/ nyi ma bdun gyi bar du spos thams cad dang / me tog thams cad dang / me tog phreng thams cad dang / phye ma thams cad dang / byug pa thams cad dang / sil snyan thams
140b5(mdo sde): cad dang / pheg rdob pa dang / glu dbyangs thams cad kyis mchod pa rnam pa du ma byas te/ skar ma dang / sbyor ba dang ldan pa gcig la yul sna tshogs su chos kyi rgyal pos byas pa'i mchod rten brgyad khri bzhi stong byed par 'gyur ro/ /de'i tshe chos smra ba dbang po bde bas
140b6(mdo sde): chos kyi rnam grangs 'di ring bsrel gyi za ma tog nas phyung nas byang phyogs kyi rgyud kyi yul chen por 'jog par 'gyur te/ skye bo mang pos shes par mi 'gyur/ skye bo mang pos rig par mi 'gyur/ skye bo mang pos yongs su bzung bar mi 'gyur la chos kyi rnam grangs 'dzin pa nyung
140b7(mdo sde): ba dang / klog pa nyung bar 'gyur te/ 'jam dpal chos kyi rnam grangs 'di ni rtag tu sgrom du bcug pa dang snod du bcug par 'gyur ro/ /de ci'i phyir zhe na/ 'di ltar chos tshol ba med cing snod ma yin pa'i phyir ro/ /'jam dpal chos kyi rnam grangs 'di ni mos par dka'
141a1(mdo sde): zhing yid ches par dka' la/ rtogs par dka' ba ste/ mun sprul du mngon par yid ches pa'am/ 'jug par mi nus so/ /'jam dpal phyi ma'i dus phyi ma'i tshe lnga brgya pa tha ma la bab pa'i tshe chos kyi rnam grangs 'di gang la la dag gis thos
141a2(mdo sde): te/ yid ches par gyur tam/ tshol lam rtog na de dag ni 'jam dpal khyod kyis sangs rgyas mang po la bsnyen bkur byas pa/ legs par spyod pa spyad pa/ theg pa chen po 'di'i snod du gyur par nges par rig par bya ste/ rigs kyi bu'am/ rigs kyi bu mo gang dag
141a3(mdo sde): chos kyi rnam grangs 'di 'dzin pa dang / 'chang ba dang / klog pa dang / kun chub par byed pa dang / glegs bam du byas shing 'chang ba de dag thams cad kyis kyang bdag cag gis ni sngon de bzhin gshegs pa gang gA'i klung gi bye ma snyed dag mthong bar gyur to/ /mnyes par
141a4(mdo sde): byas so/ /bsnyen bkur byas so zhes bya ba dang / de dag gis ni nga yang skyed mos tshal 'di na chos kyi rnam grangs 'di bstan pa dang / 'khor 'dus pa 'di yang mthong ngo zhes de ltar shes par bya'o/ /de'i tshe bcom ldan 'das kyis tshe dang ldan pa kun dga' bo la bka' stsal pa/
141a5(mdo sde): kun dga' bo khyod kyis chos kyi rnam grangs 'di long shig /zung shig /kun chub par gyis shig /dbang po rnon po rnams ma gtogs par gar bab bab kyi mdun du ma ston cig /de ci'i phyir zhe na/ kun dga' bo 'di ni de bzhin gshegs pa'i gsang ba yin pa dang / 'di ni
141a6(mdo sde): de bzhin gshegs pa'i gsang chen yin pa dang / 'di ni de bzhin gshegs pa'i bar chad med pa'i chos bstan pa yin pa dang / 'di ni de bzhin gshegs pa'i phyag rgya yin pa dang / 'di ni de bzhin gshegs pa'i bsrung ba bsgom pa yin pa dang / 'di ni de bzhin gshegs
141a7(mdo sde): pa'i gter gyi mchog yin pa'i phyir te/ kun dga' bo de bas na nga'i bu thu bo chos kyi mdzod 'dzin pa/ chos kyi mdzod srung ba de dag la sbyin par bya ba ma gtogs par 'di ni shin tu sba bar bya zhing su la'ang sbyin par mi bya'o/ /kun dga' bos gsol pa bcom ldan 'das bdag gis chos kyi
141b1(mdo sde): rnam grangs 'di bzung lags na/ bcom ldan 'das chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis bka' stsal pa/ kun dga' bo de'i phyir khyod kyis chos kyi rnam grangs 'di byang chub sems dpa'i spyod yul gyi thabs kyi yul la rnam par
141b2(mdo sde): 'phrul pa bstan pa zhes bya bar zung shig / de bzhin gshegs pa'i gsang ba'i gnas zhes bya ba dang / de bzhin gshegs pa'i bar med pa'i chos bstan pa zhes bya ba dang / de bzhin gshegs pa'i yul zhes bya ba dang / theg pa gcig tu bstan pa zhes bya ba dang / 'jam dpal gyis
141b3(mdo sde): yongs su dris pa zhes bya ba dang / bden smra lung bstan pa zhes bya ba dang / bden smra'i le'u zhes bya bar yang zung shig /chos kyi rnam grangs 'di bstan pa'i tshe srog chags khrag khrig phrag sum cu sngon bla na med pa yang dag par rdzogs pa'i byang chub tu sems ma skyes pa las sems skyes par gyur to/ /byang
141b4(mdo sde): chub sems dpa' drug khris ni mi skye ba'i chos la bzod pa thob par gyur to/ /sems can tshad med pa dag ni bla na med pa yang dag par rdzogs pa'i byang chub tu nges par gyur to/ /bcom ldan 'das kyis de skad ces bka' stsal nas/ tshe dang ldan pa kun dga' bo dang 'jam dpal gzhon
141b5(mdo sde): nur gyur pa dang / byang chub sems dpa' de dag thams cad dang / thams cad dang ldan pa'i 'khor dge slong dang / dge slong ma dang / dge bsnyen dang / dge bsnyen ma rnams dang / brgya byin dang / tshangs pa dang / 'jig rten skyong ba rnams dang / lha dang / mi dang /
141b6(mdo sde): lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /lung bstan pa'i le'u ste bcu pa'o// //'phags pa byang chub sems dpa'i spyod yul gyi thabs kyi yul la rnam par 'phrul pa
141b7(mdo sde): bstan pa zhes bya ba theg pa chen po'i mdo rdzogs so/ / //rgya gar gyi mkhan po pradz+nyA bar ma dang / zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa// //
142a1(mdo sde): rgya gar skad du/ Ar+ya ta thA ga ta ma hA ka ru NA ni ra de sha nA ma ma hA yA na sU tra/ bod skad du/ 'phags pa de bzhin gshegs pa'i snying rje chen po nges par bstan pa zhes bya ba theg pa chen po'i mdo/ bam po dang po/ sangs rgyas dang byang chub sems
142a2(mdo sde): dpa' thams cad la phyag 'tshal lo/ /'di skad bdag gis thos pa'i dus gcig na/ bcom ldan 'das rgyal po'i khab na bya rgod kyi phung po'i ri/ sngon rgyal ba bzhugs bzhugs pa'i mchod rten chen po de bzhin gshegs pa'i byin gyi rlabs kyis brlabs pa sa'i snying po/
142a3(mdo sde): byang chub sems dpas mngon par bstod pa/ chos kyi gdan lha dang / klu dang / gnod sbyin dang / dri za dang / lha ma yin gyis phyag byas pa'i sa phyogs/ dge ba'i rtsa ba yang dag par skul ba/ de bzhin gshegs pa 'byung ba chos kyi sgo mngon par brjod pa/ byang chub sems
142a4(mdo sde): dpa' 'byung ba/ yon tan tshad med pa las yang dag par byung ba/ de bzhin gshegs pa'i spyod yul na/ bcom ldan 'das chos thams cad kyi mnyam pa nyid ni mngon par rdzogs par sangs rgyas/ chos kyi 'khor lo ni shin tu bskor/ slob ma shin tu dul ba mtha' yas pa'i
142a5(mdo sde): tshogs ni mnga'/ chos thams cad la mnga' dbang ni brnyes/ sems can thams cad kyi bsam pa sgrub pa ni legs par mkhyen/ dbang po dam pa'i pha rol tu phyin pa ni brnyes/ sems can thams cad kyi bag chags kyi mtshams sbyor ba legs par 'joms pa la ni mkhas/
142a6(mdo sde): sangs rgyas kyi mdzad pa lhun gyis grub pa ni rgyun mi 'chad cing dge slong stong phrag drug cu'i dge slong gi dge 'dun chen po dang thabs cig tu bzhugs te/ thams cad kyang cang shes pa/ glang po chen po/ bya ba byas pa/ byed pa byas pa/ khur bor ba/ bdag gi don rjes su
142a7(mdo sde): thob pa/ srid par kun tu sbyor ba yongs su zad pa/ yang dag pa'i shes pas sems shin tu rnam par grol ba/ shes rab shin tu rnam par grol ba/ nyon mongs pa'i bag chags kyi mtshams sbyor ba thams cad legs par bcom pa/ de bzhin gshegs pa chos kyi rgyal
142b1(mdo sde): po'i sras/ chos zab mo la gnas par mkhas pa/ dmigs pa med pa'i chos kyis nges par byung ba/ spyod lam mdzes pa phun sum tshogs pa/ sbyin pa'i gnas chen por gyur pa/ de bzhin gshegs pa'i bka' la shin tu zhugs pa sha stag go/ /byang chub sems
142b2(mdo sde): dpa'i dge 'dun dpag tu med pa dang yang thabs cig ste/ byang chub sems dpa' sems dpa' chen po thams cad mkhyen pa chags pa med pa'i spyod yul gyis nges par byung ba/ byams pa chen po dang / snying rje chen po'i chos kyi sprin las lhag mthong dang / rig pa dang / rnam par
142b3(mdo sde): grol ba'i glog phyung zhing bdud rtsi'i chu'i rgyun gyi char 'bebs pas 'gro ba thams cad tshim par byed pa/ sems can thams cad la sems sa dang mnyam pa rjes su chags pa dang / khong khro ba dang bral ba/ byang chub kyi phyogs kyi chos sna tshogs kyi lo thog yang dag par 'phel bar byed
142b4(mdo sde): pa/ nyi ma'i dkyil 'khor bas lhag pa'i shes rab kyi 'od zer rab tu gtong bas gti mug gi mun pa sel ba'i lam gyi snang ba thob pa kun tu ston pa dang / sems can gyi pad ma kha 'byed pa dang / dge ba'i rtsa ba yongs su smin par byed pa dang / sred pa'i chu skems pa dang / shes
142b5(mdo sde): pa'i las kyi mtha' la rab tu 'jog pa la mngon par shes pa chen po dang / zhi gnas kyis rgyu ba/ zla ba lta bur 'gro ba thams cad la sems mnyam pas mngon par zhi bar bya ba'i bsam pa tshim par bya ba'i thabs la mkhas pas 'grib pa dang 'phel ba kun tu ston pa/ ri rab lta
142b6(mdo sde): bu'i lhag pa'i bsam pas tshangs pa'i gnas pa'i rin po che shin tu brtan te/ ngos bzhi nas yul gyi rlung thams cad kyis mi sgul cing 'jig rten gyi chos las mngon par 'phags pa'i sangs rgyas kyi zhing thams cad kun tu bstan pa snang bar gyur pa/ rgya mtsho chen po ltar gzungs dang dran pa'i snod
142b7(mdo sde): rgya chen po chos kyi chus yongs su gang ba dang / byang chub sems dpa'i spyod pa rin po ches 'gro ba thams cad nye bar 'tsho ba/ kyi rgyal po ltar bden pa'i rkang pa dang / byams pa rab tu 'phel ba'i mjug ma dang / zhi gnas dang lhag mthong gi mig dang ldan zhing chos zab
143a1(mdo sde): mo la skrag pa med pas pha rol rgol ba thams cad 'joms pa/ bskal pa brgya stong phrag dpag tu med cing mtha' yas thug pa med par byang chub sems dpa'i spyod pa rgyun ma bcad pas yon tan thams cad dang ldan pa sha stag dang thabs cig pa la 'di lta ste/ byang chub sems
143a2(mdo sde): dpa' sems dpa' chen po kun nas snang zhing sgrib pa med par lta ba zhes bya ba dang / byang chub sems dpa' sems dpa' chen po zhing thams cad kyi rgyun bkod pa kun tu ston pa zhes bya ba dang / byang chub sems dpa' sems dpa' chen po de bzhin gshegs pa'i rigs las byung
143a3(mdo sde): ba'i spyod pa'i blo gros zhes bya ba dang / byang chub sems dpa' sems dpa' chen po spyod lam thams cad kyis 'dul ba mi 'khrugs pa kun tu ston pa zhes bya ba dang / byang chub sems dpa' sems dpa' chen po spobs pa mtha' yas pa'i tog gi rgyal mtshan rnam par sprul pa'i dbyangs
143a4(mdo sde): zhes bya ba dang / byang chub sems dpa' sems dpa' chen po gser bzang po rnam par bsags pa'i 'od kyi gzi brjid kyi 'od zer zhes bya ba dang / byang chub sems dpa' sems dpa' chen po shes rab kyis rnam par nges pa'i tshig la spobs pa zhes bya ba dang / byang chub sems dpa' sems
143a5(mdo sde): dpa' chen po bsod nams dang ye shes kyi tshogs dpag tu med pas brtan pas bsags pa zhes bya ba dang / de la sogs pa byang chub sems dpa' sems dpa' chen po grangs med dpag tu med pa dag dang thabs cig go/ /de nas bcom ldan 'das byang chub sems dpa'i spyod pa la 'dug
143a6(mdo sde): pas nges par 'byung ba sgrib pa med pa'i sgo zhes bya ba'i chos kyi rnam grangs yang dag par rab tu ston to/ /de nas bcom ldan 'das mngon par rdzogs par sangs rgyas nas lo bcu drug bzhes te/ tshangs par spyod pa rgyas par gyur par mkhyen/ byang chub sems dpa' 'dus pa chen po
143a7(mdo sde): de yang gzigs shing mkhyen te/ kye ma byang chub sems dpa' 'dus pa 'di dag ni de bzhin gshegs pa'i chos kyi mdzod 'dzin par mkhyen nas 'di snyam du gang gi phyir ngas byang chub sems dpa' rgya cher rjes su yongs su gzung ba dang / 'di lta ste/ byang chub sems dpa' sems dpa'
143b1(mdo sde): chen po rnams de bzhin gshegs pa'i yul la gzud pa'i phyir de bzhin gshegs pa'i rnam par 'phrul pa chen po dang / de bzhin gshegs pa'i cho 'phrul chen pos byang chub sems dpa'i spyod pa la 'jug pas nges par 'byung ba sgrib pa med pa'i sgo zhes bya ba'i chos kyi rnam grangs yang dag
143b2(mdo sde): par bstan par bya'o snyam du dgongs so/ /de nas de'i tshe bcom ldan 'das de bzhin gshegs pa'i ting nge 'dzin sangs rgyas kyi yul rnam par sprul pa ji lta ba bzhin du yang dag par ston pa zhes bya ba la snyoms par zhugs so/ /bcom ldan 'das de bzhin gshegs pa'i ting nge 'dzin
143b3(mdo sde): sangs rgyas kyi yul rnam par sprul pa ji lta ba bzhin du yang dag par ston pa zhes bya ba de la snyoms par zhugs ma thag tu de nas de'i tshe sangs rgyas kyi mthus steng gi bar snang la 'dod pa'i khams dang / gzugs kyi khams kyi bar du 'khor gyi khyams/ sangs rgyas kyi gnas de bzhin
143b4(mdo sde): gshegs pa'i dge ba'i rtsa bas mngon par grub pa/ byang chub sems dpa'i bsam pa yongs su sbyong ba/ phyogs bcu'i 'jig rten gyi khams snang bar byed pa/ sems can tshad med pa'i bsam pa tshim par byed pa/ lha'i gzhal med khang thams cad zil gyis gnon pa/ phyogs
143b5(mdo sde): bcu'i byang chub sems dpa' yang dag par skul ba/ gzhi bai dUr+ya dkar po'i dbyibs dang / 'dzam bu'i gling gi gser gyi khang pa dag dang / dpal gyi snying po'i rta babs dag dang / rin po che rdo'i snying po'i sgo khang dag dang / nor bu rin po che snying po'i kha khyer dag dang / rin
143b6(mdo sde): po che dri ma med pa'i 'od kyi stegs bu dag dang / rin po che kun nas 'od kyi khang pa brtsegs pa dag dang / rin po che thams cad kyis dgab pa dang / mu tig gi rgyan phreng rab tu spyangs pa dang / gdugs dang / rgyal mtshan dang / ba dan sgreng ba dang / lha'i dar gyi lda ldi mngon par
143b7(mdo sde): spyangs pas bsngags pa bstan pa dpag tu med cing thug pa med pa stong gsum gyi stong chen po'i 'jig rten gyi khams kyi tshad tsam zhig byung ste/ 'khor gyi khyams de yang tsan dan sbrul gyi snying pos bskus pa/ tsan dan dus kyi rjes su 'brang ba'i dri yid du 'ong ba dang ldan pa/ dri'i
144a1(mdo sde): mchog a ga ru dam pa'i snying pos bdugs pa/ klu'i mu tig dang rin po che'i me tog gis rnam par spras pa/ me tog sil ma bkram pa/ rin po che'i shing dang / rin po che'i mkha' rten gyis mdzes par byas pa ste/ phyogs bcu'i 'jig rten gyi khams thams cad
144a2(mdo sde): na rgyan mdzes pa bkod pa ji snyed pa de dag thams cad 'khor gyi khyams de nyid na kun tu snang ngo / /der gdan seng ge'i khri bye ba khrag khrig brgya stong phrag mang po dpag tu med pa/ grangs med pa/ sna tshogs pa/ blta na sdug pa/ mtho ba/ rab tu bzang ba/ yangs pa/ rgya che ba/
144a3(mdo sde): yid du 'ong ba/ yid dga' bar byed pa dag byung bar gyur to/ /gling bzhi pa'i 'jig rten gyi khams 'dir them skas kha khyer mi bdun gyi 'phang tsam gyis bskor ba/ rgyar dpag tshad phyed kyis yongs su bzung ba/ rin po che an da rnyil dang / mthon kha chen pos snying por gyur pa/ brgya
144a4(mdo sde): byin thogs pa'i nor bu rin po che chen po'i gdugs can/ tshangs pa'i ne tso 'am ci dang / rin po che ser pos spras pa/ rin po che'i dril bu g.yer kha'i dra ba kun tu bskyod pas sgra 'byung ba/ sa'i steng nas 'khor gyi khyams la thug gi bar du gyen du mngon par 'phags pa/ drang ba ma yo ba
144a5(mdo sde): bzhi stong byung bar gyur to/ /gling bzhi pa'i 'jig rten gyi khams 'dir ji lta ba bzhin du stong gsum gyi stong chen po'i 'jig rten gyi khams thams cad kyi gling bzhi pa'i 'jig rten gyi khams thams cad du yang de lta bu'i them skas chen po dag byung bar gyur to/ /de nas bcom ldan 'das dgongs
144a6(mdo sde): shing mkhyen bzhin du ting nge 'dzin de las bzhengs par gyur to/ /bcom ldan 'das ting nge 'dzin de las bzhengs ma thag tu stong gsum gyi stong chen po'i 'jig rten gyi khams 'di rnam pa drug tu g.yos te/ snang ba chen po yang byung bar gyur to/ /de nas bcom ldan 'das byang chub sems
144a7(mdo sde): dpa'i tshogs dang thabs cig / nyan thos kyi tshogs dang thabs cig tu byang chub sems dpa'i tshogs kyis yongs su bskor cing nyan thos kyi tshogs kyis mdun du bdar te/ lha dang klus mngon par bstod cing me tog gi char chen po ni 'bebs/ na bza'i char chen pos ni mngon par 'gebs/
144b1(mdo sde): phye ma dang / /spos dang / byug pa'i char chen po ni 'thor/ sil snyan dang / sgra dbyangs chen po ni rab tu sgrogs/ 'jig rten gyi khams dpag tu med pa ni rab tu g.yo bar mdzad/ 'jig rten gyi khams grangs med pa ni snang bar mdzad cing sangs rgyas kyi mthu chen po dang / sangs
144b2(mdo sde): rgyas kyi rdzu 'phrul chen po dang / sangs rgyas kyi cho 'phrul chen po dang / sangs rgyas kyi khyu mchog tu gyur pa chen po dang / sangs rgyas kyi byin gyi rlabs chen po dang / sangs rgyas kyi gzi brjid chen po dang / sangs rgyas kyi byin chen po dang / sangs rgyas kyi rnam par 'phrul pa chen
144b3(mdo sde): pos bya rgod kyi phung po'i ri las mi snang bar gyur te/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po bye ba phrag du ma zhabs 'bring du 'brang zhing nor bu rin po che sna tshogs kyi them skas kyi dbus nas
144b4(mdo sde): 'khor gyi khyams bkod pa ga la ba der gshegs so/ /de nas rgyal po chen po bzhi la sogs pa rgyal chen bzhi'i ris kyi lha rnams kyis bcom ldan 'das them skas su zhugs par rig nas bcom ldan 'das la mchod pa'i las kyi phyir lha'i me tog gi sprin gyi char rab tu phab ste
144b5(mdo sde): thal mo sbyar nas bcom ldan 'das la mngon par bstod pa/ nyi zla me dang nor bu'i 'od dang lha yul pa yi lha 'od shin tu dri med pa/ /thub pas 'od kyis thams cad zil gyis mnan nas ngan song gsum po dag kyang zhi bar mdzad/ /ri bo lhun po dang ni kho ra khor yug rtse mo
144b6(mdo sde): bsnyil te zhing rnams gsal bar gyur pas na/ /dga' zhing yid rnams mgu nas don rnams thams cad grub pa'i rgyal ba la ni skyabs su mchi/ /de nas rgyal chen bzhi'i ris kyi lha rnams kyis bcom ldan 'das la tshigs su bcad pa 'dis mngon par bstod nas bcom ldan 'das
144b7(mdo sde): gshegs pa'i zhabs 'bring du 'brang ngo / /de nas lha'i dbang po brgya byin la sogs pa sum cu rtsa gsum gyi lha rnams kyis bcom ldan 'das them skas su zhugs par rig nas bcom ldan 'das la mchod pa'i las kyi phyir lha'i spos kyi sprin gyi char rab tu phab ste/ thal mo sbyar nas bcom
145a1(mdo sde): ldan 'das la mngon par bstod pa/ rdzu 'phrul dam pa brnyes shing rab tu mtshungs pa med pa rnam par 'phrul pa shin tu ston/ /rgyal ba nyi ma ji bzhin 'phags te zhing rnams bye ba brgya dag tu yang rab tu gda'/ /rgyal bas rang gi yon tan kun gyis zhing rnams
145a2(mdo sde): thams cad brgyan te shin tu mdzes mdzad pa/ /gang zhig shin tu mnyam med mtshungs pa med cing rdzu 'phrul dbang du gyur la phyag 'tshal lo/ /de nas sum cu rtsa gsum gyi lha rnams kyis bcom ldan 'das la tshigs su bcad pa 'dis mngon par bstod nas bcom ldan 'das kyi zhabs 'bring
145a3(mdo sde): du 'brang ngo / /de nas lha'i rgyal po rab 'thab bral la sogs pa 'thab bral gyi lha rnams kyis bcom ldan 'das them skas su zhugs par rig nas bcom ldan 'das la mchod pa'i las kyi phyir lha'i na bza'i sprin gyi char rab tu phab ste thal mo sbyar nas bcom ldan 'das la mngon par
145a4(mdo sde): bstod pa/ bde gshegs khyod kyi mkhyen pa mtha' yas yangs pas sems can bsam pa mkhyen/ /mkha' 'dra'i lam gyi chos gsum dag la chags med thams cad mkhyen pa nyid/ /sems kyi 'jug pa gcig gis 'gro ba'i sems kyi spyod pa thams cad mkhyen/ /des
145a5(mdo sde): na srid pa gsum po dag na lus can rnams kyis mchod par 'os/ /de nas 'thab bral gyi lha rnams kyis bcom ldan 'das la tshigs su bcad pa 'dis mngon par bstod nas bcom ldan 'das kyi zhabs 'bring du 'brang bar gyur to/ /de nas lha'i rgyal po rab dga' ldan la sogs
145a6(mdo sde): pa dga' ldan gyi lha rnams kyis bcom ldan 'das them skas su zhugs par rig nas bcom ldan 'das la mchod pa'i las kyi phyir lha'i rin po che'i sprin gyi char rab tu phab ste thal mo sbyar nas bcom ldan 'das la mngon par bstod pa/ gang gi slad du sgra dang yi ge ma mchis gang du'ang rgyu ba
145a7(mdo sde): ma mchis pas/ /khyod kyis chos rnams mi g.yo ya ma brla dang sgyu ma smig rgyu 'drar mkhyen nas/ /bcom ldan 'das kyis thugs rjes sems can rnams la ched du chos mchog gsungs pas na/ /chos kyi dngos po'i rang bzhin mkhas pa bdag med gsung ba'i rgyal la phyag 'tshal lo/ /
145b1(mdo sde): de nas dga' ldan gyi ris kyi lha rnams kyis bcom ldan 'das la tshigs su bcad pa 'dis mngon par bstod nas bcom ldan 'das kyi zhabs 'bring du 'brang ngo / /de nas lha'i rgyal po rab 'phrul dga' la sogs pa 'phrul dga'i lha rnams kyis bcom ldan 'das them skas su zhugs par
145b2(mdo sde): rig nas/ bcom ldan 'das la mchod pa'i las kyi phyir lha'i rgyan gyi sprin gyi char rab tu phab ste/ thal mo sbyar nas bcom ldan 'das la tshigs su bcad pa 'dis mngon par bstod do/ /chos kyi zong gis rang gi stobs bcu mkha' 'dra 'od zer ldan pa dang / /thugs rje brnyes
145b3(mdo sde): nas byams pa'i dgongs pas sems can rnams la gzugs ston pa/ /gru tshul chos la gnyis su med par zhugs kyang rgyal ba mtshungs par mkhyen/ /chos kyi khyad par sems lhag don kun grub pa'i rgyal la phyag 'tshal lo/ /de nas 'phrul dga'i lha rnams kyis bcom ldan 'das
145b4(mdo sde): la tshigs su bcad pa 'dis mngon par bstod nas bcom ldan 'das kyi zhabs 'bring du 'brang bar gyur to/ /de nas lha'i rgyal po dbang sgyur la sogs pa gzhan 'phrul dbang byed kyi lha rnams kyis bcom ldan 'das them skas su zhugs pa dang / 'khor gyi khyams su mngon par phyogs par
145b5(mdo sde): rig nas bcom ldan 'das la mchod pa'i las kyi phyir mu tig gi do shal gyi sprin gyi char rab tu phab ste/ thal mo sbyar nas bcom ldan 'das la tshigs su bcad pa 'di dag gis mngon par bstod do/ /tshul khrims dri ma mi mnga' rnam dag rnam par nges pa dam pa ting nge 'dzin mchog mi
145b6(mdo sde): g.yos pa/ /mnyam med blo ldan rgya mtsho 'dra bar gnas shing srid las rnam grol dbang sgyur zhabs la phyag 'tshal lo/ /rim gyis byams dang ldan pa'i thugs rje yis ni bden pa'i lam gyi rnam pa rab tu gnas mdzad pa/ /rnam thar gsum gyi lam gyi khyams na gnas pa'i bde
145b7(mdo sde): gshegs seng ge khyod la bdag cag phyag 'tshal lo/ /snying rje'i chu bo ting nge 'dzin gyis rnam 'phel ba/ /zhi gnas 'dab ma rnam par grol ba'i me tog rgyas/ /slob ma'i tshogs kyi bung bas nges par bsnyen gyur pa/ /bde gshegs pad ma la ni spyi bos phyag 'tshal lo/ /mnga'
146a1(mdo sde): bdag g.yo ba ma mchis tshul khrims sar gnas pas/ /brtson 'grus mtshungs pa ma mchis stobs kyis yang dag 'phags/ /yul gyi rlung rnams langs pa chen pos mi g.yos pa/ /sangs rgyas ri bo dam pa khyod la phyag 'tshal lo/ /mnga' bdag thugs rjes
146a2(mdo sde): dbyangs kyi dkyil 'khor rnam dag pa/ /blo gter blo mchog gis ni rab tu 'joms mdzad pa/ /sems can brgya dag gis ni mang pos mchod gyur pa/ /bde gshegs zla ba khyod la bdag cag phyag 'tshal lo/ /mkha' ltar zhi ba'i rnam par thar pa'i lam gshegs pa/ /shes
146a3(mdo sde): rab 'od kyis phyogs bcu dag ni rgyas 'gengs shing / /skye bo mang po mtshungs med pad ma kha 'byed pa/ /sangs rgyas nyi ma dam pa khyod la phyag 'tshal lo/ /mnga' bdag phyogs bcu'i 'jig rten gsum po dag na yang / /'dren pa khyod dang mnyam pa dmigs par ma gyur te/ /khyod
146a4(mdo sde): ni yon tan kun gyis yang dag grub pa lags/ /bdag cag khyod la bstod pas ngoms par 'gyur ma lags/ /lha dbang klu dang lha ma yin gyis phyag bgyis pa/ /lha mchog brgya dag gis kyang yang dag mngon bstod pa/ /bsngags pa brgya phrag mang pos yang dag mngon bstod pa/ /
146a5(mdo sde): bde bar gshegs pa bstod 'os khyod la phyag 'tshal lo/ /de nas gzhan 'phrul dbang byed kyi lha rnams kyis bcom ldan 'das la tshigs su bcad pa 'di dag gis mngon par bstod nas bcom ldan 'das kyi zhabs 'bring du 'brang ngo / /de nas bcom ldan 'das de ltar sangs rgyas kyi
146a6(mdo sde): yul rnam par sprul pa tshad med pa lha 'bum gyis mngon par bstod nas 'khor gyi khyams rin po che bkod par gshegs te/ ji ltar bcom ldan 'das gling bzhi pa'i 'jig rten gyi khams mi mjed 'dir them skas nas 'khor gyi khyams rin po che bkod par gshegs pa shes pa de
146a7(mdo sde): bzhin du/ stong gsum gyi 'jig rten gyi khams thams cad kyi gling bzhi pa'i 'jig rten gyi khams thams cad na yang gshegs par shes so/ /de nas bcom ldan 'das 'khor gyi khyams stong gsum gyis yongs su gzung ba rin po che bkod par gdan seng ge'i khri ji ltar bshams pa
146b1(mdo sde): la bzhugs so/ /byang chub sems dpa' dang nyan thos chen po dag kyang stan ci rigs pa la 'khod par gyur to/ /de nas bcom ldan 'das de'i tshe sangs rgyas kyi ting nge 'dzin rnam par thar pa sgrib pa med pa la sangs rgyas rnam par rol pa zhes bya ba la snyoms par zhugs so/ /bcom
146b2(mdo sde): ldan 'das sangs rgyas kyi ting nge 'dzin rnam par thar pa sgrib pa med pa la sangs rgyas rnam par rol pa zhes bya ba la snyoms par zhugs ma thag tu/ de nas bcom ldan 'das kyi sku'i spu'i khung bu thams cad kyi spu'i khung bu re re nas kyang 'od zer gang gA'i klung gi bye ma snyed byung ste/ byung
146b3(mdo sde): nas kyang shar phyogs kyi 'jig rten gyi khams thams cad snang bar byas so/ /de bzhin du lho dang / nub dang / byang gi phyogs rnams dang / 'og dang / steng dang / phyogs mtshams rnams kyi 'jig rten gyi khams thams cad snang bar byas so/ /'jig rten gyi khams rnams snang
146b4(mdo sde): bar byas ma thag tu/ de nas sems can dmyal ba pa'i sems can thams cad kyi sems can dmyal ba'i sdug bsngal gyi tshor ba rgyun chad do/ /dud 'gro'i skye gnas pa'i sems can rnams dang gshin rje'i 'jig rten pa'i sems can rnams kyi sdug bsngal gyi tshor ba yang rgyun chad
146b5(mdo sde): do/ /sems can thams cad kyang skad cig de la 'dod chags kyis gnod par ma gyur cing / zhe sdang gis ma yin/ gti mug gis ma yin te/ nyon mongs pa gzhan gyis kyang gnod par ma gyur to/ /de'i tshe sems can thams cad kyang byams pa'i sems dang / pha ma lta bu'i
146b6(mdo sde): 'du shes su gyur to/ /byang chub sems dpa' yang dag par bskul ba'i phyir sangs rgyas kyi mthus de bzhin gshegs pa'i 'od de las tshigs su bcad pa 'di byung ngo / /gang gis brtson 'grus stobs ni mtha' yas yangs pa brtan pa brtsams gyur te/ /gang gis brtson
146b7(mdo sde): 'grus chen po'i stobs kyis bskal pa dag las phyir phyogs spangs/ /gang gis yon tan dag ni phyogs bcu rnams na mthu ldan rab brjod pa/ /shAkya thub pa'i 'od yangs 'gro ba thams cad snang bar byed pa mdzes/ /gang chos rgya chen bla med mnyan slad de yi zhabs la phyag
147a1(mdo sde): 'tshal te/ /mkhas pa blo gros brtan pa dag ni bskal pa grangs med rtag tu nyan/ /blo rgyas gang zhig rdzogs pa'i byang chub sems dpa'i bsam pa tshim skyed pa/ /thub pa des ni gang phyir sems can bde bar bzhed pas 'od 'di phyung / /mnga'
147a2(mdo sde): bdag gang zhig brtson 'grus kyis ni bdud stobs mu stegs tshogs bcas pham mdzad nas/ /pad+ma byung ba bzhin du 'phags shing phyogs bcu dag tu lhun po ji bzhin mdzes/ /gang zhig nyi ma bzhin du sku yi 'od kyis 'gro ba ma lus snang mdzad pa/ /de yi chos kyi 'khor
147a3(mdo sde): lo gzhag pa don chen gsan du rgyal ba gshegs su gsol/ /rab tu bskor bar ma gyur mtshungs pa med cing rgyal ba kun gyis bskor gyur pa/ /'khor lo dam pa stobs bcu sems can thugs brtse phyir ni de ring skor bar mdzad/ /srog chags rnams kyis bsten par rnyed
147a4(mdo sde): dka' legs pa rgya chen de ring 'byung bar 'gyur/ /gang dag dad pa dang ba che yangs don du gnyer ba de dag de ring ltos/ /de nas 'od zer de dag gis sangs rgyas kyi zhing thams cad tshigs su bcad pa 'di dag gis go bar byas/ byang chub sems dpa' thams cad yang dag par
147a5(mdo sde): bskul/ 'jig rten gyi khams thams cad rab tu g.yo bar byas/ sems can thams cad bde bar byas/ nyon mongs pa'i khams thams cad rnam par sbyangs/ mun pa mun nag thams cad bsal/ bdud kyi khyim thams cad mog mog por byas nas byang chub sems dpa'i 'khor dpag
147a6(mdo sde): tu med pa dag dang 'jig rten gyi khams mi mjed du slar 'ongs te/ bcom ldan 'das kyi dbu'i gtsug tu mi snang bar gyur to/ /de nas shar phyogs na de bzhin gshegs pa dri med rnam dag rin chen 'od byang chub kyi yan lag dang ldan pa'i chos rgyun mi 'chad pa'i 'od zer bkod
147a7(mdo sde): pa'i rgyal po'i sangs rgyas kyi zhing 'jig rten gyi khams yon tan mtha' yas pa'i rin po che'i bsod nams bkod pas rgya che ba dang ldan pa na/ byang chub sems dpa' me tog dpal gyi snying po chos thams cad la dbang sgyur ba zhes bya ba 'od des bskul ma thag tu byang chub sems
147b1(mdo sde): dpa' gang gA'i klung bcu'i bye ma snyed kyis yongs su bskor cing mdun du bdar te/ lhan cig tu sangs rgyas kyi zhing de nas mi snang bar gyur nas skad cig thang cig yud tsam de la 'jig rten gyi khams mi mjed 'dir phyin te/ 'khor gyi khyams rin po che bkod par bcom ldan 'das kyi
147b2(mdo sde): spyan sngar 'dug nas des bcom ldan 'das kyi zhabs la mgo bos phyag 'tshal te/ lan khri bskor ba byas nas bcom ldan 'das la mchod pa'i las kyi phyir lha'i nor bu bai dUr+ya'i dra ba'i char rab tu phab ste/ bcom ldan 'das la tshigs su bcad pa 'di dag gis mngon par bstod
147b3(mdo sde): do/ /bcom ldan rab tu mtshungs med yon tan pha rol phyin/ /khyod kyi yon tan bsngags phreng phyogs bcu kun na brjod/ /khyod kyi yon tan tshogs mchis zhing gang yon tan gter/ /der ni chos don gnyer ba bdag cag rab tu mchi/ /chos dbyings mnyam nyid rnam rtog ma mchis ji
147b4(mdo sde): bzhin du/ /bcom ldan dri med 'od kyis mnyam pa nyid mkhyen kyang / /shin tu bslab pa'i sgyu ma mkhan ltar chos kyi rgyal/ /sems can rnam par dgrol slad tha dad bstan pa mdzad/ /de nas byang chub sems dpa' de dag gis byang chub sems dpa'i bstod pa tshad med pa dag gis
147b5(mdo sde): bcom ldan 'das la mngon par bstod nas/ shar phyogs logs su gnas te/ rang gi rdzu 'phrul gyi stobs kyis sprul pa'i rang rang gi stan dag la 'khod do/ /de nas lho phyogs na de bzhin gshegs pa yon tan mtha' yas rin chen spobs pa'i sangs rgyas kyi zhing 'jig rten
147b6(mdo sde): gyi khams sangs rgyas kyi spobs pa na/ byang chub sems dpa' rin chen srog shing zhes bya ba 'od des bskul ma thag tu byang chub sems dpa' gang gA'i klung bcu'i bye ma snyed kyis yongs su bskor cing mdun du bdar te/ lhan cig tu sangs rgyas kyi zhing de nas mi snang bar gyur
147b7(mdo sde): nas skad cig thang cig yud tsam de la 'jig rten gyi khams mi mjed 'dir phyin te/ 'khor gyi khyams rin po che bkod par bcom ldan 'das kyi spyan sngar 'dug nas des bcom ldan 'das kyi zhabs la mgo bos phyag 'tshal te/ lan khri bskor ba byas nas/ bcom ldan
148a1(mdo sde): 'das la mchod pa'i las byed cing gser gyi dra bas bcom ldan 'das la mngon par bkab ste/ tshigs su bcad pa 'di dag gis bcom ldan 'das la mngon par bstod do/ /bcom ldan thugs rje'i sprin gyis 'jig rten rgyas bkang nas/ /'od kyi glog phyung
148a2(mdo sde): stong pa bdag med sgra bsgrags te/ /yan lag brgyad pa'i lam gyi chu yis zhi mdzad cing / /dkar po'i stobs dbang nags tshal gel pa 'phel bar mdzad/ /bde gshegs shes rab 'od kyis gti mug mun bsal nas/ /ring nas srid mtshor gnyid log sems can sad mdzad
148a3(mdo sde): de/ /lam yang bstan cing sred pa dag kyang skams par mdzad/ /thar pa'i grong gnas rnams kyi mig kyang rnam par sbyong / de nas byang chub sems dpa' de dag gis/ byang chub sems dpa'i bstod pa tshad med pa dag gis bcom ldan 'das la mngon par bstod nas lho phyogs
148a4(mdo sde): logs su gnas te/ rang gi rdzu 'phrul gyi stobs kyis sprul pa'i rang rang gi stan dag la 'khod do/ /de nas nub phyogs na de bzhin gshegs pa kun nas snang ba'i sangs rgyas kyi zhing 'jig rten gyi khams snang ba dang ldan pa na/ byang chub sems dpa' sgra bsgrags pa'i stobs kyi
148a5(mdo sde): rgyal po zhes bya ba 'od des bskul ma thag tu byang chub sems dpa' gang gA'i klung bcu'i bye ma snyed kyis yongs su bskor cing mdun du bdar te/ lhan cig tu sangs rgyas kyi zhing de nas mi snang bar gyur nas skad cig thang cig yud tsam de la 'jig rten gyi khams mi mjed 'dir phyin te/ 'khor
148a6(mdo sde): gyi khyams rin po che bkod par bcom ldan 'das kyi spyan sngar 'dug nas des bcom ldan 'das kyi zhabs la mgo bos phyag 'tshal te/ bcom ldan 'das la lan khri bskor ba byas nas bcom ldan 'das la mchod pa'i las byed cing nor bu mu tig gi do shal gyi phreng ba'i dra bas bcom
148a7(mdo sde): ldan 'das la mngon par bkab ste/ tshigs su bcad pa 'di dag gis bcom ldan 'das la mngon par bstod do/ /khyod kyi sku yi 'phrin las nam mkha'i khams 'dra zhing / /smon lam dge bas dag pa bye ba phrag mang ldan/ /dri med rnam par dag cing zag pa med pa des/ /
148b1(mdo sde): phyogs bcu'i sangs rgyas zhing rnams bsam gyis mi khyab gsal/ /khyod kyi tshig ni rgyun chags gsal zhing mtshungs pa ste/ /'gro ba bsam dag bsam pa mnyam nyid yongs tshim bgyid/ /sems kyi rgyu dang rnam rtog gang yang mi mnga' yang / /sems can bsam pa rnams
148b2(mdo sde): la rgyal ba dag gi 'byung / /de nas byang chub sems dpa' de dag gis byang chub sems dpa'i bstod pa tshad med pa dag gis bcom ldan 'das la mngon par bstod nas nub phyogs logs su gnas te/ rang gi rdzu 'phrul gyi stobs kyis sprul pa'i rang rang gi stan dag la 'khod
148b3(mdo sde): do/ /de nas byang phyogs na de bzhin gshegs pa yon tan mtha' yas rin chen spobs pa'i sangs rgyas kyi zhing 'jig rten gyi khams rin po che thams cad kyis spras pa na byang chub sems dpa' blo mchog rgya mtsho zhes bya ba 'od des bskul ma thag tu/ byang chub sems dpa' gang
148b4(mdo sde): gA'i klung bcu'i bye ma snyed kyis yongs su bskor cing mdun du bdar te/ lhan cig tu sangs rgyas kyi zhing de nas mi snang bar gyur nas skad cig thang cig yud tsam de la 'jig rten gyi khams mi mjed 'dir phyin te/ 'khor gyi khyams rin po che bkod par bcom ldan 'das kyi spyan
148b5(mdo sde): sngar 'dug nas des bcom ldan 'das kyi zhabs la mgo bos phyag 'tshal te/ bcom ldan 'das la lan khri bskor ba byas nas/ bcom ldan 'das la mchod pa'i las byed cing nor bu'i do shal dang rin po che'i dra bas bcom ldan 'das la mngon par bkab ste/ tshigs su
148b6(mdo sde): bcad pa 'di dag gis bcom ldan 'das la mngon par bstod do/ /'dzam bu'i chu gser btso ma lta bur ser ba'i sku/ /kun nas spyan mnga' phyogs bcu dag tu rnam par mdzes/ /mtshungs med sku la sems can gang dag nges rtog pa/ /de dag skyon med bde zhing dga' ba
148b7(mdo sde): thob par 'gyur/ /gang gis lhun po brtsegs pa lta bu'i khrun tsam du/ /'jig rten mkhyen pa mtshungs med rgyal ba bltas kyang ni/ /de yi rdzu 'phrul kun gyi stobs dang brtson 'grus kyi/ /rnam par sprul pas rgyal ba'i spyi gtsug mthong mi nus/ /de nas byang chub sems
149a1(mdo sde): dpa' de dag gis byang chub sems dpa'i bstod pa tshad med pa dag gis bcom ldan 'das la mngon par bstod nas byang phyogs logs su gnas te/ rang gi rdzu 'phrul gyi stobs kyis sprul pa'i rang rang gi stan dag la 'khod do/ /de nas shar dang lho'i
149a2(mdo sde): mtshams phyogs na de bzhin gshegs pa mya ngan thams cad bcom pa'i sangs rgyas kyi zhing 'jig rten gyi khams mya ngan med pa na/ byang chub sems dpa' kun nas snang ba zhes bya ba 'od des bskul ma thag tu/ byang chub sems dpa' gang gA'i klung bcu'i bye ma snyed kyis yongs su
149a3(mdo sde): bskor cing mdun du bdar te/ lhan cig tu sangs rgyas kyi zhing de nas mi snang bar gyur nas skad cig thang cig yud tsam de la 'jig rten gyi khams mi mjed 'dir phyin te/ 'khor gyi khyams rin po che bkod par bcom ldan 'das kyi spyan sngar 'dug nas/ des bcom ldan 'das kyi
149a4(mdo sde): zhabs la mgo bos phyag 'tshal te/ bcom ldan 'das la lan khri bskor ba byas nas bcom ldan 'das la mchod pa'i las byed cing rin po che'i dra bas bcom ldan 'das la mngon par bkab ste/ tshigs su bcad pa 'di dag gis bcom ldan 'das la mngon par bstod do/ /
149a5(mdo sde): spu yis mtha' dbung ma mchis pa yi zhing 'dzin kyang / /sems can rnams la mi gnod zhing la mi gnod pas/ /mig med rnams kyis rgyal ba'i spyod yul 'tshal bar dka'/ /sangs rgyas sras ni rgyal ba'i byin gyis yang dag 'tshal/ /zhing gcig phyogs la zhing mang rab
149a6(mdo sde): 'byam ston mdzad de/ /kun tu bstan kyang rnam par 'phel dang 'grib ma mchis/ /bsam pa chen po dag ldan ci 'drar gyur de la/ /dpag med rdzu 'phrul rnam par sprul pas de ston to/ /de nas byang chub sems dpa' de dag gis byang chub sems dpa'i bstod pa tshad med pa
149a7(mdo sde): dag gis bcom ldan 'das la mngon par bstod nas shar dang lho'i phyogs mtshams logs su gnas te/ rang gi rdzu 'phrul gyi stobs kyis sprul pa'i rang rang gi stan dag la 'khod do/ /de nas lho dang nub kyi mtshams phyogs na de bzhin gshegs pa thugs rje chen pos sems
149b1(mdo sde): can thams cad la gzigs pa'i sangs rgyas kyi zhing 'jig rten gyi khams mig bzang po na/ byang chub sems dpa' snying rje chen po sems pa zhes bya ba 'od des bskul ma thag tu/ byang chub sems dpa' gang gA'i klung bcu'i bye ma snyed kyis yongs su bskor cing mdun du bdar
149b2(mdo sde): te/ lhan cig tu sangs rgyas kyi zhing de nas mi snang bar gyur nas skad cig thang cig yud tsam de la 'jig rten gyi khams mi mjed 'dir phyin te/ 'khor gyi khyams rin po che bkod par bcom ldan 'das kyi spyan sngar 'dug nas des bcom ldan 'das kyi zhabs la mgo bos
149b3(mdo sde): phyag 'tshal te/ bcom ldan 'das la lan khri bskor ba byas nas bcom ldan 'das la mchod pa'i las byed cing na bza'i dra bas bcom ldan 'das la mngon par bkab ste/ tshigs su bcad pa 'di dag gis bcom ldan 'das la mngon par bstod do/ /sems can
149b4(mdo sde): dam pa g.yag rnga thogs pa ji bzhin du/ /tshul khrims dri med nor bu rin chen 'dra ba srung / /tshul khrims med gzigs mgon po shin tu thugs rje zhing / /bdag la bstod pa mi mdzad gzhan la smod mi mdzad/ /lhun po ji bzhin khyod brtan bla ma rgya chen sten/ /chu
149b5(mdo sde): gter zab mo bzhin du shin tu gting dpag dka'/ /srid pa thog mar bcings pa kun nas grol ba ste/ /sems can khrag khrig nyes pa chen pos bcings las grol/ /de nas byang chub sems dpa' de dag gis byang chub sems dpa'i bstod pa tshad med pa dag gis
149b6(mdo sde): bcom ldan 'das la mngon par bstod nas lho dang nub kyi mtshams phyogs logs su gnas te/ rang gi rdzu 'phrul gyi stobs kyis sprul pa'i rang rang gi stan dag la 'khod do/ /de nas nub dang byang gi mtshams phyogs na de bzhin gshegs pa 'od bkod pa'i rgyal po'i sangs
149b7(mdo sde): rgyas kyi zhing 'jig rten gyi khams mun pa dang bral ba na/ byang chub sems dpa' 'od zer dra ba can zhes bya ba 'od des bskul ma thag tu byang chub sems dpa' gang gA'i klung bcu'i bye ma snyed kyis yongs su bskor cing mdun du bdar te/ lhan cig tu sangs rgyas kyi zhing de nas mi
150a1(mdo sde): snang bar gyur nas skad cig thang cig yud tsam de la 'jig rten gyi khams mi mjed 'dir phyin te/ 'khor gyi khyams rin po che bkod par bcom ldan 'das kyi spyan sngar 'dug nas des bcom ldan 'das kyi zhabs la mgo bos phyag 'tshal te/ bcom ldan 'das la lan
150a2(mdo sde): khri bskor ba byas nas bcom ldan 'das la mchod pa'i las byed cing rgyan gyi dra bas bcom ldan 'das la mngon par bkab ste/ tshigs su bcad pa 'di dag gis bcom ldan 'das la mngon par bstod do/ /srid pa'i rang bzhin sgyu ma'i rang bzhin rtogs mdzad nas/ /byed pa sgyu ma lta
150a3(mdo sde): bu dngos po med par ston/ /sgyu ma lta bu sems can khams ni 'dul mdzad kyang / /'di na sems can rang bzhin ma mchis khams ma mchis/ /dper na mi zhig gnyid kyis log pa'i rmi lam na/ /gzugs mthong yang dag 'du shes de bzhin mthong ma lags/ /'dus byas
150a4(mdo sde): dngos po ma mchis rmi lam 'dra bar gsung / /chos rnam snang yang 'di na chos la chags ma mchis/ /de nas byang chub sems dpa' de dag gis byang chub sems dpa'i bstod pa tshad med pa dag gis bcom ldan 'das la mngon par bstod nas/ nub dang byang gi mtshams phyogs
150a5(mdo sde): logs su gnas te/ rang gi rdzu 'phrul gyi stobs kyis sprul pa'i rang rang gi stan dag la 'khod do/ /de nas byang dang shar gyi mtshams phyogs na de bzhin gshegs pa nam mkha'i dkyil dri ma med pa rnam par sems pa'i sangs rgyas kyi zhing 'jig rten gyi khams yongs dag dri ma med
150a6(mdo sde): par rab tu gnas pa na/ byang chub sems dpa' blo mtha' yas dri med ces bya ba 'od des bskul ma thag tu/ byang chub sems dpa' gang gA'i klung bcu'i bye ma snyed kyis yongs su bskor cing mdun du bdar te/ lhan cig tu sangs rgyas kyi zhing de nas mi snang bar gyur nas/ skad
150a7(mdo sde): cig thang cig yud tsam de la 'jig rten gyi khams mi mjed 'dir phyin te/ 'khor gyi khyams rin po che bkod par bcom ldan 'das kyi spyan sngar 'dug nas des bcom ldan 'das kyi zhabs la mgo bos phyag 'tshal te/ bcom ldan 'das la lan khri bskor ba byas nas
150b1(mdo sde): bcom ldan 'das la mchod pa'i las byed cing rtag tu sgra 'byung ba'i sil snyan gyi dra bas bcom ldan 'das la mngon par bkab ste/ tshigs su bcad pa 'di dag gis bcom ldan 'das la mngon par bstod do/ /zab mo'i chos la mkhas shing rab tu zhi la mos/ /khyod
150b2(mdo sde): kyis chos kun stong zhing mtshan ma med par mkhyen/ /khyod kyi thugs kyi dgongs pa 'jig rten kun ma 'tshal/ /mtha' yas blo mnga' sems kyi bsam pa cho ga mkhyen/ /sems can gcig gi spyod bzhin sems can kun gyi spyod/ /gang dag dus gsum ldan pa de dag
150b3(mdo sde): khyod kyis mkhyen/ /sems can 'du shes mi 'jug sems kyi 'du shes mun/ /'du shes yongs shes mkhas shing mnyam pa nyid dang ldan/ /de nas byang chub sems dpa' de dag gis byang chub sems dpa'i bstod pa tshad med pa dag gis bcom ldan 'das la mngon par
150b4(mdo sde): bstod nas byang dang shar gyi phyogs mtshams logs su gnas te/ rang gi rdzu 'phrul gyi stobs kyis sprul pa'i rang rang gi stan dag la 'khod do/ /de nas 'og gi phyogs na de bzhin gshegs pa rin chen ut+pa la dmar po'i dpal gyi sangs rgyas kyi zhing 'jig rten gyi khams rnam
150b5(mdo sde): par snang byed du snang ba na/ byang chub sems dpa' spobs pa'i rgyan bkod pa zhes bya ba 'od des bskul ma thag tu/ byang chub sems dpa' gang gA'i klung bcu'i bye ma snyed kyis yongs su bskor cing mdun du bdar te/ lhan cig tu sangs rgyas kyi zhing de nas mi snang bar gyur nas skad
150b6(mdo sde): cig thang cig yud tsam de la 'jig rten gyi khams mi mjed 'dir phyin te/ 'khor gyi khyams rin po che bkod par bcom ldan 'das kyi spyan sngar 'dug nas des bcom ldan 'das kyi zhabs la mgo bos phyag 'tshal te/ bcom ldan 'das la lan khri bskor ba byas nas bcom
150b7(mdo sde): ldan 'das la mchod pa'i las byed cing nor bu rin po che'i gling gi phreng gi dra bas bcom ldan 'das la mngon par bkab ste/ tshigs su bcad pa 'di dag gis bcom ldan 'das la mngon par bstod do/ /gal te khrag khrig zhing na ji snyed rdul mchis pa/ /de snyed bde
151a1(mdo sde): gshegs sras po rgyal ba'i drung lhags te/ /bskal pa bye ba stong mang zhu ba zhus pa dag /de dag thams cad tshig gcig dus kyis go bar mdzad/ /blo la mkhas pa rab rdzogs shes rab shin tu rdzogs/ /gzungs dang ting 'dzin rab rdzogs bsod
151a2(mdo sde): nams mtha' yas te/ /bskal pa mang po mtha' yas bsngags pa rab brjod kyang / /skra rtses rgya mtsho ji bzhin zad par mi nus so/ /de nas byang chub sems dpa' de dag gis byang chub sems dpa'i bstod pa tshad med pa dag gis bcom ldan 'das la mngon par bstod
151a3(mdo sde): nas 'og gi phyogs logs su gnas te/ rang gi rdzu 'phrul gyi stobs kyis sprul pa'i rang rang gi stan dag la 'khod do/ /de nas steng gi phyogs na de bzhin gshegs pa sgra bsgrags mchog gi rgyal po'i sangs rgyas kyi zhing 'jig rten gyi khams rgyan gyis brgyan pa na/ byang chub
151a4(mdo sde): sems dpa' chos thams cad rnam par 'phrul pa'i rgyal po zhes bya ba 'od des bskul ma thag tu/ byang chub sems dpa' gang gA'i klung bcu'i bye ma snyed kyis yongs su bskor cing mdun du bdar te/ lhan cig tu sangs rgyas kyi zhing de nas mi snang bar gyur nas skad cig thang cig yud
151a5(mdo sde): tsam de la 'jig rten gyi khams mi mjed 'dir phyin te/ 'khor gyi khyams rin po che bkod par bcom ldan 'das kyi spyan sngar 'dug nas des bcom ldan 'das kyi zhabs la mgo bos phyag 'tshal te/ bcom ldan 'das la lan khri bskor ba byas nas bcom ldan 'das la mchod
151a6(mdo sde): pa'i las byed cing rgyan thams cad bkod pa dang / rin po che'i dril bu g.yer ka'i dra bas bcom ldan 'das la mngon par bkab ste/ tshigs su bcad pa 'di dag gis bcom ldan 'das la mngon par bstod do/ /bde gshegs sku yi 'phrin las mtha' dang dbung ma mchis/ /
151a7(mdo sde): bla med rnams kyi gsung thugs spyod yul mtha' yas pa/ /de ni sangs rgyas mkhyen gyi sems can gzhan gyis min/ /dper na nam mkha'i mtha' ma skye bos mi rnyed bzhin/ /mtshungs med spyod pa mtha' dbung med pa ji bzhin du/ /byang chub 'khor lo de bzhin 'on te mya
151b1(mdo sde): ngan 'das/ /sa bon ji bzhin de ltar 'bras bu 'byung ba ltar/ /de bzhin phyogs bcur rgyal ba'i gnas kyang tshad ma mchis/ /de nas byang chub sems dpa' de dag gis byang chub sems dpa'i bstod pa tshad med pa dag gis bcom ldan 'das la mngon par bstod nas steng
151b2(mdo sde): gi bar snang la dong ste/ rang gi rdzu 'phrul gyi stobs kyis sprul pa'i rang rang gi stan dag la 'khod do/ /de ltar phyogs bcu dag nas byang chub sems dpa' bcu 'dus pa la sogs pa byang chub sems dpa' tshad med pa dag 'od des bskul ma thag tu skad cig thang cig yud tsam de la
151b3(mdo sde): 'jig rten gyi khams mi mjed 'dir phyin te/ 'khor gyi khyams rin po che bkod par bcom ldan 'das kyi spyan sngar 'khod do/ /de nas bcom ldan 'das dran pa dang ldan zhing mkhyen bzhin du ting nge 'dzin de las bzhengs te/ gsung bsal ba'i sgra mdzad nas/ gsung bsal
151b4(mdo sde): ba'i sgra des stong gsum gyi stong chen po'i 'jig rten gyi khams dbyangs kyis go bar gyur te/ stong gsum gyi stong chen po'i 'jig rten gyi khams 'di na gang dag dad pa dang ldan zhing snod du gyur pa'i dge slong dang / dge slong ma dang / dge bsnyen dang / dge bsnyen ma dang / mi
151b5(mdo sde): dang mi ma yin pa de dag gis bcom ldan 'das kyi gsung bsal ba'i sgra de thos nas lus dang / sems tshim par gyur te/ sangs rgyas kyi mthus ji ltar byung ba'i them skas dag nas skad cig thang cig yud tsam de la 'khor gyi khyams rin po che bkod par phyin te/ de dag gis bcom ldan
151b6(mdo sde): 'das kyi zhabs la mgo bos phyag 'tshal nas phyogs gcig tu ji ltar 'thun pa'i stan dag la 'khod do/ /gsung bsal ba'i sgra de nyid kyis tshangs pa'i lha rnams dang / tshangs ris dang / tshangs pa'i mdun na 'don dang / tshangs 'khor dang / tshangs chen dang / 'od chen dang /
151b7(mdo sde): 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin med dang / bsod nams skyes dang / 'bras bu che ba dang / 'du shes med pa'i sems can dang / mi che ba dang / mi gdung ba dang / gya nom snang
152a1(mdo sde): dang / shin tu mthong dang / 'og min gyi lha rnams kyang bskul nas skad cig thang cig yud tsam de la 'khor gyi khyams rin po che bkod par phyin te/ de dag gis bcom ldan 'das kyi zhabs la mgo bos phyag 'tshal nas stan rab tu brtan pa dag la 'khod
152a2(mdo sde): do/ /de nas bcom ldan 'das kyis 'khor 'dus pa chen po de 'dus par mkhyen nas smin mtshams kyi mdzod spu nas byang chub sems dpa'i stobs nye bar ston pa zhes bya ba'i 'od zer phyung ste/ des thams cad dang ldan pa'i byang chub sems dpa'i tshogs la lan bdun bskor ba
152a3(mdo sde): byas nas/ byang chub sems dpa'i tshogs de nyid kyi spyi bor mi snang bar gyur to/ /de nas byang chub sems dpa' me tog dpal gyi snying po chos thams cad la dbang sgyur ba 'od des reg ma thag tu/ de'i tshe sangs rgyas kyi mthus byang chub sems dpa'i ting nge 'dzin rgyan
152a4(mdo sde): thams cad bkod pa zhes bya ba la snyoms par zhugs so/ /byang chub sems dpa' me tog dpal gyi snying po chos thams cad la dbang sgyur ba byang chub sems dpa'i ting nge 'dzin rgyan thams cad bkod pa la snyoms par zhugs ma thag tu/ de nas de'i tshe 'khor gyi khyams rin
152a5(mdo sde): po che bkod pa'i dbus nas bcom ldan 'das kyi gdan seng ge'i khri 'phang du shing ta la bye ba khrag khrig brgya stong phrag brgyad cu tsam du mtho ba/ rin po che thams cad kyis spras pa/ kha khyer rgyan thams cad las byas pa/ ras bkod pa thams cad bting ba/ me tog sil ma
152a6(mdo sde): sna tshogs thams cad bkram pa/ bla re yid du 'ong ba thams cad bres pa/ byang chub sems dpa'i lus thams cad kyis yang dag par bzung ba/ 'khor thams cad kyi mig gis bltas pa/ sems can thams cad kyi bsam pa ji lta ba bzhin du ston pa/ bsam pa tshim par
152a7(mdo sde): byed pa zhig byung bar gyur to/ de nas byang chub sems dpa' me tog dpal gyi snying po chos thams cad la dbang sgyur bas de bzhin gshegs pa'i gdan seng ge'i khri chen po bskul bar bsngags pa mtha' yas zhes bya ba mngon par sprul nas dran pa dang ldan zhing shes bzhin du ting nge 'dzin de
152b1(mdo sde): las langs te/ gus pa dang bcas shing zhe sa dang bcas par thal mo sbyar nas bcom ldan 'das la tshigs su bcad de gsol pa/ nyi ma'i 'od kyis 'gro ba'i dgos pa rab tu bgyid/ /lha dbang gzi brjid yon tan sum cu rtsa gsum dga'/ /tshangs pa'i dbyangs
152b2(mdo sde): kyis tshangs pa'i 'jig rten rnam par mdzes/ /sangs rgyas mthu yi yul gyis rnam par 'phrul pa 'di/ /chos rnams mi g.yo nam mkha'i rang bzhin ya ma brla/ /sgyu ma smig rgyu lta bu chu yi zla 'dra zhing / /rje med byed pa po dang tshor ba po med par/ /mkhyen nas mgon
152b3(mdo sde): po 'dir ni rnam par sgrub pa ston/ /bkod pa'i sems kyi dbang 'gro sems ni gzugs can min/ /rnam sgrub thams cad sems kyi rang bzhin dbang du 'gro/ /bkod pa thams cad 'dir ni sgyu ma'i rang bzhin 'dra/ /rnam sgrub bdag gis ma mchis gang na'ang gnas ma
152b4(mdo sde): mchis/ /gang gis sems rgyun ma mchis rang bzhin dag 'tshal ba/ /de la glo bur gnas pa'i nyon mongs ma mchis so/ /rtog dang kun rtog yongs su rtog las sems grol ba/ /de ni sgyu ma'i rnam par sprul pa sna tshogs ston/ /sa steng rdul tsam mngon
152b5(mdo sde): par 'phags pa ma mchis kyang / /sa steng nor bu rin chen sna tshogs kun tu bstan/ /gdan gang bzhugs nas sems can bye ba 'dul 'gyur ba/ /khyod kyi seng ge'i khri gdan rab mdzes bdag gis bgyis/ /gdugs dang rgyal mtshan mchog dang dar gyi phreng ba bsgreng / /de
152b6(mdo sde): ni gang du'ang 'gro ba ma mchis 'ong ma mchis/ /khyod kyis gang nas chos rnams 'du ba mkhyen nas kyang / /sems can dam pa rnam par 'phrul pa sna tshogs ston/ /tshangs pa'i dbyangs ldan legs shing shin tu bsrungs pa'i gsung / /'jig rten sgron ma mdzad pa
152b7(mdo sde): bsod nams gzi brjid mang / /bdag la thugs brtse'i slad du 'dzegs te gdan la bzhugs/ /rga dang 'chi dang na ba gcod pa'i chos bshad gsol/ /khyod la bsnyen bkur bgyi dang chos ni mnyan slad du/ /rnam dag sems can 'di rnams phyogs bcu dag nas
153a1(mdo sde): lhags/ /gang gi don du lhags pa'i don de stsal du gsol/ /seng ge'i khri la bzhugs te chos kyang bshad du gsol/ /de nas bcom ldan 'das kyis byang chub sems dpa' me tog dpal gyi snying po chos thams cad la dbang sgyur ba'i lhag pa'i
153a2(mdo sde): bsam pa mkhyen nas gdan seng ge'i khri de la bzhugs so/ /de nas bcom ldan 'das sgrib pa med pa'i rnam par thar pa brnyes nas/ byang chub sems dpa'i spyod pa la 'jug pas nges par 'byung ba sgrib pa med pa'i sgo zhes bya ba'i chos kyi rnam grangs byang chub sems
153a3(mdo sde): dpa'i lam bkod pa la dmigs pa dang / sangs rgyas kyi chos zab mo thams cad dang / stobs bcu dang / mi 'jigs pa yongs su sgrub pa dang / ye shes kyi 'byung gnas chos thams cad la dbang sgyur ba'i gzungs kyi phyag rgya'i sgor 'jug pa/ so so yang
153a4(mdo sde): dag par rig pa la rnam par gtan la dbab pa la gzhol ba'i sgor 'jug pa/ mngon par shes pa chen po'i ye shes la gzhol ba'i sgor 'jug pa/ phyir mi ldog pa'i 'khor la mi skye ba'i chos ston pa/ theg pa thams cad theg pa gcig tu mnyam pa nyid du yang
153a5(mdo sde): dag par 'du ba/ chos kyi dbyings tshul gcig cing ma 'dres pa la 'jug pa/ sems can thams cad kyi bsam pa dang dbang po la 'jug pa/ ston pa snying po dang ldan pa/ chos rnam par gdon mi za ba/ bdud kyi dkyil 'khor thams cad rnam par 'joms
153a6(mdo sde): par byed pa/ tshul bzhin gyi chos kyi tshul la gzhol bar 'jug pa/ nyon mongs pa dang lta bar gyur pa thams cad 'dul ba/ chags pa med pa'i ye shes kyi rjes su 'jug pa/ thub pa med par yongs su bsngo ba la mkhas pa'i thabs dang ye shes ston pa/ sangs
153a7(mdo sde): rgyas thams cad kyi mnyam pa nyid kyi ye shes la 'jug pa/ chags pa med pa'i byin gyi rlabs kyi sgor 'jug pa/ chos thams cad ji lta ba bzhin du rnam par nges pa ston pa/ rtog pa med pa dang rnam par rtog pa med pa mnyam pa nyid du 'jug pa/ bsod nams
153b1(mdo sde): dang ye shes kyi tshogs thams cad bsags pa'i phyir rten cing 'brel bar 'byung ba zab mo mnyam pa nyid rtogs par byed pa/ sangs rgyas kyi sku dang / gsung dang / thugs mnyam pa nyid kyi rgyan dang ldan pa/ dran pa dang / blo gros dang / rtogs pa dang / mos
153b2(mdo sde): pa dang / shes rab zad mi shes pa mngon par sgrub pa/ nyan thos kyi theg pas 'dul ba'i phyir 'phags pa'i bden pa'i tshul la 'jug pa/ rang sangs rgyas kyi theg pas 'dul ba'i phyir lus dang / ngag dang / sems rab tu dben par shes pa/ theg pa chen pos
153b3(mdo sde): 'dul ba'i phyir thams cad mkhyen pa'i ye shes kyi sar dbang bskur ba rab tu thob pa/ de bzhin gshegs pa'i yon tan thams cad brjod pa'i phyir chos thams cad la dbang sgyur ba'i tshul la 'jug pa 'di lta bu'i chos kyi rnam grangs yang dag par rab tu bstan pa dang /
153b4(mdo sde): bsnyad pa dang / bshad pa dang / bklag pa dang / gzung ba dang / rnam par shes par bya ba dang / byang chub sems dpa'i tshogs thams cad kyi bsam pa yongs su bskang ba dang / de bzhin gshegs pa'i rnam par sprul pa yang dag par bstan pa dang / 'khor
153b5(mdo sde): gyi the tshom thams cad gcad pa dang / bdud kyi dkyil 'khor thams cad tshar gcad pa dang / de bzhin gshegs pa'i bstan pa 'bar bar bya ba dang / sangs rgyas kyi mdzad pa chen po yongs su thob par bya ba'i phyir/ bcom ldan 'das gdan seng ge'i khri de la
153b6(mdo sde): bzhugs so/ / //bam po gnyis pa/ de nas sangs rgyas kyi mthus byang chub sems dpa' rin chen srog shing zhes bya bas sangs rgyas kyi rgyan bkod pa zhes bya ba'i ting nge 'dzin la snyoms par zhugs nas/ thams cad dang ldan pa'i 'khor
153b7(mdo sde): sangs rgyas kyi rgyan gyis brgyan par byin gyis brlabs so/ /de nas sangs rgyas kyi mthus byang chub sems dpa' sgra bsgrags stobs kyi rgyal pos pad+ma bkod pa zhes bya ba'i ting nge 'dzin la snyoms par zhugs nas/ thams cad dang ldan pa'i 'khor gyi lag pa rnams su
154a1(mdo sde): me tog gi lda ldi dag dang / me tog gi skon bu rnams byin gyis brlabs te/ me tog gi lda ldi dang / me tog gi skon bu de dag gis bcom ldan 'das dang / byang chub sems dpa'i tshogs thams cad la mngon par 'thor ro/ /de nas sangs rgyas kyi
154a2(mdo sde): mthus byang chub sems dpa' blo mchog rgya mtshos dri bkod pa zhes bya ba'i ting nge 'dzin la snyoms par zhugs nas/ thams cad dang ldan pa'i 'khor gyi spu'i khung bu thams cad du tsan dan sbrul gyi snying po'i drir byin gyis brlabs so/ /de nas sangs rgyas kyi mthus byang chub
154a3(mdo sde): sems dpa' 'od zer dra ba can gyis 'od bkod pa zhes bya ba'i ting nge 'dzin la snyoms par zhugs nas/ thams cad dang ldan pa'i 'khor la lus kyi 'od mtha' yas par byin gyis brlabs so/ /de nas sangs rgyas kyi mthus byang chub sems dpa' snying rje chen po sems
154a4(mdo sde): pas mig mi 'dzums pa zhes bya ba'i ting nge 'dzin la snyoms par zhugs nas/ thams cad dang ldan pa'i 'khor de bzhin gshegs pa la mngon par phyogs shing mig mi 'dzums par byin gyis brlabs so/ /de nas sangs rgyas kyi mthus byang chub sems dpa' blo mtha'
154a5(mdo sde): yas dri med kyis chos la mchog tu dga' ba zhes bya ba'i ting nge 'dzin la snyoms par zhugs nas/ thams cad dang ldan pa'i 'khor chos don du gnyer zhing chos la dga' ba dang mos par byin gyis brlabs so/ /de nas sangs rgyas kyi mthus byang chub sems dpa' spobs pa'i
154a6(mdo sde): rgyan bkod pas rab tu zhi ba dang ldan pa zhes bya ba'i ting nge 'dzin la snyoms par zhugs nas/ thams cad dang ldan pa'i 'khor sgrib pa lnga rnam par sel bar byin gyis brlabs so/ /de nas sangs rgyas kyi mthus byang chub sems dpa' chos thams cad rnam par 'phrul pa'i
154a7(mdo sde): rgyal pos brjed pa med par spyod pa zhes bya ba'i ting nge 'dzin la snyoms par zhugs nas/ thams cad dang ldan pa'i 'khor byang chub kyi sems dran zhing de bzhin gshegs pa la dmigs pa mi brjed par byin gyis brlabs so/ /de nas de'i tshe sangs rgyas kyi mthus byang chub
154b1(mdo sde): sems dpa' sems dpa' chen po kun nas snang ba zhes bya bas zil gyis mi non pa zhes bya ba'i ting nge 'dzin la snyoms par zhugs nas/ thams cad dang ldan pa'i 'khor bdud dang / phyir rgol ba bcom par byin gyis brlabs so/ /de nas de'i tshe sangs rgyas kyi mthus byang chub
154b2(mdo sde): sems dpa' bdud rab tu 'joms pas bdud kyi dkyil 'khor thams cad rnam par 'joms pa zhes bya ba'i ting nge 'dzin la snyoms par zhugs te/ byang chub sems dpa'i bdud rab tu 'joms pas bdud kyi dkyil 'khor thams cad rnam par 'joms pa'i ting nge 'dzin de la
154b3(mdo sde): snyoms par zhugs ma thag tu/ de nas de'i tshe stong gsum gyi stong chen po'i 'jig rten gyi khams na bdud bye ba phrag brgya ji snyed pa de dag thams cad dpung dang bcas/ g.yog 'khor dang bcas te myur ba myur bar thabs su rang rang gi bdud kyi gnas nas mi snang
154b4(mdo sde): bar gyur te/ 'khor gyi khyams rin po che bkod par bcom ldan 'das kyi spyan sngar 'khod nas/ de dag gis bcom ldan 'das kyi zhabs la mgo bos phyag 'tshal te/ lha'i mchod pa rnam pa brgya stong phrag du mas bcom ldan 'das la mchod nas gus pa dang
154b5(mdo sde): bcas shing zhe sa dang bcas par thal mo sbyar te/ bcom ldan 'das la gsol ba btab nas/ bcom ldan 'das bdag cag gsol ba 'tshal na bcom ldan 'das chos bshad du gsol/ bde bar gshegs pa chos bshad du gsol/ byang chub sems
154b6(mdo sde): dpa' bdud rab tu 'joms pa'i byin gyi rlabs kyis bdag cag bdud kyi sug las 'dor zhing slan chad sems can rnams la mig gis mi rtsol bar 'gyur ba'i las mi bgyid do/ /bcom ldan 'das bdag cag la dbugs dbyung ba stsol cig dang / bcom ldan 'das kyi
154b7(mdo sde): thad du mchis te/ bdag cag chos nyan par bgyid do/ /de nas bcom ldan 'das kyis bdud de dag dbugs dbyung ba'i phyir 'di skad ces bka' stsal to/ /grogs po dag legs so legs so/ /gang gi phyir khyed bdud kyi las kyang 'or la de bzhin gshegs pa la
155a1(mdo sde): chos bshad par gsol ba yang thob shig dang / de nyid khyed kyi bdud kyi lam thams cad las 'da' ba'i rgyur 'gyur ro/ /de ci'i phyir zhe na/ sangs rgyas la dge ba'i rtsa ba bskrun pa'i stobs bskyed pa'i phyir ro/ /grogs po dag 'di lta ste/ dper
155a2(mdo sde): na mun pa mun nag lo du mar bsags pa ni mar me gcig gis med par 'gyur ro/ /grogs po dag de bzhin du nyon mongs pa'i mun pa mun nag bskal pa brgyar bsags pa yang ye shes kyi stobs bskyed pa gcig gis med par 'gyur ro/ /grogs po dag 'di lta ste/
155a3(mdo sde): dper na zla ba'i dkyil 'khor gcig dang / nyi ma'i dkyil 'khor gcig dang / nor bu rin po che chen po gcig gis mun pa mun nag thams cad sel to/ /grogs po dag de bzhin du dge ba'i sems lhag mthong dang ldan pa gcig gis mi shes pa'i mun pa mun nag
155a4(mdo sde): thams cad sel to/ /grogs po dag de'i phyir khyed dge ba'i rtsa ba 'dis rim gyis mi shes pa'i mun pa mun nag thams cad bsal nas chos kyi snang ba chen po thob par 'gyur ro/ /de nas byang chub sems dpa' chos kyi dbang phyug gi rgyal po zhes bya ba 'khor de nyid
155a5(mdo sde): du 'dus par gyur te 'dug pa des bcom ldan 'das la 'di skad ces gsol to/ /bcom ldan 'das sangs rgyas kyi yul de bzhin gshegs pas byin gyis brlabs pa dang / kun tu bstan pa 'di ni bsam gyis mi khyab bo/ /deng ni de bzhin gshegs pa byang chub
155a6(mdo sde): sems dpa'i spyod pa la 'jug pas nges par 'byung ba sgrib pa med pa'i sgo zhes bgyi ba 'dus pa chen po'i le'u'i chos kyi rnam grangs bshad par bzhed par the tshom ma mchis so/ /de ci'i slad du zhe na/ bcom ldan 'das e ma byang chub sems dpa' rnams kyi 'dus pa
155a7(mdo sde): 'di ni che ste/ bcom ldan 'das 'di ni byang chub sems dpa' bsam gyis mi khyab pa'i go cha bgos pa/ mngon par shes pa'i ye shes chen pos rnam par rol pa/ phyogs bcur sgra bsgrags pa sems shin tu byang bar bgyis te dri ma ma mchis par rig pa dang / rnam
155b1(mdo sde): par grol bas snang bar gyur pa/ sangs rgyas thams cad kyis bstod cing bsngags pa/ chos thams cad la dbang phyug gis dbang sgyur ba/ pha rol tu phyin pa thams cad kyi pha rol tu son pa/ thabs la mkhas pa thams cad las nges par skyes pa/ bdud kyi las
155b2(mdo sde): dang rtsod pa dang / nyon mongs pa thams cad bsal ba/ phas kyi rgol ba dang / ngan pa'i tshogs can gyi tshogs thams cad rab tu 'dul ba/ tshig thams cad rab tu dbye ba bstan pa shes pa la mkhas pa/ shes rab kyi pha rol tu phyin pa chags pa ma mchis pa'i
155b3(mdo sde): pha rol tu son pa/ dran pa dang / blo gros dang / rtogs pa dang / khrel yod pa dang / mos pa dang / gzungs dang / ye shes rab tu thob pa/ byin gyi rlabs thogs pa ma mchis shing spobs pa rgyun mi 'chad pa/ /sems can thams cad kyi dbang pos mchog
155b4(mdo sde): dang / mchog ma lags pa shes pa la mkhas pa/ sems can thams cad kyi mos pa ji lta ba bzhin du chos ston pa/ 'khrul pa ma mchis par kha na ma tho ba ma mchis pa'i chos ston pa/ sems can thams cad kyi sgra dang skad la mkhas pa/ mi 'am ci dang /
155b5(mdo sde): bya ka la ping ka dang / khrung khrung gi sgra dang / tshangs pa'i sgra dbyangs can/ shin tu bshes gnyen bgyis pas sems can thams cad yongs su mya ngan las 'das pa la 'god pa/ byams pa chen po dang / snying rje chen po'i lhag pa'i bsam pa can/ brtan
155b6(mdo sde): zhing shin tu gnas la mi g.yo zhing ji skad smras pa de bzhin du bgyid pa/ chos kyi rgyal mtshan yang dag par bsgreng bar bgyid pa/ rdo rje ltar sra zhing mi shigs pa'i khor yug lta bu/ smon pa ma mchis pa'i smon lam dang ldan pa/ rten cing 'brel bar 'byung
155b7(mdo sde): ba zab mo blta dka' zhing rtogs par dka' ba la zhugs pa/ chad pa dang / rtag pa'i mtha' gnyi ga dang / lta bar gyur pa thams cad dang / bag chags kyi mtshams sbyor ba yang dag bcad pa/ tshogs can chen po'i tshogs kyi rgyal po yongs su 'gugs
156a1(mdo sde): pa/ ded dpon chen po bskal pa grangs med par chos dkon mchog gis bsod nams yang dag par bsgrubs pa/ sman pa'i rgyal po chen po sems can thams cad kyi nyon mongs pa gzugs can ma lags pa'i nad gso bar bgyid pa/ seng ge'i
156a2(mdo sde): sgra chen po sgrogs pa/ snrel zhi'i rgyud dang / spyi'u tshugs kyi rgyud thams cad dang / de bzhin gshegs pa'i gsang ba la mi skrag pa/ mtshan dang dpe byad bzang pos lus legs par brgyan pa/ gtan pa med pa'i mchod sbyin bgyid pa/ thams cad la
156a3(mdo sde): sems dpa' ba/ bdud bzhi dang / nyon mongs pa'i g.yul 'dul ba/ mnyan pa lta bur gyur pa/ dbang po dang / stobs dang / byang chub kyi yan lag dang / bsam gtan dang / rnam par thar pa dang / ting nge 'dzin la snyoms par 'jug pa/ shin tu
156a4(mdo sde): yongs su sbyang ba bgyis pa/ sems can thams cad rab tu sgrol ba la brtson pa/ ri lta bur gyur pa/ 'jig rten gyi chos brgyad po rnyed pa dang / ma rnyed pa dang / grags pa dang / ma grags pa dang / smad pa dang / bstod pa dang / bde ba dang / sdug bsngal
156a5(mdo sde): las log pa/ dga' ba dang / dang ba dang / mchog tu dga' ba'i chos la sems zhugs pa/ chos dkon mchog gi 'od zer dang ldan pa/ shes rab kyis ngoms nas ngoms par bgyid pa/ pad+ma lta bu 'dus byas kyi chos thams cad kyis mi gos pa/ 'od
156a6(mdo sde): kyi dkyil 'khor rnam par dag pa/ zla ba dang / nyi ma dang / brgya byin dang / tshangs pa'i 'od mog mog por bgyid pa/ rgya mtsho'i phyag rgya'i ting nge 'dzin rab tu thob pa/ chos dkon mchog thams cad la yang dag par gzhol ba/ dkon mchog gsum gyi
156a7(mdo sde): gdung mi gcod pa/ sems can thams cad yongs su smin par bgyi ba dang / 'dul ba'i cho ga 'tshal ba/ sangs rgyas kyi chos dkon mchog thams cad kyi mdzod yang dag par 'dzin pa/ bsngags pa mtha' yas pa dang yang dag par ldan pa/ bsod nams
156b1(mdo sde): tshad ma mchis pa bsags pa/ rnam pa thams cad kyi mchog dang ldan pa'i thams cad mkhyen pa'i ye shes la nye bar gyur pa/ phyi ma'i mtha'i mu'i bskal par bsngags pa mthar mi phyin pa 'di lta bu rnams kyi 'dus pa lags so/ /bcom ldan 'das de la bdag
156b2(mdo sde): 'di snyam du/ bcom ldan 'das ni byang chub sems dpa'i spyod pa la 'jug pas nges par 'byung ba sgrib pa med pa'i sgo zhes bgyi ba 'dus pa chen po'i le'u'i chos kyi rnam grangs bshad par bzhed pa snyam bgyid do/ /bcom ldan 'das ji tsam du sangs rgyas 'byung ba ni
156b3(mdo sde): phan 'dogs par 'gyur ba/ sems can thams cad tshim par 'gyur ba/ ma 'ongs pa'i byang chub sems dpa' rnams kyi dge ba'i rtsa ba yang dag par skyed pa/ sems dang po bskyed pa'i byang chub sems dpa' rnams kyi bsam pa yongs su sbyong ba/ spyod pa
156b4(mdo sde): la zhugs pa'i byang chub sems dpa' rnams kyi tshul gcig la 'jug pa/ phyir mi ldog pa'i byang chub sems dpa' rnams sangs rgyas kyi chos la dbang bskur ba/ skye ba gcig gis thogs pa'i byang chub sems dpa' rnams kyi rgyu dang 'bras bu chud mi za ba/ nges
156b5(mdo sde): pa'i sems can rnams la rkyen nye bar sgrub pa/ ma nges pa'i sems can rnams la snying rje chen po nye bar sgrub pa/ log pa nyid du nges pa'i sems can rnams lam la 'dzud pa/ theg pa gsum la mos pa'i sems can rnams la rnam par dgod pa ston pa ste ngo
156b6(mdo sde): mtshar to/ /bcom ldan 'das sangs rgyas 'byung ba ni lha dang / mi dang / lha ma yin du bcas pa'i 'jig rten gyi rgyan lags so/ /de ci'i slad du zhe na/ bcom ldan 'das sangs rgyas byung bar gyur na ngo mtshar rmad du byung ba'i chos 'di lta bu 'di dag 'jig
156b7(mdo sde): rten du 'byung bar 'gyur ro/ /bcom ldan 'das skyes bu dam pa 'di dag gis 'khor gyi khyams 'dir sems bskyed pa gcig gis bkod pa gang byin gyis brlabs pa 'di ni nyan thos dang / rang sangs rgyas thams cad kyis bskal pa brgya phrag stong du yang ston pa'i rngo
157a1(mdo sde): mi thogs so/ /bcom ldan 'das de la bdag 'di snyam bgyid de/ e ma ji tsam du gang rdzu 'phrul gyis rnam par sprul pa'i cho 'phrul 'di lta bu 'di mthong yang nyan thos kyi theg pa'am/ rang sangs rgyas kyi theg pa la re ba skyed pa'i sems can shes rab
157a2(mdo sde): 'chal pa can de dag ni ngo mtshar che ba snyam bgyid do/ /de ci'i slad du zhe na/ bcom ldan 'das byang chub sems dpa' sems dang po bskyed pa nyid kyis nyan thos dang / rang sangs rgyas thams cad zil gyis non pa'i slad du'o/ /bcom ldan 'das 'di lta ste/ dper
157a3(mdo sde): na shes rab 'chal pa'i rang bzhin can gyi mi la la zhig nor bu rin po che bai dUr+ya bor nas nor bu mching bu la dmigs pa snyam du sems pa dang / bcom ldan 'das gang dag theg pa chen po bor nas nyan thos dang / rang sangs rgyas kyi theg pa la dmigs par bgyi ba
157a4(mdo sde): snyam du sems pa'i sems can dag ni 'dra ba nyid du bdag la gda'o/ /bcom ldan 'das rigs kyi bu'am/ rigs kyi bu mo gang dag lhag pa'i bsam pas bla na med pa yang dag par rdzogs pa'i byang chub tu sems bskyed pa dang / skyed par 'gyur ba de dag thams
157a5(mdo sde): cad ni ring por mi thogs par chos 'di lta bu dang ldan par 'gyur ro/ /byang chub sems dpa' chos kyi dbang phyug gi rgyal pos bstan pa 'di bshad pa na/ lha dang mir bcas pa'i skye dgu'i 'khor de las srog chags bye ba khrag khrig brgya stong phrag sum cus bla na
157a6(mdo sde): med pa yang dag par rdzogs pa'i byang chub tu sems bskyed do/ /rgyan bkod pa zhes bya ba 'dus pa'i le'u'o// //de nas bcom ldan 'das kyis byang chub sems dpa'i 'dus pa chen po de gzigs nas/ e ma byang chub sems dpa' 'dus
157a7(mdo sde): pa 'di dag ni chos don du gnyer ba de bzhin gshegs pa'i chos kyi mdzod 'dzin par mkhyen nas byang chub sems dpa'i spyod pa la 'jug pas nges par 'byung ba/ sgrib pa med pa'i sgo'i le'u'i chos kyi rnam grangs rab tu bshad pa'i phyir/ mi 'jigs pas spobs pa
157b1(mdo sde): zhes bya ba'i 'od zer skyes bu chen po'i mtshan spyi gtsug nas byung ngo / /bcom ldan 'das kyis 'od zer de phyung ma thag tu de nas thams cad dang ldan pa'i byang chub sems dpa'i tshogs la lan bdun bskor ba byas te/ byang chub sems dpa' gzungs kyi dbang phyug gi rgyal
157b2(mdo sde): po'i lus la lan brgyar bskor ba byas nas/ byang chub sems dpa' gzungs kyi dbang phyug gi rgyal po'i spyi gtsug tu mi snang bar gyur to/ /'od des byang chub sems dpa' gzungs kyi dbang phyug gi rgyal po la reg ma thag tu/ de nas sangs rgyas kyi mthus byang
157b3(mdo sde): chub sems dpa' gzungs kyi dbang phyug gi rgyal pos thams cad dang ldan pa'i byang chub sems dpa'i tshogs kyi 'od dang / seng ge'i khri dang / lus brgya 'gyur du zil gyis mnan nas lam me/ lhang nge / lhan ne'o/ /de nas byang chub sems dpa' gzungs
157b4(mdo sde): kyi dbang phyug gi rgyal pos de bzhin gshegs pa'i byin gyi rlabs rig nas stan las langs te/ bla gos phrag pa gcig la gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan
157b5(mdo sde): 'das kyi dbu'i gtsug gi drang thad kyi steng gi bar snang la rin po che'i gdugs de bzhin gshegs pa'i rgyan ces bya ba yu ba ni bai dUr+ya/ g.yogs ma ni gser/ snying po ni rin po che ne tsho 'am ci/ rtsibs ni an da rnyil las byas pa/ mu tig gi do shal rab
157b6(mdo sde): tu spyangs pa/ dar gyi lda ldis mdzes par byas pa/ dril bu g.yer ka'i dra ba 'khrol ba/ byang chub sems dpa'i lus kyis bzung ba/ rgyar stong gsum gyi stong chen po'i 'jig rten gyi khams kyi tshad tsam zhig byin gyis brlabs so/ /de bzhin gshegs
157b7(mdo sde): pa la mchod pa'i las kyi phyir rin po che'i gdugs de lta bu byin gyis brlabs nas me tog gi char yang phab ste/ sil snyan dang / sgra dbyangs rtag tu rgyun mi 'chad par sgra 'byung bar byin gyis brlabs nas/ bcom ldan 'das la tshigs su bcad pa 'di dag gis
158a1(mdo sde): mngon par bstod do/ /kun du snang ba kun nas 'od zer can/ /don rnams ma lus ston pa kun nas spyan/ /rang byung chos kyi ngo bo nyid la mkhas/ /bsam gyis mi khyab yon tan kun dang ldan/ /skyes bu khyu mchog gis ni 'od zer phyung / /zhal
158a2(mdo sde): yang rnam par sbyong zhing 'od mdzad pa/ /'dren pa de ni bdag gi lus la yang / /lan brgyar bskor ba bgyis nas spyi bor zhi/ /mi yi 'dren pa'i 'od kyis reg pas na/ /gang dag bdag gis sngon thob dran pa dang / /blo gros spobs pa snang ba de bzhin gzungs/ /rnam
158a3(mdo sde): pa stong du khyad par 'phags par gyur/ /bdag lus rab sim sems ni rnam par dag /bdag gi blo gros dga' mgu mnyam par gyur/ /gzhan yang sangs rgyas mkhyen pa mtha' yas dang / /spobs pa bdag gi lus la rab tu zhugs/ /sangs rgyas mthu chen bsnyen
158a4(mdo sde): par dka' ba la/ /nyam chung dag gis mnyes par bgyid mi nus/ /sangs rgyas gnang nas 'gro kun phan slad du/ /sangs rgyas la ni zhu ba zhu bar 'tshal/ /rdzogs pa'i byang chub sems dpa'i spyod 'jug dang / /'jig rten rnam 'dren dag gi 'byung ba dang / /snang
158a5(mdo sde): dang nges 'byung rnam par sprul pa dang / /dbang bskur ye shes yongs su zhu bar 'tshal/ /theg mchog dam pa rtogs par khong chud cing / /mtha' yas rgya che ba yi 'khor lhags dang / /gang dag rgya chen chos don gnyer ba dag /de dag phan slad sangs rgyas la yang
158a6(mdo sde): zhu/ /bdud kyi dkyil 'khor shin tu tshar gcad cing / /sangs rgyas bstan pa 'di ni shin tu gzung / /bcom ldan phung po ma mchis dam chos mdzod/ /lus can rnams la bshad pa'i dus 'di lags/ /skyes bu khyu mchog mkhyen pa mtha' yas pas/ /
158a7(mdo sde): bcom ldan de la bdag gi blo mi chud/ /bde gshegs mkhyen pa shes pas mi dpogs pas/ /mkhas pa yangs pa bdag ni zhu bar 'tshal/ /ji ltar bcom ldan 'das kyi mkhyen 'jug dang / /ji ltar yun ring nas ni bslabs pa dang / /chos kyi dbang phyug
158b1(mdo sde): rgyal po rab bslabs pa/ /'dren pa rnams kyi spyod yul bshad du gsol/ /de nas byang chub sems dpa' gzungs kyi dbang phyug gi rgyal po'i tshigs su bcad pa 'di dag gis bcom ldan 'das la mngon par bstod nas/ bcom ldan 'das la 'di skad ces gsol to/ /bcom
158b2(mdo sde): ldan 'das de bzhin gshegs pa'i yul ni bsam gyis mi khyab/ byang chub sems dpa'i spyod yul ni tshad ma mchis te/ bcom ldan 'das bdag gis de bzhin gshegs pa ni yongs su mi skyo bar chos ston pa lags par rig cing / de bzhin gshegs pa ni sems can
158b3(mdo sde): thams cad mi gtong ba'i thugs rje chen po la gnas par mthong nas don 'di zhu bar 'tshal lo/ /bcom ldan 'das byang chub sems dpa' rnams kyi rgyan dag ni gang lags/ bcom ldan 'das byang chub sems dpa' rgyan gang dag gis brgyan na byang chub sems dpa'i spyad pa
158b4(mdo sde): spyod pa na mdzes pa lags/ bcom ldan 'das ji ltar na byang chub sems dpa' chos kyi snang ba bsam gyis mi khyab pa thob nas gti mug gi mun pa dang bral zhing the tshom ma mchis pa dang / chos kyi sgo chen po shin tu yongs su sbyangs pa rnams lags/ bcom ldan
158b5(mdo sde): 'das ji ltar na byang chub sems dpa' sems can thams cad mi gtong ba'i snying rje chen po dang snying rje chen po la gnas pa mchog dang ldan zhing sems can thams cad yongs su mi gtong bar gnas pa rnams lags/ bcom ldan 'das ji ltar na byang chub sems dpa'
158b6(mdo sde): dag byang chub sems dpa'i las yang dag pa la zhugs pa dang / legs par bgyid pa'i las bgyid pa dang / las kyi mtha' gdung ba ma mchis pa rnams lags/ bcom ldan 'das ci nas kyang byang chub sems dpa' bdud dang phyir rgol ba bcom zhing the tshom dang
158b7(mdo sde): bral nas de bzhin gshegs pa'i yul la 'jug par 'gyur ba dang / byang chub sems dpa'i yul la mngon du 'phags par 'gyur ba dang / sems can thams cad kyi bsam pa la 'jug par 'gyur ba dang / sems can thams cad kyi sems kyi spyod pa dag
159a1(mdo sde): yongs su 'tshal bar 'gyur ba dang / sangs rgyas kyi zhing rnams rnam par sbyong bar 'gyur ba dang / bdud kyi dkyil 'khor tshar gcod par 'gyur ba dang / de bzhin gshegs pa'i bstan pa yang dag par 'dzin par 'gyur ba dang / myur du chos thams
159a2(mdo sde): cad la dbang sgyur ba 'thob par 'gyur bar de bzhin gshegs pas blo shin tu rnam par nges pas byang chub sems dpa'i spyod pa la 'jug pas mngon par 'phags pa'i chos kyi sgo de legs par bshad du gsol/ de skad ces gsol pa dang / bcom ldan 'das kyis byang chub
159a3(mdo sde): sems dpa' gzungs kyi dbang phyug gi rgyal po la 'di skad ces bka' stsal to/ /skyes bu dam pa khyod legs so/ /legs so/ /khyod ji ltar de bzhin gshegs pa'i spyod yul tshad med pa la rnam par nges pa thob nas/ khyod blo rnam par nges pa 'di lta bus de bzhin
159a4(mdo sde): gshegs pa la don 'di 'dri bar sems pa ni skyes bu dam pa khyod legs so/ /de'i phyir rigs kyi bu khyod shin tu legs par nyon la yid la zung shig dang / byang chub sems dpa' sems dpa' chen pos ji ltar yon tan 'di dag dang / byang chub sems dpa'i yon
159a5(mdo sde): tan tshad med pa gzhan dag kyang yongs su rdzogs par 'gyur ba dang / myur du chos thams cad la dbang sgyur ba 'thob par 'gyur ba ngas khyod la bshad do/ /byang chub sems dpa' gzungs kyi dbang phyug gi rgyal pos bcom ldan 'das legs so zhes gsol te/ bcom
159a6(mdo sde): ldan 'das kyi ltar nyan pa dang / bcom ldan 'das kyis 'di skad ces bka' stsal to/ /rigs kyi bu byang chub sems dpa' rnams kyi rgyan ni bzhi po 'di dag ste/ bzhi gang zhe na/ 'di lta ste/ tshul khrims kyi rgyan dang / ting nge 'dzin gyi rgyan dang / shes
159a7(mdo sde): rab kyi rgyan dang / gzungs kyi rgyan te/ rigs kyi bu byang chub sems dpa' rnams kyi rgyan ni bzhi po 'di dag go/ /rigs kyi bu de la byang chub sems dpa' rnams kyi tshul khrims kyi rgyan gang zhe na/ rigs kyi bu byang chub sems dpa' rnams kyi tshul khrims kyi rgyan
159b1(mdo sde): ni gcig ste/ gcig gang zhe na/ 'di lta ste/ sems can thams cad la gnod pa mi byed pa ste/ byang chub sems dpa' zhe sdang ba'i sems med pa ni sems can thams cad kyi yid du 'ong zhing dga' ba ste/ rigs kyi bu 'di ni byang chub sems dpa' rnams kyi
159b2(mdo sde): tshul khrims kyi rgyan gcig go/ /rigs kyi bu byang chub sems dpa' rnams kyi tshul khrims kyi rgyan ni gnyis po 'di dag ste/ gnyis gang zhe na/ 'di lta ste/ ngan 'gro'i sgo gcod pa dang / bde 'gro'i sgo 'byed pa ste/ gnyis po 'di dag go/ /rigs kyi bu byang
159b3(mdo sde): chub sems dpa' rnams kyi tshul khrims kyi rgyan ni gsum po 'di dag ste/ gsum gang zhe na/ 'di lta ste/ lus rnam par dag pa dang / ngag rnam par dag pa dang / yid rnam par dag pa ste/ gsum po 'di dag go/ /rigs kyi bu byang chub sems dpa'
159b4(mdo sde): rnams kyi tshul khrims kyi rgyan ni bzhi po 'di dag ste/ bzhi gang zhe na/ 'di lta ste/ gang 'dod pa de 'byor pa dang / gang smon pa de yang dag par 'grub pa dang / gang 'dod pa de 'thob pa dang / gang rtsom pa de nyams 'og tu chud par byed pa ste/ bzhi po
159b5(mdo sde): 'di dag go/ /rigs kyi bu byang chub sems dpa' rnams kyi tshul khrims kyi rgyan ni lnga po 'di dag ste/ lnga gang zhe na/ 'di lta ste/ tshul khrims dang ldan pa'i ting nge 'dzin sgyu med pa yin/ shes rab sgyu med pa yin/ rnam par grol ba sgyu med pa yin/
159b6(mdo sde): rnam par grol ba'i ye shes mthong ba sgyu med pa yin/ yongs su mya ngan las 'das pa chen po bla na med pa sgyu med pa yin te lnga po 'di dag go/ /rigs kyi bu byang chub sems dpa' rnams kyi tshul khrims kyi rgyan ni drug po 'di dag ste/ drug gang zhe na/ 'di lta ste/
159b7(mdo sde): yid la chags pa med pa'i tshul khrims kyi phyir skyon med pa'i tshul khrims dang / kha na ma tho ba med pa'i tshul khrims kyi phyir nyams pa med pa'i tshul khrims dang / 'dren ma ma yin pa'i tshul khrims kyi phyir 'dres pa ma yin pa'i tshul khrims dang / dge ba'i
160a1(mdo sde): chos shin tu rnam par 'phel ba'i phyir sra sre ma yin pa'i tshul khrims dang / gang gis 'dod par 'gro ba'i tshul khrims kyi phyir rang dga'i tshul khrims dang / gzhan la rag ma lus pa'i shes pas rang gi dbang sgyur ba'i tshul khrims te drug po 'di dag
160a2(mdo sde): go/ /rigs kyi bu byang chub sems dpa' rnams kyi tshul khrims kyi rgyan ni bdun po 'di dag ste/ bdun gang zhe na/ 'di lta ste/ tshul khrims dang ldan pa'i sbyin pa rnam par dag pa dang / bzod pa rnam par dag pa dang / brtson 'grus rnam par dag pa dang /
160a3(mdo sde): bsam gtan rnam par dag pa dang / shes rab rnam par dag pa dang / thabs rnam par dag pa dang / bag yod pa rnam par dag pa ste/ bdun po 'di dag go/ /rigs kyi bu byang chub sems dpa' rnams kyi tshul khrims kyi rgyan ni brgyad po 'di dag ste/ brgyad
160a4(mdo sde): gang zhe na/ 'di lta ste/ spobs pa phun sum tshogs pa dang / sa phun sum tshogs pa dang / rnam par 'phro ba med pa phun sum tshogs pa dang / lhod pa med pa phun sum tshogs pa dang / 'khon du 'dzin pa med pa phun sum tshogs pa dang / sangs rgyas
160a5(mdo sde): 'byung ba mnyes par byed pa phun sum tshogs pa dang / dal ba phun sum tshogs pa dang / dge ba'i bshes gnyen mgu bar byed pa phun sum tshogs pa ste brgyad po 'di dag go/ /rigs kyi bu byang chub sems dpa' rnams kyi tshul khrims kyi rgyan ni dgu po 'di dag ste/
160a6(mdo sde): dgu gang zhe na/ 'di lta ste/ 'jigs pa med pa yin/ skrag pa med pa yin/ bsam pa nges pa yin/ nye bar zhi ba yin/ bsil ba yin/ bcings pa lhod pa yin/ sems las su rung ba yin/ sems cang shes pa yin/ dul ba'i sa rjes su
160a7(mdo sde): 'thob pa yin te/ dgu po 'di dag go/ /rigs kyi bu byang chub sems dpa' rnams kyi tshul khrims kyi rgyan ni bcu po 'di dag ste/ bcu gang zhe na/ 'di lta ste/ mtshan dang dpe byad bzang po yongs su rdzogs pa'i phyir lus kyi rgyan dang / ji skad smras pa de
160b1(mdo sde): bzhin byed pa'i phyir ngag gi rgyan dang / nyon mongs pa med pa'i phyir sems kyi rgyan dang / smon lam yongs su rdzogs pa'i phyir zhing gi rgyan dang / bsam pa yongs su spyod pa'i phyir sems can yongs su smin par byed pa'i rgyan dang / sdig pa thams cad mi byed pa'i
160b2(mdo sde): phyir skye ba'i rgyan dang / de bzhin gshegs pa'i spyod pa la rjes su slob pa'i phyir byang chub sems dpa'i spyod pa'i rgyan dang / nga rgyal med pa'i phyir shes pa'i rgyan dang / dge ba'i rtsa ba yongs su bsngo ba'i phyir byang chub kyi snying po'i rgyan dang / tshul khrims kyi
160b3(mdo sde): rtsa ba la gnas pa mi 'dor ba'i phyir stobs dang / mi 'jigs pa dang / sangs rgyas kyi chos ma 'dres pa'i rgyan te/ rigs kyi bu bcu po 'di dag ni byang chub sems dpa' rnams kyi tshul khrims kyi rgyan no/ /rigs kyi bu de la byang chub sems dpa' rnams kyi
160b4(mdo sde): ting nge 'dzin gyi rgyan gang zhe na/ rigs kyi bu byang chub sems dpa' rnams kyi ting nge 'dzin gyi rgyan ni gcig ste/ gcig gang zhe na/ 'di lta ste/ sems can thams cad la byams pa ste 'di ni gcig go/ /rigs kyi bu byang chub sems dpa' rnams kyi ting nge
160b5(mdo sde): 'dzin gyi rgyan ni gnyis po 'di dag ste/ gnyis gang zhe na/ 'di lta ste/ drang ba dang / mnyen pa ste gnyis po 'di dag go/ /rigs kyi bu byang chub sems dpa' rnams kyi ting nge 'dzin gyi rgyan ni gsum po 'di dag ste/ gsum gang zhe na/ 'di lta ste/ sgyu med
160b6(mdo sde): pa dang / g.yo med pa dang / bcos ma med pa ste gsum po 'di dag go/ /rigs kyi bu byang chub sems dpa' rnams kyi ting nge 'dzin gyi rgyan ni bzhi po 'di dag ste/ bzhi gang zhe na/ 'di lta ste/ 'dun pas 'gro ba ma yin par mi 'gro ba dang / zhe sdang
160b7(mdo sde): gis 'gro ba ma yin par mi 'gro ba dang / gti mug gis 'gro ba ma yin par mi 'gro ba dang / 'jigs pas 'gro ba ma yin par mi 'gro ba ste bzhi po 'di dag go/ /rigs kyi bu byang chub sems dpa' rnams kyi ting nge 'dzin gyi rgyan ni lnga po 'di dag ste/ lnga gang zhe na/
161a1(mdo sde): 'di lta ste/ sgrib pa lnga spong ba ste/ lnga po de dag gang zhe na/ 'dod pa la 'dun pa dang / gnod sems dang / rmugs pa dang / gnyid dang / rgod pa dang / 'gyod pa dang / the tshom ste/ sgrib pa lnga po 'di dag spong ba'o/ /rigs kyi bu byang
161a2(mdo sde): chub sems dpa' rnams kyi ting nge 'dzin gyi rgyan ni drug po 'di dag ste/ drug gang zhe na/ 'di lta ste/ sangs rgyas rjes su dran pa dang / chos rjes su dran pa dang / dge 'dun rjes su dran pa dang / gtong ba rjes su dran pa dang / tshul khrims rjes su dran pa
161a3(mdo sde): dang / lha rjes su dran pa ste drug po 'di dag go/ /rigs kyi bu byang chub sems dpa' rnams kyi ting nge 'dzin gyi rgyan ni bdun po 'di dag ste/ bdun gang zhe na/ 'di lta ste/ byang chub kyi sems mi brjed pa'i byang chub kyi yan lag bdun bsgom pa ste/ dran pa
161a4(mdo sde): yang dag byang chub kyi yan lag dang / chos rab tu 'byed pa yang dag byang chub kyi yan lag dang / brtson 'grus yang dag byang chub kyi yan lag dang / dga' ba yang dag byang chub kyi yan lag dang / shin tu sbyangs pa yang dag byang chub kyi yan lag dang / ting nge
161a5(mdo sde): 'dzin yang dag byang chub kyi yan lag dang / btang snyoms yang dag byang chub kyi yan lag ste/ bdun po 'di dag go/ /rigs kyi bu byang chub sems dpa' rnams kyi ting nge 'dzin gyi rgyan ni brgyad po 'di dag ste/ brgyad gang zhe na/ 'di lta ste/ 'phags pa'i lam
161a6(mdo sde): yan lag brgyad pa bsgom pa ste/ 'di ltar yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang
161a7(mdo sde): dag pa'i ting nge 'dzin te brgyad po 'di dag go/ /rigs kyi bu byang chub sems dpa' rnams kyi ting nge 'dzin gyi rgyan ni dgu po 'di dag ste/ dgu gang zhe na/ 'di lta ste/ rigs kyi bu 'di la byang chub sems dpa' brjed pa med pa'i sems kyis snying rje chen po'i gnas la gnas
161b1(mdo sde): te/ sems can thams cad yongs su mi gtong bar gnas nas 'dod pa dag las dben pa/ sdig pa mi dge ba'i chos rnams las dben pa/ rtog pa dang bcas pa/ dpyod pa dang bcas pa dben pa las skyes pa'i dga' ba dang / bde ba can bsam gtan dang po rdzogs
161b2(mdo sde): par byas te gnas so/ /de rtog pa dang / dpyod pa dang bral zhing nang yongs su dang ste/ sems kyi rgyud gcig tu gyur pas rtog pa med pa dpyod pa med pa'i ting nge 'dzin las skyes pa'i dga' ba dang / bde ba can bsam gtan gnyis pa rdzogs par byas te gnas
161b3(mdo sde): so/ /de dga' ba'i 'dod chags dang bral bas btang snyoms la gnas shing dran pa dang shes bzhin can yin te/ bde ba lus kyis myong la 'phags pa rnams kyis gang de dran pa dang ldan pa/ bde ba la gnas pa btang snyoms pa'o zhes brjod pa ste/ dga' ba med pa'i
161b4(mdo sde): bsam gtan gsum pa rdzogs par byas te gnas so/ /de bde ba yang spangs te/ snga nas sdug bsngal ba yang spangs shing yid bde ba dang / yid mi bde ba yang nub pas bde ba yang ma yin/ sdug bsngal ba yang ma yin pa/ btang snyoms dang dran pa yongs
161b5(mdo sde): su dag pa bsam gtan bzhi pa rdzogs par byas te gnas so/ /de rnam pa thams cad du gzugs kyi 'du shes rnams las yang dag par 'das te/ thogs pa'i 'du shes rnams nub par gyur cing / sna tshogs kyi 'du shes rnams yid la mi byed pas/ nam
161b6(mdo sde): mkha' mtha' yas so snyam nas/ nam mkha' mtha' yas skye mched rdzogs par byas te gnas so/ /de rnam pa thams cad du nam mkha' mtha' yas skye mched las yang dag par 'das te/ rnam par shes pa mtha' yas so snyam nas rnam shes mtha' yas
161b7(mdo sde): skye mched rdzogs par byas te gnas so/ /de rnam pa thams cad du rnam shes mtha' yas skye mched las yang dag par 'das te/ ci'ang med do snyam nas ci yang med pa'i skye mched rdzogs par byas te gnas so/ /de rnam pa thams cad du ci yang med pa'i
162a1(mdo sde): skye mched las yang dag par 'das nas 'du shes med 'du shes med min skye mched rdzogs par byas te gnas so/ /de rnam pa thams cad du 'du shes med 'du shes med min skye mched las yang dag par 'das te/ 'du shes dang tshor ba 'gog pa'i
162a2(mdo sde): snyoms par 'jug pa la snyoms par 'jug kyang thabs mkhas pas yang dag pa'i mtha' mngon sum du'ang mi byed la/ sngon gyi byin gyi rlabs kyis yang dag par gnas/ sems can rnams kyang yongs su smin par byed pa ste/ ting nge 'dzin gyi rgyan ni dgu po 'di dag go/ /
162a3(mdo sde): rigs kyi bu byang chub sems dpa' rnams kyi ting nge 'dzin gyi rgyan ni bcu po 'di dag ste/ bcu gang zhe na/ 'di lta ste/ mi 'khrugs pas nges par sems pa dang / zhi gnas yongs su rdzogs par byed pa dang / mngon par brtson pa mi 'dor ba dang / nang du
162a4(mdo sde): yang dag 'jog sbed pa dang / dge ba'i rtsa ba rnams chud mi za ba dang / sems dben pa dang / lus shin tu sbyangs pa dang / chos rnams la sems shing 'jal la so sor rtog pa dang / sems la dbang sgyur ba dang / 'phags pa'i rigs rab tu thob pa ste/ rigs
162a5(mdo sde): kyi bu byang chub sems dpa' rnams kyi ting nge 'dzin gyi rgyan ni bcu po 'di dag go/ /rigs kyi bu de la byang chub sems dpa' rnams kyi shes rab kyi rgyan gang zhe na/ rigs kyi bu byang chub sems dpa' rnams kyi shes rab kyi rgyan ni gcig ste/ gcig gang zhe na/ 'di lta ste/
162a6(mdo sde): chos thams cad la the tshom med pa ste/ 'di ni gcig go/ /rigs kyi bu byang chub sems dpa' rnams kyi shes rab kyi rgyan ni gnyis po 'di dag ste/ gnyis gang zhe na/ 'di lta ste/ 'gyod pa dang bral ba dang / kun nas ldang ba dang bral ba ste/ gnyis po 'di
162a7(mdo sde): dag go/ /rigs kyi bu byang chub sems dpa' rnams kyi shes rab kyi rgyan ni gsum po 'di dag ste/ gsum gang zhe na/ 'di lta ste/ gti mug spong ba dang / ma rig pa'i sgo nga'i sbubs nges par gcog pa dang / mun pa mun nag sel ba ste/ gsum po 'di dag
162b1(mdo sde): go/ /rigs kyi bu byang chub sems dpa' rnams kyi shes rab kyi rgyan ni bzhi po 'di dag ste/ bzhi gang zhe na/ 'di lta ste/ sdug bsngal yongs su shes par bya ba'i shes pa dang / kun 'byung ba spang ba'i snang ba dang / 'gog pa mngon sum du bya ba'i mngon gsal
162b2(mdo sde): dang / lam bsgom pa'i byin gyi rlabs te/ bzhi po 'di dag go/ /rigs kyi bu byang chub sems dpa' rnams kyi shes rab kyi rgyan ni lnga po 'di dag ste/ lnga gang zhe na/ 'di lta ste/ dmigs pa med pas tshul khrims kyi phung po yongs su dag pa dang / shes
162b3(mdo sde): rab mchog gis bsam gtan pa yin pas ting nge 'dzin gyi phung po yongs su dag pa dang / gnyis dang bral bas rnam par grol ba'i phung po yongs su dag pa dang / dus gsum mnyam pa nyid pas rnam par grol ba'i ye shes mthong ba'i phung po yongs su dag pa dang /
162b4(mdo sde): 'dod chags dang bral ba'i chos nyid pas chos kyi phung po yongs su dag pa ste/ lnga po 'di dag go/ /rigs kyi bu byang chub sems dpa' rnams kyi shes rab kyi rgyan ni drug po 'di dag ste/ drug gang zhe na/ 'di lta ste/ 'khor gsum yongs su dag pa'i sbyin pa'i
162b5(mdo sde): pha rol tu phyin pa ni sgyu ma dang mnyam pa nyid pas bdag gi 'khor yongs su dag pa dang / rmi lam dang mnyam pa nyid pas sems can gyi 'khor yongs su dag pa dang / rnam par smin pa la re ba med pas byang chub kyi 'khor yongs su dag pa'o/ /'khor gsum yongs
162b6(mdo sde): su dag pa'i tshul khrims kyi pha rol tu phyin pa ni gzugs brnyan lta bu'i phyir lus kyi 'khor yongs su dag pa dang / brag ca lta bu'i shes pas ngag gi 'khor yongs su dag pa dang / sgyu ma dang mnyam pa nyid pas sems kyi 'khor yongs su dag pa'o/ /'khor gsum
162b7(mdo sde): yongs su dag pa'i bzod pa'i pha rol tu phyin pa ni nyes par smras pa'i tshig rnams la khong khro ba spong ba yongs su dag pa dang / bstod pa dang / bsngags pa dang / rjes su chags pa spong ba yongs su dag pa dang / yan lag dang nying lag gcod pa dag la chos kyi sku la
163a1(mdo sde): rab tu rtog pa yongs su dag pa'o/ /'khor gsum yongs su dag pa'i brtson 'grus kyi pha rol tu phyin pa ni 'khor ba rmi lam lta bur mos pas yongs su mi skyo ba yongs su dag pa dang / rdo rje lta bu'i bsam pas brtan pa yongs su dag pa dang / mtshan
163a2(mdo sde): ma thams cad las sgrol bas blang ba med pa dang dor ba med pa yongs su dag pa'o/ /'khor gsum yongs su dag pa'i bsam gtan gyi pha rol tu phyin pa ni 'gyur bar shes pas de la ma chags pa yongs su dag pa dang / mngon par zhen pa med pas lhag mthong
163a3(mdo sde): yongs su dag pa dang / mngon par shes pa skyed pas dmigs pa yongs su dag pa'o/ /'khor gsum yongs su dag pa'i thabs kyi pha rol tu phyin pa ni sems can yongs su smin par byed pas bsdu ba'i dngos po yongs su dag pa dang / dam pa'i chos yongs su
163a4(mdo sde): 'dzin pas gzungs yongs su dag pa dang / sangs rgyas kyi zhing gi rgyan gyi phyir smon lam yongs su dag pa ste/ drug po 'di dag go/ /rigs kyi bu byang chub sems dpa' rnams kyi shes rab kyi rgyan ni bdun po 'di dag ste/ bdun gang zhe na/ 'di lta ste/ dran
163a5(mdo sde): pa nye bar gzhag pa rnams la dran pa med cing yid la byed pa med pa dang / yang dag par spong ba rnams la skye ba med pa dang 'gag pa med par shes pa dang / rdzu 'phrul gyi rkang pa rnams kyis lus dang sems dben pa dang / dbang po rnams la dbang po yongs su
163a6(mdo sde): shes pa dang / stobs rnams kyis bdud dang nyon mongs pa thams cad tshar gcod pa dang / byang chub kyi yan lag rnams kyis chos thams cad kyi ngo bo nyid dang / lam rnams la 'ong ba med pa dang 'gro ba med par shes pa ste bdun po 'di dag go/ /rigs kyi bu
163a7(mdo sde): byang chub sems dpa' rnams kyi shes rab kyi rgyan ni brgyad po 'di dag ste/ brgyad gang zhe na/ 'di lta ste/ shin tu zhi ba'i phyir zhi gnas shes pa dang / rab rib dang bral ba'i phyir lhag mthong shes pa dang / chos kyi phung po rjes su rtogs pa'i phyir phung po shes
163b1(mdo sde): pa dang / nam mkha'i khams dang mnyam pa nyid kyi phyir khams shes pa dang / grong stong dang mnyam pa nyid kyi phyir skye mched shes pa dang / bdag med pa'i phyir rten cing 'brel par 'byung ba shes pa dang / mi 'khrugs pa'i phyir bden pa shes pa dang / yang
163b2(mdo sde): dag pa ji lta ba bzhin rab tu rtogs pas chos thams cad nges par rtogs pa shes pa ste/ brgyad po 'di dag go/ /rigs kyi bu byang chub sems dpa' rnams kyi shes rab kyi rgyan ni dgu po 'di dag ste/ dgu gang zhe na/ 'di lta ste/ sngon gyi mtha' dag pas 'das pa shes pa dang
163b3(mdo sde): phyi ma'i mtha' dag pas ma 'ongs pa shes pa dang / bar gyi mtha' dag pas da ltar byung ba shes pa dang / rgyu chud mi za bas nges pa rnams shes pa dang / rkyen phye bar sgrub pas ma nges pa rnams shes pa dang / yongs su smin par byed pas log pa nyid du ma nges pa rnams shes pa dang /
163b4(mdo sde): chos kyi skus rab tu phye ba'i phyir sangs rgyas thams cad mnyam pa nyid du shes pa dang / 'dod chags dang bral ba'i chos kyi phyir chos thams cad mnyam pa nyid du shes pa dang / 'dus ma byas kyis rab tu phye ba'i phyir 'phags pa thams cad mnyam pa nyid du shes pa ste/ dgu po
163b5(mdo sde): 'di dag go/ /rigs kyi bu byang chub sems dpa' rnams kyi shes rab kyi rgyan ni bcu po 'di dag ste/ bcu gang zhe na/ 'di lta ste/ rnam par bsgrub pa'i mtshan nyid kyi phyir sgyu ma lta bur shes pa dang / yongs su rtog pa'i mtshan nyid kyi phyir rmi lam lta bur shes pa dang /
163b6(mdo sde): rnam par 'khrul pa'i mtshan nyid kyi phyir smig rgyu lta bur shes pa dang / 'pho ba med pa'i mtshan nyid kyi phyir gzugs brnyan lta bur shes pa dang / 'du 'phrod kyi mtshan nyid kyi phyir mig yor lta bur shes pa dang / rkyen gyi mtshan nyid kyi phyir brag ca lta bur shes pa
163b7(mdo sde): dang / chos kyi dbyings 'dres pa med pa'i mtshan nyid du shes pa dang / de bzhin nyid gnas med pa'i mtshan nyid du shes pa dang / yang dag pa'i mtha' mi 'khrugs pa'i mtshan nyid du shes pa dang / 'dus byas dag 'dus ma byas kyi mtshan nyid du shes pa ste/
164a1(mdo sde): rigs kyi bu byang chub sems dpa' rnams kyi shes rab kyi rgyan ni bcu po 'di dag go/ /rigs kyi bu de la byang chub sems dpa' rnams kyi gzungs kyi rgyan ni gang zhe na/ rigs kyi bu byang chub sems dpa' rnams kyi gzungs kyi rgyan ni gcig ste
164a2(mdo sde): gcig gang zhe na/ 'di lta ste/ dran pa brjed pa med pa ste/ 'di ni gcig go/ /rigs kyi bu byang chub sems dpa' rnams kyi gzungs kyi rgyan ni gnyis po 'di dag ste/ gnyis gang zhe na/ 'di lta ste/ kun tu 'dzin pa dang / 'dzin pa ste/ gnyis
164a3(mdo sde): po 'di dag go/ /rigs kyi bu byang chub sems dpa' rnams kyi gzungs kyi rgyan ni gsum po 'di dag ste/ gsum gang zhe na/ 'di lta ste/ don la mkhas pa dang / tshig 'bru la mkhas pa dang / nges pa'i tshig la mkhas pa ste/ gsum po 'di dag go/ /
164a4(mdo sde): rigs kyi bu byang chub sems dpa' rnams kyi gzungs kyi rgyan ni bzhi po 'di dag ste/ bzhi gang zhe na/ 'di lta ste/ chags pa med pa'i tshig dang / rtsub pa ma yin pa'i tshig dang / rab tu grol ba'i tshig dang / pa med pa'i tshig ste/ bzhi po
164a5(mdo sde): 'di dag go/ /rigs kyi bu byang chub sems dpa' rnams kyi gzungs kyi rgyan ni lnga po 'di dag ste/ lnga gang zhe na/ 'di lta ste/ thos pa thams cad kyi nang nas don la rton pa dang / yi ge'i tshogs thams cad kyi nang nas ye shes la rton pa dang / mdo sde
164a6(mdo sde): thams cad kyi nang nas nges pa'i don gyi mdo sde la rton pa dang / gang zag gi sgra thams cad las chos nyid la rton pa dang / 'jig rten thams cad las 'jig rten las 'das pa la rton pa ste/ lnga po 'di dag go/ /rigs kyi bu byang chub sems dpa' rnams kyi
164a7(mdo sde): gzungs kyi rgyan ni drug po 'di dag ste/ drug gang zhe na/ 'di lta ste/ ji skad smras pa de bzhin du byed pa dang / bden pa'i rjes su 'thun pa'i tshig rab tu thob pa dang / nga rgyal med pas gzung bar 'os pa'i tshig dang / g.yo med pas blang bar 'os pa'i
164b1(mdo sde): tshig dang / snying rje chen po la sbyor bas 'bras bu yod pa'i chos ston pa dang / snod la mkhas pas phyad par chos ston pa dang / 'jig rten shes pas dus su chos ston pa ste drug po 'di dag go/ /rigs kyi bu byang chub sems dpa' rnams kyi gzungs kyi
164b2(mdo sde): rgyan ni bdun po 'di dag ste/ bdun gang zhe na/ 'di lta ste/ mgyogs pa'i spobs pa dang / shugs can gyi spobs pa dang / myur ba'i spobs pa dang / chags pa med pa'i spobs pa dang / rgyun chad pa med pa'i spobs pa dang / 'khrul pa med
164b3(mdo sde): pa'i spobs pa dang / shin tu nges pa'i tshig gi spobs pa ste/ bdun po 'di dag go/ /rigs kyi bu byang chub sems dpa' rnams kyi gzungs kyi rgyan ni brgyad po 'di dag ste/ brgyad gang zhe na/ 'di lta ste/ lha'i skad shes pa dang / klu'i skad shes pa
164b4(mdo sde): dang / gnod sbyin gyi skad shes pa dang / dri za'i skad shes pa dang / lha ma yin gyi skad shes pa dang / nam mkha' lding gi skad shes pa dang / mi 'am ci'i skad shes pa dang / lto 'phye chen po'i skad shes pa nas sems can thams cad kyi bar gyi skad
164b5(mdo sde): shes pa ste/ brgyad po 'di dag go/ /rigs kyi bu byang chub sems dpa' rnams kyi gzungs kyi rgyan ni dgu po 'di dag ste/ dgu gang zhe na/ 'di lta ste/ 'khor gyi nang du spa gong ba med pa dang / smra ba'i nang du zhum pa med pa dang / chos bshad pa'i
164b6(mdo sde): nang du 'jigs pa med pa dang / 'dri ba rnams la nges par 'byung ba shes pa dang / mngon pa'i nga rgyal can rnams la snrel zhir bstan pa shes pa dang / yang dag par zhugs pa rnams la rjes su 'thun pa bstan pa shes pa dang / khengs pa dag la lag na
164b7(mdo sde): rdo rje ston pa dang / mngon par chags pa rnams la sreg pa'i bskal pa ston pa dang / yongs su smin pa rnams la theg pa'i rim pa ji lta ba bzhin du ston pa ste/ dgu po 'di dag go/ /rigs kyi bu byang chub sems dpa' rnams kyi gzungs kyi rgyan ni bcu po 'di
165a1(mdo sde): dag ste/ bcu gang zhe na/ 'di lta ste/ dogs pa thams cad la the tshom med par ston pa shes pa dang / blos chos skye ba'i sgo dang / shes rab kyi snang ba gzhan la lhag ma ma lus pa dang / yi ge bstan pa mi zad pa dang / don bstan pa rgyun chad pa med pa
165a2(mdo sde): dang / sangs rgyas kyi bsngags pa mtha' yas pa yang dag par rab tu brjod pa dang / kun nas nyon mongs pa'i skyon mu med bar brjod pa dang / rnam par byang ba'i bsngags pa tshad med pa ston pa dang / dbang po thams cad la gzhol bar 'jug pa chags
165a3(mdo sde): pa med pa dang / sangs rgyas kyis gnang ba'i so so yang dag par rig pa la 'jug pa shes pa ste/ rigs kyi bu byang chub sems dpa' rnams kyi gzungs kyi rgyan ni bcu po 'di dag go/ /de nas bcom ldan 'das kyis don de nyid rgya cher bstan pa'i phyir tshigs
165a4(mdo sde): su bcad ba 'di dag gsungs so/ /gang gis theg mchog dam pa 'di mdzes pa/ /blo gros chen po rnams kyi rgyan bzhi ste/ tshul khrims ting 'dzin de bzhin shes rab mchog /shin tu rnam nges don dang de bzhin gzungs/ /de ni lus can kun gyi yid
165a5(mdo sde): 'od dga'/ /lus dang ngag rnams dang ni yid dag cing / de yi rnam par lhung ba kun chad pa/ /'di ni tshul khrims ldan pa'i rgyan yin no/ /lha mi rnams kyi nang du mkhas pa skye/ /de yi smon lam ji ltar 'dod bzhin 'grub/ /nan tan snying por byed
165a6(mdo sde): dang yang dag ldan/ /'di ni tshul khrims dag pa'i rgyan yin no/ /de yi ting 'dzin sgyu ma ma yin te/ /shes rab rnam grol de bzhin ye shes mthong / de yi mya ngan las 'das pa sgyu ma min/ /'di ni tshul khrims rnam par dag pa'i rgyan/ /tshul khrims
165a7(mdo sde): skyon med tshul khrims rnam par dag / tshul khrims sra sre ma yin 'dren ma med/ /de yi rang dga' de bzhin rang dbang yin/ /'di ni gang dag tshul khrims dag pa'i rgyan/ /tshul khrims kyis ni sbyin pa dag par 'gyur/ /bzod pa dag cing de bzhin
165b1(mdo sde): brtson 'grus dag / bsam gtan dag cing de bzhin shes rab dag /thabs dang de bzhin bag yod dag pa yin/ /g.yo ba med cing brtan la shin tu gnas/ /sa mchog thob cing rnal 'byor rnam 'phro med/ /lhod pa spangs shing dgang sla gso yang sla/ /
165b2(mdo sde): 'di ni gang dag tshul khrims dag pa'i rgyan/ /brtson 'grus 'bar zhing tshul khrims bsngags pa ste/ /de yi sems ni nam yang gdung mi 'gyur/ /de la yid la gcags par 'gyur med de/ /'di ni gang dag tshul khrims dag pa'i rgyan/ /'jigs pa
165b3(mdo sde): med cing mi skrag mi zhum ste/ /bsam pa des shing zhi la yid rab zhi/ /'dir ni de yi bcings pa lhod par gyur/ /'di ni gang dag tshul khrims dag pa'i rgyan/ /grags chen sems ni las su rung ba yin/ /de ni dul zhing de bzhin cang shes yid/ /'dir ni
165b4(mdo sde): rang lus mtshan gyis brgyan byed pa/ /'di ni gang dag tshul khrims dag pa'i rgyan/ /de ni ji skad smras pa de bzhin byed/ /mkhas pa de ni ngag gi rgyan thob ste/ /de ni nyon mongs med pas rtag sems brgyan/ /'di ni gang dag tshul khrims dag pa'i rgyan/ /khyad
165b5(mdo sde): par 'phags pa'i zhing ni legs par brgyan/ /theg pa mchog la sems can yongs smin byed/ /gang phyir sdig pa thams cad mi byed pas/ /rang gi skye ba legs par brgyan par byed/ /byang chub spyod pa rtag tu brgyan byed cing / /byang chub snying po dam pa brgyan
165b6(mdo sde): par byed/ /stobs dang mi 'jigs pa dag brgyan byed cing / /nga rgyal med pas shes pa legs par brgyan/ /de ni byams pas sems can kun khyab byed/ /mkhas pa rtag tu drang dang mnyen pa yin/ /g.yo ni med cing sgyu med bcos pa med/ /gti mug
165b7(mdo sde): 'dod sdang 'jigs pas 'gro ma yin/ /de ni sgrib pa lnga po rnam par sel/ /bag yod gyur nas rjes su dran drug bsgom/ /byang chub yan lag bdun dang lam sgom ste/ /mthar gyis dgu dang ting 'dzin bsam gtan byed/ /rnal 'byor pa ni zhi gnas nges
166a1(mdo sde): sems sbyor/ /de ni tshul bzhin dge ba chud mi gson/ /dben dang shin tu sbyangs dang so sor rtog /'phags pa'i rigs la dbang ni sgyur ba yin/ /chos rnams la ni the tshom med par gyur/ /de la kun nas ldang dang 'gyod pa med/ /de
166a2(mdo sde): la ma rig gti mug mun pa med/ /bden pa snang ba yongs su shes pa shes/ /tshul khrims dag pa dmigs pa med pa ste/ /shes rab dam pa bsam gtan ting 'dzin dag /gnyis bsal nas ni rnam par grol ba dag /lhag pa'i nga rgyal med cing shes pa
166a3(mdo sde): dag / dus gsum dag la ye shes mthong mi chags/ /'dod chags bral ba'i shes pas chos kyang dag /dag nas 'dir ni de la rlom sems med/ /'di ni gang dag shes rab ldan pa'i rgyan/ /shes rab kyis ni sbyin pa brgyan gyur te/ /rmi lam sgyu ma tshol
166a4(mdo sde): ba med pa'i phyir/ /bdag dang byang chub de bzhin sems can rnams/ /'khor gsum po dag de dag rnam par sbyong / /shes rab kyis ni tshul khrims brgyan gyur te/ /gzugs brnyan sgyu ma brag ca 'dra ba'i phyir/ /lus dang ngag rnams dang ni de bzhin sems/ /
166a5(mdo sde): 'khor gsum po dag de ni rnam par sbyong / /shes rab kyis ni bzod pa brgyan gyur te/ /mkhas dang mtho min dma' bar 'gyur min dang / /dam pa'i chos sku rtag tu rab rtog pa/ /'khor gsum po dag de ni rnam par sbyong / /shes rab kyis ni brtson 'grus brgyan
166a6(mdo sde): gyur te/ /skyo ba med cing bsam pa brtan pa dang / /de ni blang ba med cing dor med pa/ /'khor gsum po dag de ni rnam par sbyong / /shes rab kyis ni bsam gtan brgyan gyur te/ /de la ma chags gyur dang lhag mthong dang / /mkhas dang mngon par shes
166a7(mdo sde): pa skyed pa dang / /'khor gsum po dag de ni rnam par sbyong / /shes rab kyis ni thabs kyang brgyan byed de/ /shin tu sdud dang gzungs dang yang dag smon/ /'khor gsum po dag de ni rnam sbyong zhing / /sems can chos dang de bzhin zhing rnams sbyong / /dran
166b1(mdo sde): pa nye bar gzhag la dran mi 'jug / yang dag spong ba rnams la gnyis med de/ /rdzu 'phrul gyis ni lus dang sems kyang dben/ /sems can gyis ni dbang po kun mi shes/ /bdud dang nyon mongs rnams kyis zil mi non/ /chos kyi rang bzhin tshul bzhin rjes
166b2(mdo sde): su rtogs/ /de bzhin lam la 'ong med 'gro ba med/ /'di ni gang dag shes rab ldan pa'i rgyan/ /de ni shin tu zhi bas zhi gnas shes/ /de yi lhag mthong spyod yul mtha' yas te/ /chos kyi phung po ci bzhin phung po shes/ /khams ni nam mkha' mtshungs
166b3(mdo sde): shing 'dra bar shes/ /des ni stong pa lta bur skye mched shes/ /rten pas bsags pas chos rnams 'byung med de/ /don dam bden par 'khrugs pa med par shes/ /tshul bzhin gyis ni nges par rtogs par shes/ /dus gsum la ni chags med ye shes
166b4(mdo sde): 'jug / rnam par gzhag phyir phung po gsum yang shes/ /dkon mchog gsum ni mtshan nyid gcig tu shes/ /'di ni gang dag shes rab ldan pa'i rgyan/ /rnam bsgrubs mtshan nyid sgyu ma lta bur shes/ /yongs brtags rtsa ba rmi lam ji bzhin no/ /
166b5(mdo sde): rnam 'phrul mtshan nyid smig rgyu 'dra ba ste/ /'pho med chos rnams gzugs brnyan mtshan nyid do/ /'du 'phrod byung ba mig yor lta bu ste/ /rkyen rnams kyis ni brag ca ji bzhin no/ /chos kyi dbyings ni rtag tu ma 'dres shes/ /de bzhin nyid ni gnas med de
166b6(mdo sde): rab shes/ /yang dag mtha' ni rtag tu mi g.yo chos/ /'dus ma byas dang 'dus byas gnyis su med/ /shes rab zab cing blo ni rab yangs par/ /brgyan nas sangs rgyas chos rnams tshol bar byed/ /de ni nam yang dran pa brjed pa med/ /chos rnams
166b7(mdo sde): kun tu 'dzin cing 'dzin par byed/ /don dang tshig 'bru la ni rtag tu mkhas/ /nges tshig shes pa rtag par rtogs khong chud/ /chags med tshig dang rtsub pa ma yin dang / /rab tu grol ba'i tshig dang med tshig /thos pa kun don rtag tu rtog pa dang / /
167a1(mdo sde): mkhas pa de ni ye shes rton par byed/ /nges don mdo sde rtogs par rab tu shes/ /gang zag med pa'i chos nyid rton byed cing / /'jig rten 'das pa'i chos nyid la yang rton/ /de ni gzungs kyis brgyan par gyur pa yin/ /de yi tshig ni bden
167a2(mdo sde): pa'i rjes su 'thun/ /gzung bar 'os dang dus su 'os pa yin/ /de yi chos bstan de ni 'bras bu yod/ /phyed pa dang ni dus su rgyun chags 'jug /de yi spobs pa mgyogs pa skye ba ste/ /shugs can dang ni myur dang rtag mi chags/ /rgyun chad med dang 'khrul
167a3(mdo sde): med nges pa'i tshig / legs par brgyus pa'i phreng bas legs brgyan bzhin/ /lha dang klu yi skad ni rab tu shes/ /gnod sbyin dag dang dri za lha min dang / /mkha' lding mi 'am ci dang lto 'phye che/ /sems can kun gyi skad kyang rab tu shes/ /'khor lhags
167a4(mdo sde): shes nas spa gong med pa ste/ /smra ba mthong nas zhum par gyur pa'ang med/ /'jigs pa med par chos kyi gtam yang rjod/ /'dri ba rnams la nges 'byung rab tu shes/ /lhag pa'i nga rgyal can mthong snrel zhi yi/ /gtam brjod rnal 'byor mthong nas rjes
167a5(mdo sde): su 'thun/ /nga rgyal can la lag na rdo rje ston/ /yul mngon chags la sreg pa'i bskal pa ste/ /theg pa gsum gyi rim pa'i gtam yang rjod/ /dogs pa kun gyi the tshom gcod pa ste/ /blo yi chos rnams mngon sum 'gyur ba yin/ /de yi shes rab
167a6(mdo sde): nam yang gzhan mi ltos/ /yi ge thams cad rtag tu zad mi shes/ /don rnams nges pa dag la rgyun chags te/ /'di ni sangs rgyas chos rnams mtha' yas brjod/ /de ni gzungs kyis brgyan par gyur pa yin/ /kun nas nyon mongs skyon ni mtha' yas
167a7(mdo sde): shes/ /rnam par byang ba'i phan yon thug pa med/ /de bzhin sems can dbang po thams cad shes/ /sangs rgyas gnang ba'i so so rig pa thob/ /de ni gzungs kyis brgyan par gyur pa ste/ /de yi yon tan 'di dang gzhan dag kyang / /bskal par rgyun
167b1(mdo sde): chad med par rab brjod kyang / /yon tan mtha' ni rtogs par mi nus so// //bam po gsum pa/ bcom ldan 'das kyis gzhan yang byang chub sems dpa' gzungs kyi dbang phyug gi rgyal po la bka' stsal pa/ rigs kyi bu snang ba
167b2(mdo sde): gang dag gis snang bar gyur na byang chub sems dpa' mun pa mun nag dang bral zhing byang chub sems dpa'i spyod pa yongs su dag pa spyod par 'gyur ba byang chub sems dpa' rnams kyi snang ba ni brgyad po 'di dag go/ /brgyad gang zhe na/ 'di lta ste/ dran pa'i
167b3(mdo sde): snang ba dang / blo gros kyi snang ba dang / rtogs pa'i snang ba dang / chos kyi snang ba dang / shes pa'i snang ba dang / bden pa'i snang ba dang / mngon par shes pa'i snang ba dang / sgrub pa'i snang ba ste/ rigs kyi bu byang chub sems dpa' rnams kyi snang
167b4(mdo sde): ba ni brgyad po 'di dag go/ /rigs kyi bu de la byang chub sems dpa' rnams kyi dran pa'i snang ba gang zhe na/ rigs kyi bu byang chub sems dpa' rnams kyi dran pa'i snang ba ni brgyad po 'di dag ste/ brgyad gang zhe na/ 'di lta ste/ sngon byas pa'i dge ba'i rtsa ba
167b5(mdo sde): chud mi gzon pa dang / dge ba'i rtsa ba ma byas pa sogs pa dang / thos pa'i chos rnams mi brjed pa dang / don rnam par nges pa rjes su thob pa dang / yul drug gis mi 'phrogs pa dang / mi dge ba'i chos spang zhing dge ba'i chos yongs su rdzogs
167b6(mdo sde): par bya ba'i phyir dran pa rgya chen po phun sum tshogs par gyur pa dang / de dran pa phun sum tshogs par rig nas sangs rgyas bcom ldan 'das rnams kyis chos kyi grong khyer srung bar 'jog pa dang / dran pa sngon du 'gro bas chos thams cad la snang ba thob pa yin te/
167b7(mdo sde): rigs kyi bu byang chub sems dpa' rnams kyi dran pa'i snang ba ni brgyad po 'di dag go/ /rigs kyi bu byang chub sems dpa' rnams kyi blo gros kyi snang ba ni brgyad po 'di dag ste/ brgyad gang zhe na/ 'di lta ste/ don gyi blo gros yin gyi tshig 'bru'i blo gros ma yin
168a1(mdo sde): pa dang / ye shes kyi blo gros yin gyi rnam par shes pa'i blo gros ma yin pa dang / chos kyi blo gros yin gyi nyon mongs pa'i blo gros ma yin pa dang / rig pa'i blo gros yin gyi 'gal ba'i blo gros ma yin pa dang / byang chub kyi sems kyi blo gros
168a2(mdo sde): yin gyi nyan thos dang rang sangs rgyas kyi blo gros ma yin pa dang / rlabs po che'i blo gros yin gyi dman pa'i blo gros ma yin pa dang / sangs rgyas kyi blo gros yin gyi bdud kyi blo gros ma yin pa dang / snying rje chen po'i blo gros yin gyi sems can la rnam par 'tshe
168a3(mdo sde): ba'i blo gros ma yin pa ste/ rigs kyi bu byang chub sems dpa' rnams kyi blo gros kyi snang ba ni brgyad po 'di dag go/ /rigs kyi bu byang chub sems dpa' rnams kyi rtogs pa'i snang ba ni brgyad po 'di dag ste/ brgyad gang zhe na/ 'di lta ste/ chos thams
168a4(mdo sde): cad rtogs par khong du chud par 'gyur ba dang / dgongs te bstan pa rnams rtogs par khong du chud par 'gyur ba dang / sems can gyi bsam pa rnams rtogs par khong du chud par 'gyur ba dang / so so yang dag par rig pa'i shes pa rnams rtogs par khong
168a5(mdo sde): du chud par 'gyur ba dang / rten cing 'brel bar 'byung ba zab mo rtogs par khong du chud par 'gyur ba dang / snrel zhi'i rgyud bstan pa rtogs par khong du chud par 'gyur ba dang / spyi'u tshugs kyi rgyud bstan pa rtogs par khong du chud par 'gyur ba dang / sangs
168a6(mdo sde): rgyas kyi chos thams cad rtogs par khong du chud par 'gyur ba ste/ rigs kyi bu byang chub sems dpa' rnams kyi rtogs pa'i snang ba ni brgyad po 'di dag go /rigs kyi bu byang chub sems dpa' rnams kyi chos kyi snang ba ni brgyad po 'di dag ste/ brgyad gang zhe na/
168a7(mdo sde): 'di lta ste/ sems can rnams la las kyi bya ba la 'jug pa ston pas 'jig rten pa'i chos kyi snang ba dang / thar pa 'dod pa rnams la shes rab kyis ston pas 'jig rten las 'das pa'i chos kyi snang ba dang / lam shin tu bsgoms pa'i phyir sgrib pa med
168b1(mdo sde): pa'i chos kyi snang ba dang / 'dod pa dang / srid pa dang / ma rig pa dang / lta ba'i zag pa mi slong ba'i phyir zag pa med pa'i chos kyi snang ba dang / 'phags pa rnams kyi nges par gyur pa mngon sum du byed pa'i phyir 'dus ma byas pa'i chos kyi snang ba dang / glo bur
168b2(mdo sde): gyi nyon mongs pa la shin tu rtogs pa'i phyir kun nas nyon mongs pa'i chos kyi snang ba dang / sems rang bzhin gyis 'od gsal ba'i phyir rnam par byang ba'i chos kyi snang ba dang / chos rnams shin tu nye bar zhi ba'i phyir mya ngan las 'das pa'i chos kyi snang ba ste/
168b3(mdo sde): rigs kyi bu byang chub sems dpa' rnams kyi chos kyi snang ba ni brgyad po 'di dag go/ /rigs kyi bu byang chub sems dpa' rnams kyi shes pa'i snang ba ni brgyad po 'di dag ste/ brgyad gang zhe na/ 'di lta ste/ brgyad pa'i shes pa'i snang ba dang / rgyun
168b4(mdo sde): du zhugs pa'i shes pa'i snang ba dang / lan cig phyir 'ong ba'i shes pa'i snang ba dang / phyir mi 'ong ba'i shes pa'i snang ba dang / dgra bcom pa'i shes pa'i snang ba dang / rang sangs rgyas kyi shes pa'i snang ba dang / byang chub sems dpa'i shes
168b5(mdo sde): pa'i snang ba dang / yang dag par rdzogs pa'i sangs rgyas kyi mkhyen pa'i snang ba ste/ rigs kyi bu byang chub sems dpa' rnams kyi shes pa'i snang ba ni brgyad po 'di dag go/ /rigs kyi bu byang chub sems dpa' rnams kyi bden pa'i snang ba ni brgyad po 'di
168b6(mdo sde): dag ste/ brgyad gang zhe na/ 'di lta ste/ bden pa bsgom pa gang gis nges par gyur pa la 'jug pa de la de'i snang ba dang / bden pa bsgom pa gang gis 'bras bu dang po 'thob par 'gyur ba de la de'i snang ba dang / bden pa bsgom pa gang gis 'bras bu
168b7(mdo sde): gnyis pa 'thob par 'gyur ba de la de'i snang ba dang / bden pa bsgom pa gang gis 'bras bu gsum pa 'thob par 'gyur ba de la de'i snang ba dang / bden pa bsgom pa gang gis 'bras bu bzhi pa 'thob par 'gyur ba de la de'i snang ba dang / bden pa bsgom pa gang
169a1(mdo sde): gis rang sangs rgyas nyid 'thob par 'gyur ba de la de'i snang ba dang / bden pa bsgom pa gang gis byang chub sems dpa'i bzod pa rab tu 'thob par 'gyur ba de la de'i snang ba dang / bden pa bsgom pa gang gis sangs rgyas kyi byang chub mngon par rdzogs par
169a2(mdo sde): 'tshang rgya bar 'gyur ba de la de'i snang ba ste/ rigs kyi bu byang chub sems dpa' rnams kyi bden pa'i snang ba ni brgyad po 'di dag go /rigs kyi bu byang chub sems dpa' rnams kyi mngon par shes pa'i snang ba ni brgyad po 'di dag ste/ brgyad gang zhe na/ 'di lta ste/
169a3(mdo sde): lha'i mig gis gzugs thams cad yang dag par mthong ba'i phyir gsal ba'i snang ba dang / lha'i rna bas sgra thams cad thos pa'i phyir nges par rtogs pa'i snang ba dang / sngon gyi gnas bskal pa grangs med pa rjes su dran pa'i phyir rjes su dran pa'i snang ba dang / sems can
169a4(mdo sde): thams cad kyi sems la lta ba'i phyir rang bzhin gyis 'od gsal ba'i snang ba dang / sangs rgyas kyi zhing mtha' yas par rdzu 'phrul gyis 'gro ba'i phyir nam mkha' sgrib pa med pa'i snang ba dang / zag pa med pa'i shes pa yongs su rdzogs par byed pa'i phyir shes pa'i snang
169a5(mdo sde): ba dang / sems can thams cad nye bar 'tsho ba'i phyir bsod nams kyi tshogs kyi snang ba dang / sems can thams cad kyi dogs pa gcod pa'i phyir ye shes kyi tshogs kyi snang ba ste/ rigs kyi bu byang chub sems dpa' rnams kyi mngon par shes pa'i snang ba ni brgyad po
169a6(mdo sde): 'di dag go/ /rigs kyi bu byang chub sems dpa' rnams kyi sgrub pa'i snang ba ni dgu po 'di dag ste/ dgu gang zhe na/ 'di lta ste/ sgrub pas ye shes kyi snang ba dang / sgrub pas shes rab kyi snang ba dang / sgrub pas blo'i snang ba dang / sgrub pas yang dag pa'i lta ba'i
169a7(mdo sde): snang ba dang / sgrub pas zhi gnas kyi snang ba dang / sgrub pas lhag mthong gi snang ba dang / sgrub pas sems can gyi bsam pa'i snang ba dang / sgrub pas 'khrugs pa med par sems rnam par grol ba'i snang ba dang / sgrub pas shin tu mthar thug pa'i snang ba snang ba
169b1(mdo sde): ste/ rigs kyi bu byang chub sems dpa' rnams kyi sgrub pa'i snang ba ni dgu po 'di dag go/ /de nas bcom ldan 'das kyis de'i tshe tshigs su bcad pa 'di dag gsungs so/ /dran pa de dang yang dag 'dres pa ni/ /sngon chad las dge bsags pa chud mi gzon/ /
169b2(mdo sde): phra bar sngo ba phun sum tshogs pa de/ /phyi phyir zhing ni yang dag sgrub par byed/ /thos pa'i chos rnams la ni brjed pa med/ /rnam par nges pa myur du 'thob par 'gyur/ /nye bar zhi bas yul rnams las ni sbas/ /dran dang ldan pa mi dge rnams dang bral/ /dran
169b3(mdo sde): pa rgya bo che ni shin tu bsags/ /bya ba bya ba dag ni rnam par 'byed/ /dran pa dag dang ldan par rig nas ni/ /rgyal ba rang byung dag gi byin gyis rlob/ /dam pa'i chos kyi grong khyer skyong byed pa/ /de ni 'gro ba rnams la chos ston nus/ /shes rab ldan pa mun
169b4(mdo sde): pa rnam bral te/ /lha dang mi rnams kyi ni don kyang byed/ /blo gros bzang ldan snang ba thob gyur nas/ /dogs pa dang ni the tsom rnams kyang gcod/ /dran dang ldan pa rang 'byung ye shes kyis/ /byang chub myur du rjes su rtogs par byed/ /de ni don gyi blo gros
169b5(mdo sde): can yin gyi/ /tshig 'bru'i rjes su mi rgyug sgra la'ang min/ /sems can dag pa ye shes blo gros can/ /rnam par shes pa'i blo gros 'dod ma yin/ /chos kyi blo gros ldan par gyur pa de/ /nyon mongs blo gros sel cing gti mug bral/ /shes rab dang
169b6(mdo sde): ni thabs kyi tshul shes pa/ /de ni rgyal ba'i byang chub 'gal mi byed/ /de ni sangs rgyas 'gyur ba'i blo gros ldan/ /nyan thos 'gyur min rang rgyal 'gyur ma yin/ /rtag tu rlabs chen blo gros can yin gyi/ /de ni blo gros chung ngu 'dod ma yin/ /sangs
169b7(mdo sde): rgyas blo gros rtag tu ldan yin gyi/ /bdud kyi blo gros su ni 'gyur ma yin/ /blo gros ldan pa snying rje cher gzhol gyi/ /sems can gang la'ang rnam par 'tshe ba min/ /chos 'ga' bstan pa gang yin de la ni/ /the tshom med cing rtogs par khong du chud/ /
170a1(mdo sde): de ni dgongs te gsung la mkhas 'gyur zhing / /sems can spyod pa rnams la rtogs dang ldan/ /so so yang dag rig la rtogs ldan zhing / /de yi shes pa 'jug pa chags pa med/ /rkyen byung byed pa po dang rnam bral bar/ /rten pa'i chos rnams
170a2(mdo sde): dag ni rab tu shes/ /de ni snrel zhi'i rgyu la mkhas gyur cing / /spyi'u tshugs tshul ni rtogs par khong du chud/ /sangs rgyas kyi ni chos rnams ji snyed pa/ /thams cad kyang ni rtogs par khong du chud/ /'jig rten pa yi chos kyi snang ba yis/ /lha mi rnams
170a3(mdo sde): kyi las kyi bya ba shes/ /'jig rten las ni 'das pa'i ye shes kyis/ /shes rab snang ba dang ni ldan pa yin/ /kha na ma thor bcas dang ma tho med/ /ye shes rab tu gsal ba chen po 'jug /lam ni shin tu bsgoms par gyur pa'i phyir/ /rtag tu 'bras
170a4(mdo sde): bu yod par chos ston to/ /zag par bcas dang zag pa med pa yi/ /chos la de yi snang ba rab tu 'jug /de ni zag pa thams cad spong byed cing / /lha dang mi rnams kyi ni don kyang byed/ /'dus ma byas dang 'dus byas chos rnams la/ /de yi shes pa rtag
170a5(mdo sde): tu rab tu 'jug / de ni de yis dri bral rab rib med/ /skyon med thob nas spyad pa rnams kyang spyod/ /rnam par byang dang kun nas nyon mongs la/ /de yi shes pa sgrib pa med pa 'jug /rang bzhin gyis ni sems 'od gsal ba dang / /kun nas nyon mongs
170a6(mdo sde): pa yi tshul yang shes/ /ji ltar mya ngan 'das par gyur pa ni/ /skye ba med cing 'byung ba med par shes/ /'di 'dra 'di ni theg pa chen po la/ /chos kyi snang ba mtha' yas gyur pa yin/ /de ni brgyad pa yi ni shes pa dang / /rgyun du zhugs la shes pa
170a7(mdo sde): 'jug pa dang / /lan cig phyir 'ong ba yi shes pa dang / /phyir mi 'ong la shes pa 'jug pa dang / /de ni dgra bcom pa dang rang rgyal dang / /'jig rten mgon po byang chub sems dpa' dag /kun la de yi shes dang sgrub pa rnams/ /lhag ma lus pa
170b1(mdo sde): med par rab tu 'jug / gang gis 'bras bu 'thob par 'gyur ba dang / /'khrugs med don dam nges par 'byung 'gyur ba/ /de la rab bsgoms smra ba dpa' bo rnams/ /bden pa'i snang ba dag dang ldan pa yin/ /bden pa dag ni bsgom pa byas pas na/ /skyon
170b2(mdo sde): med 'jug dang 'bras bu dang po 'thob/ /gnyis dang gsum dang de bzhin bzhi pa dang / /rang rgyal rnams kyi 'bras bu thob par 'gyur/ /bsgom pa gang gis su ni smra ba'i stag /de dag bzod pa dag ni 'thob 'gyur dang / /gang gis rgyal ba byang chub 'tshang
170b3(mdo sde): rgya ba/ /bden pa de dag la ni snang bar 'gyur/ /lha yi mig gis su ni de yis kyang / /gzugs kyi rnam pa dag ni thams cad mthong / /lha yi rna ba nges par rtogs pa yis/ /phyogs bcu dag gi sgra rnams rtogs par 'gyur/ /sngon gyi gnas shes pa yi
170b4(mdo sde): snang ba yis/ /bskal pa khrag khrig dag ni rjes su dran/ /'od gsal ba yi shes pa'i snang ba yis/ /gzhan gyi sems kyi spyod pa rnams la mkhas/ /rdzu 'phrul gyi ni shes pa'i snang ba yis/ /phyogs bcu'i zhing ni khrag khrig rnams su 'gro/ /zag
170b5(mdo sde): pa med pa'i shes pa'i snang ba ni/ /nam mkha' dang ni mtshungs shing 'dra ba yin/ /bsod nams kyi ni snang ba mtha' yas pa'i/ /mngon shes thog ma 'gro ba nye bar 'gro/ /de yi shes pa chags pa med pa yis/ /'gro ba'i dogs pa dag ni gcod par byed/ /
170b6(mdo sde): nan tan snying por byed pa'i rnal 'byor pa/ /dran dang blo gros rtogs dang chos shes snang / /bden pa yi ni snang ba mtha' yas te/ /mngon par shes pa'i snang bar gyur pa yin/ /sgrub pas ye shes dang ni shes rab dang / /rgya chen blo dang spobs pa mtha' yas
170b7(mdo sde): dang / /yang dag lta ba dang ni lhag mthong dang / /shin tu 'khrugs pa med pa mthar thug gyur/ /snang ba shin tu rnam par dag pa brgyad/ /'di dag mthu chen gang la yod pa ni/ /re zhig byang chub thob par ma gyur kyang / /de ni sangs rgyas mdzad pa byed par
171a1(mdo sde): 'gyur/ /bcom ldan 'das kyis gzhan yang byang chub sems dpa' gzungs kyi dbang phyug gi rgyal po la bka' stsal pa/ rigs kyi bu byang chub sems dpa' rnam pa bcu drug gis sems can rnams la byang chub sems dpa'i snying rje chen po skye'o/ /
171a2(mdo sde): bcu drug gang zhe na/ rigs kyi bu 'di la byang chub sems dpa' 'di snyam du/ kye ma sems can 'di dag ni 'jig tshogs la lta bas bcings pa/ lta ba sna tshogs dang 'dres pa dag ste/ lta ba thams cad spang ba'i phyir de dag la chos bstan par bya'o snyam du sems
171a3(mdo sde): can rnams la byang chub sems dpa'i snying rje chen po skye ba dang / kye ma sems can 'di dag ni yod pa ma yin pa'i phyin ci log tu gyur nas mi rtag pa la rtag par 'du shes/ sdug bsngal ba la bde bar 'du shes/ bdag med pa la bdag tu 'du shes/ mi sdug pa la
171a4(mdo sde): sdug par 'du shes pa dag ste/ phyin ci log thams cad spang ba'i phyir de dag la chos bstan par bya'o snyam du sems can rnams la byang chub sems dpa'i snying rje chen po skye ba dang / kye ma sems can 'di dag ni ngar 'dzin pa dang / nga yir 'dzin pa la gnas pa/ dngos
171a5(mdo sde): po med pa la dngos por 'du shes pa dag ste/ ngar 'dzin pa dang nga yir 'dzin pa spang ba'i phyir de dag la chos bstan par bya'o snyam du sems can rnams la byang chub sems dpa'i snying rje chen po skye ba dang / kye ma sems can 'di dag ni sgrib pa lngas bsgribs te 'dod pa'i
171a6(mdo sde): zug rngus zug pa/ khong khro ba mang ba/ rmugs pa dang gnyid la chags pa/ dam pa ma yin pa la 'gyod pa kun nas langs pa/ zab mo'i chos la nges pa ma thob pa dag ste/ sgrib pa thams cad spang ba'i phyir de dag la chos bstan par bya'o snyam du sems can
171a7(mdo sde): rnams la byang chub sems dpa'i snying rje chen po skye ba dang / kye ma sems can 'di ni skye mched drug gis chags pas chags te/ mig gis gzugs rnams mthong nas mtshan mar 'dzin cing mngon rtags su 'dzin pa yin/ rna bas sgra thos/ snas dri snams/
171b1(mdo sde): lces ro myangs/ lus kyis reg bya rnams la reg /yid kyis chos rnams rnam par shes nas mtshan mar 'dzin cing mngon rtags su 'dzin pa dag yin te/ skye mched drug gis chags pa spang ba'i phyir de dag la chos bstan par bya'o snyam du sems can rnams
171b2(mdo sde): la byang chub sems dpa'i snying rje chen po skye ba dang / kye ma sems can 'di dag ni nga rgyal dang / lhag pa'i nga rgyal dang / nga rgyal las kyang nga rgyal dang / nga'o snyam pa'i nga rgyal dang / mngon pa'i nga rgyal dang / snyam pa'i nga rgyal
171b3(mdo sde): dang / log pa'i nga rgyal gyis bcom pas/ chung ngu dag pas bdag cag che'o snyam du bdag la rlom sems su byed pa/ mtshungs pa dag pas ni bdag cag che'o snyam du bdag la rlom sems su byed pa dang / ches che ba dag pas kyang bdag cag ches
171b4(mdo sde): che'o snyam du bdag la rlom sems su byed pa/ gzugs la bdag tu khas len pa nas rnam par shes pa'i bar la bdag tu khas len pa/ ma thob par bdag la thob pa snyam du shes pa/ bdag cag ni 'phags pa'o snyam du bdag la sems pa/ log pa'i lta ba
171b5(mdo sde): la yang dag pa'i lta bar mos pa dag ste/ nga rgyal gyi rnam pa thams cad spang ba'i phyir de dag la chos bstan par bya'o snyam du sems can rnams la byang chub sems dpa'i snying rje chen po skye ba dang / kye ma sems can 'di dag ni lam ngan par zhugs pa/ 'phags
171b6(mdo sde): pa'i lam dang bral ba dag ste/ lam ngan pa spang zhing 'phags pa'i lam thob par bya ba'i phyir de dag la chos bstan par bya'o snyam du sems can rnams la byang chub sems dpa'i snying rje chen po skye ba dang / kye ma sems can 'di dag ni sred pa'i khol po chung ma dang /
171b7(mdo sde): bu pho dang / bu mo la yongs su zhen pas sbags pa/ rang dbang med pas bdag la mi dpogs pa dag ste/ rang dbang yod cing bdag la dpogs par bya ba dang / gar dga' bar 'gro bar bya ba'i phyir de dag la chos bstan par bya'o snyam du sems can rnams
172a1(mdo sde): la byang chub sems dpa'i snying rje chen po skye ba dang / kye ma sems can 'di dag ni phan tshun mi 'phrod pa/ khro ba dang / zhe sdang dang / gnod sems mang ba dag ste/ khro ba dang / zhe sdang dang / gnod sems spang bar bya ba'i phyir de dag
172a2(mdo sde): la chos bstan par bya'o snyam du sems can rnams la byang chub sems dpa'i snying rje chen po skye ba dang / kye ma sems can 'di dag ni sdig pa'i grogs pos yongs su zin pa/ dge ba'i bshes gnyen dang bral ba/ sdig pa'i las byed pa dag ste/ dge ba'i
172a3(mdo sde): bshes gnyen gyis yongs su zin pa dang / sdig pa'i grogs po yongs su spang bar bya ba'i phyir de dag la chos bstan par bya'o snyam du sems can rnams la byang chub sems dpa'i snying rje chen po skye ba dang / kye ma sems can 'di dag ni brkam pa/ chags pas
172a4(mdo sde): zil gyis non pa/ chog mi shes shing 'phags pa'i shes rab kyi gnas pa dang bral ba dag ste/ chags pa spangs pa dang / 'phags pa'i shes rab bskyed pa'i phyir de dag la chos bstan par bya'o snyam du sems can rnams la byang chub sems dpa'i snying rje
172a5(mdo sde): chen po skye ba dang / kye ma sems can 'di dag ni las kyi rnam par smin pa med par lta zhing rtag pa dang chad pa la gnas pa dag ste/ rten cing 'brel bar 'byung ba zab mo dang / las dang / bya ba la gzud pa'i phyir de dag la chos bstan par bya'o snyam du
172a6(mdo sde): sems can rnams la byang chub sems dpa'i snying rje chen po skye ba dang / kye ma sems can 'di dag ni ma rig pa dang gti mug gis ldongs pa/ bdag dang / sems can dang / srog dang / gso ba dang / skyes bu dang / gang zag la mngon par zhen pa dag ste/
172a7(mdo sde): 'phags pa'i shes rab kyi mig rnam par dag par bya ba dang / lta bar gyur pa thams cad spang bar bya ba'i phyir de dag la chos bstan par bya'o snyam du sems can rnams la byang chub sems dpa'i snying rje chen po skye ba dang / kye ma sems can 'di dag ni 'khor ba la
172b1(mdo sde): mngon par dga' ba/ phung po lnga'i gshed mas yongs su zin pa dag ste/ khams gsum thams cad las dbyung ba'i phyir de dag la chos bstan par bya'o snyam du sems can rnams la byang chub sems dpa'i snying rje chen po skye ba dang / kye ma sems can 'di dag ni
172b2(mdo sde): bdud kyi zhags pa'i bcing bas bcings pa/ g.yo ba dang / rlom sems la gnas pa dag ste/ bdud kyi zhags pas bcings pa thams cad las rnam par dgrol ba dang / g.yo dang rlom sems spang ba'i phyir de dag la chos bstan par bya'o snyam du sems
172b3(mdo sde): can rnams la byang chub sems dpa'i snying rje chen po skye ba dang / kye ma sems can 'di dag ni mya ngan las 'da' ba'i sgo bcad cing / ngan 'gro'i sgo phye ba dag ste/ mya ngan las 'da' ba'i sgo dbye ba dang / ngan 'gro'i sgo bcad pa'i phyir de dag la chos bstan par
172b4(mdo sde): bya'o snyam du sems can rnams la byang chub sems dpa'i snying rje chen po skye ba ste/ rigs kyi bu rnam pa bcu drug po de dag gis sems can rnams la byang chub sems dpa'i snying rje chen po skye'o/ /rigs kyi bu 'di dag ni byang chub sems dpa' rnams kyi las ma
172b5(mdo sde): 'dres pa sum cu rtsa gnyis te/ de dag la brtson na byang chub sems dpa' rnams legs par byed pa'i las byed pa rnams yin no/ /sum cu rtsa gnyis gang zhe na/ 'di lta ste/ sems can dag gti mug gi gnyid kyis log pa dang / bdag shes rab kyis
172b6(mdo sde): sad pa mthong nas shes rab kyis sems can rnams sad par byed pa 'di ni byang chub sems dpa'i las ma 'dres pa dang po'o/ /sems can dag chung ngu la mos pa dang / bdag rgya chen po la mos par mthong nas theg pa chen po la sems can rnams yang dag par
172b7(mdo sde): 'dzin du 'jug pa dang / sems can dag chos ma yin pa 'dod pa dang / bdag chos la gnas par mthong nas sems can rnams chos 'dod pa la rab tu 'god pa dang / sems can dag 'tsho ba yongs su ma dag pa dang / bdag 'tsho ba yongs su dag par mthong
173a1(mdo sde): nas sems can rnams 'tsho ba yongs su dag par sbyor ba dang / sems can dag lta bar gyur par bying ba dang / bdag yang dag pa'i lta bar zhugs par mthong nas sems can rnams 'phags pa'i yang dag pa'i lta ba la rab tu 'god pa dang / sems
173a2(mdo sde): c an dag ma rig par gyur cing tshul bzhin ma yin pa yid la byed pa bsags par mthong zhing bdag rig pa'i rjes su 'thun pa'i tshul bzhin yid la byed pa la gnas par rig nas sems can rnams rig pa'i rjes su 'thun pa'i tshul bzhin yid la byed pa la rab tu
173a3(mdo sde): 'god pa dang / sems can dag log pa'i chos la gnas pa dang / bdag yang dag pa'i chos la zhugs par mthong nas yang dag pa'i chos bsgrub par bya ba'i phyir sems can rnams la chos ston pa dang / sems can dag ser sna can du gyur te kun tu 'dzin pa'i
173a4(mdo sde): sems dang ldan pa dang / bdag bdog pa thams cad yongs su gtong bar mthong nas sems can rnams bdog pa thams cad yongs su gtong ba la sbyor ba dang / sems can dag ngang tshul ngan pa can du gyur te/ sdom pa la mi gnas pa dang / bdag tshul
173a5(mdo sde): khrims yongs su dag par gnas nas/ sems can rnams tshul khrims kyi sdom pa la rab tu 'god pa dang / sems can dag gnod sems mang zhing khro ba shas che ba dang / bdag bzod pa'i stobs dang / byams pa la gnas par mthong nas sems can rnams
173a6(mdo sde): bzod pa'i stobs dang / byams pa la gnas pa yang dag par 'dzin du 'jug pa dang / sems can dag le lo can du gyur te/ brtson 'grus chung ba dang / bdag le lo med cing brtson 'grus brtsams par mthong nas sems can rnams brtson 'grus rtsom pa la sbyor
173a7(mdo sde): ba dang / sems can dag sems g.yengs shing dran pa nyams pa dang / bdag mnyam par bzhag ste/ bsam gtan la bsam gtan byed par mthong nas sems can rnams sems mi g.yeng ba dang / dran pa dang / shes bzhin la rab tu 'god pa dang /
173b1(mdo sde): sems can dag shes rab 'chal par gyur te/ dman zhing gti mug dang ldan pa dang / bdag shes rab dang ldan zhing gti mug dang bral bar mthong nas sems can rnams shes rab chen po dang / gti mug dang bral ba yang dag par 'dzin du 'jug pa dang /
173b2(mdo sde): sems can dag rigs pa ma yin par lhung zhing ya nga ba'i byed pa brtsams pa dang / bdag thabs mkhas pa dang ldan zhing yang dag pa'i las brtsams par mthong nas sems can rnams thabs mkhas pa dang / yang dag pa'i las rtsom pa yang dag par 'dzin du
173b3(mdo sde): 'jug pa dang / sems can dag nyon mongs pas bcom zhing kun tu rtog pa dang / rnam par rtog pa dang / yongs su rtog pa'i spyod yul par gyur pa dang / bdag nyon mongs pa thams cad las log par mthong nas sems can rnams nyon mongs pa thams cad
173b4(mdo sde): spong ba la rab tu 'god pa dang / sems can dag 'jig tshogs la lta ba'i bcing bas bcings shing dmigs pa la rab tu gnas pa dang / bdag 'jig tshogs la lta ba yongs su shes pa dang ldan zhing dmigs pas bcings pa las yongs su grol bar
173b5(mdo sde): mthong nas sems can rnams 'jig tshogs la lta ba yongs su shes pa dang dmigs pa dang bral ba la sbyor ba dang / sems can dag ma dul zhing ma sbas te byang ba ma yin pa dang / bdag dul zhing sbas te byang bar mthong nas sems can rnams dul ba dang / sbas
173b6(mdo sde): pa dang / byang ba la rab tu 'god pa dang / sems can dag byas pa mi gzo zhing byas pa mi shes te/ dge ba'i rtsa ba 'joms pa dang / bdag byas pa gzo zhing byas pa shes te dge ba'i rtsa ba bsrung bar gnas par mthong nas sems can rnams byas pa gzo ba
173b7(mdo sde): dang / byas pa shes pa dang / dge ba'i rtsa ba chud mi gzon pa la rab tu 'god pa dang / sems can dag chu bor lhung zhing sdig pa 'dod pa'i dbang du song ba dang / bdag chu bo thams cad las yang dag par 'das par mthong nas sems can rnams chu bo
174a1(mdo sde): thams cad las yang dag par 'da' ba la sbyor ba dang / sems can dag bka' blo mi bde zhing 'thun par 'dzin pa ma yin pa dang / bdag bka' blo bde zhing 'thun par 'dzin par mthong nas sems can rnams bka' blo bde zhing 'thun par 'dzin
174a2(mdo sde): pa yang dag par 'dzin du 'jug pa dang / sems can dag phongs pa mang zhing dam pa ma yin pa la yongs su zhen pa dang / bdag ma phongs pa mang zhing dge ba bdud rtsi la gnas par mthong nas sems can rnams yongs su zhen pa dang bral zhing dge ba'i rtsa ba la
174a3(mdo sde): gnas par sbyor ba dang / sems can dag dbul zhing 'phags pa'i nor dang bral ba dang / bdag 'phags pa'i nor dang ma bral zhing nor bdun dang ldan par mthong nas sems can rnams 'phags pa'i nor thob par bya ba la rab tu 'god pa dang / sems can dag rtag
174a4(mdo sde): tu na zhing khams rnam pa bzhi po'i sbrul gdug pas zin pa dang / bdag nad med cing bde la 'gyur ba med par mthong nas sems can rnams nad thams cad spong ba yang dag par 'dzin du 'jug pa dang / sems can dag mi shes pa'i mun pas kun tu gtibs
174a5(mdo sde): shing ye shes kyi snang ba dang bral ba dang / bdag ye shes kyi snang ba thob par mthong nas sems can rnams ye shes kyi snang ba chen po la rab tu 'god pa dang / sems can dag khams gsum la chags pas chags shing rgyud lnga'i 'gro ba'i 'khor ba'i 'khor
174a6(mdo sde): lo'i rjes su 'jug pa mthong zhing bdag khams gsum yongs su shes pa la mkhas par shes nas sems can rnams khams gsum yongs su shes pa la mkhas pa yang dag par 'dzin du 'jug pa dang / sems can dag g.yon phyogs kyi lam du zhugs shing
174a7(mdo sde): g.yas phyogs kyi lam dang bral ba dang / bdag g.yas phyogs kyi lam la gnas par mthong nas sems can rnams g.yas phyogs kyi lam la rab tu 'god pa dang / sems can dag lus dang srog la chags shing nyes pa ma mthong ba dang / bdag lus dang
174b1(mdo sde): srog la mi lta zhing nyes pa mthong ba yin par mthong nas sems can rnams lus dang srog la mi lta ba dang / nyes pa mthong ba la rab tu 'god pa dang / sems can dag sangs rgyas dang / chos dang / dge 'dun dang bral ba dang / bdag dkon mchog gsum gyi rigs
174b2(mdo sde): rgyun mi gcod par gnas par mthong nas sems can rnams dkon mchog gsum gyi rigs rgyun mi gcod pa la 'dzud pa dang / sems can rnams dam pa'i chos las nyams pa dang / bdag dam pa'i chos yongs su 'dzin par gnas par mthong nas sems can rnams
174b3(mdo sde): dam pa'i chos yongs su 'dzin pa la rab tu 'god pa dang / sems can dag ston pa rin po che dang ring du gnas shing / rjes su dran pa drug dang bral ba dang / bdag rjes su dran pa drug ma btang ba mthong nas sems can rnams rjes su dran pa drug bsgom pa la rab tu 'god
174b4(mdo sde): pa dang / sems can dag las dang nyon mongs pa'i sgrib pas bsgribs pa dang / bdag las dang nyon mongs pa dang bral bar mthong nas sems can rnams las dang nyon mongs pa dang bral ba la rab tu 'god pa dang / sems can dag mi dge ba'i chos thams cad dang
174b5(mdo sde): ldan zhing dge ba'i chos thams cad spangs pa dang / bdag mi dge ba'i chos thams cad spangs shing / dge ba'i chos thams cad dang ldan par mthong nas sems can rnams mi dge ba'i chos thams cad spong ba dang / dge ba'i chos thams cad yongs su rdzogs par byed
174b6(mdo sde): pa la rab tu 'god pa ste/ rigs kyi bu byang chub sems dpa'i las sum cu rtsa gnyis po 'di dag ni byang chub sems dpa' rnams kyi yang dag phul yin te/ de dag la gnas nas byang chub sems dpa' rnams legs par byed pa'i las byed pa rnams yin no/ /rigs kyi
174b7(mdo sde): bu yang byang chub sems dpa'i las ni tshad med do/ /de ci'i phyir zhe na/ rigs kyi bu sems can rnams kyi kun nas nyon mongs pa'i sgo ji snyed par byang chub sems dpas rnam par byang ba'i sgo yang dag par bsgrub par bya ba yang de snyed do/ /rigs kyi bu gal te gang dag gang
175a1(mdo sde): gA'i klung gi bye ma snyed kyi 'jig rten gyi khams kyi sems can de dag thams cad nyan thos kyi theg pa'am/ rang sangs rgyas kyi theg pa la rab tu gnas par gyur kyang sems can de dag thams cad kyi las gang yin pa de sems dang po bskyed pa'i byang chub
175a2(mdo sde): sems dpa'i las kyi brgya'i char yang nye bar mi 'gro/ stong gi cha dang / brgya stong gi cha dang / bye ba'i cha dang / bye ba brgya phrag stong gi cha dang / grangs dang / cha dang / bgrang ba dang / dpe dang / rgyur yang nye bar mi 'gro'o/ /de ci'i phyir zhe na/ nyan thos dang / rang
175a3(mdo sde): sangs rgyas dag ni rang gi rgyud kyi nyon mongs pa spong bar nye bar gnas pa yin gyi/ byang chub sems dpa' dag ni sems can thams cad kyi nyon mongs pa spong bar nye bar gnas pa yin no/ /rigs kyi bu de ltar na sems can thams cad kyi las gang yin pa dang / nyan
175a4(mdo sde): thos dang / rang sangs rgyas thams cad kyi las gang yin pa bas 'dir byang chub sems dpa'i las nyid mchog ces brjod do/ /de ci'i phyir zhe na/ byis pa so so'i skye bo rnams kyi las ni phyin ci log dang ldan pa/ nyan thos dang / rang sangs rgyas thams cad kyi las
175a5(mdo sde): ni nyi tshe ba dang ldan pa yin gyi/ byang chub sems dpa'i las ni phyin ci log med cing tshad med pa'i rnam pa'i yon tan rtsom pa ste/ byang chub sems dpa' rgyu 'dis sems can thams cad dang / nyan thos dang / rang sangs rgyas thams cad zil gyis non to/ /
175a6(mdo sde): de nas byang chub sems dpa' gzungs kyi dbang phyug gi rgyal po tshim zhing mgu la yi rangs shing rab tu dga' ste/ dga' ba dang yid bde ba skyes nas bcom ldan 'das kyis gsungs pa la mngon par dga' ste rjes su yi rangs nas/ yang bcom ldan 'das la 'di
175a7(mdo sde): skad ces gsol to/ /bcom ldan 'das ji tsam du de bzhin gshegs pas byang chub sems dpa'i rgyan dang / byang chub sems dpa'i snang ba dang / byang chub sems dpa'i snying rje chen po dang / byang chub sems dpa'i las legs par gsungs pa de dag ni ngo
175b1(mdo sde): mtshar to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis yang bshad du gsol/ bcom ldan 'das ji ltar sems can dag la sangs rgyas bcom ldan 'das rnams kyi thugs rje chen po 'jug /de bzhin gshegs
175b2(mdo sde): pa'i thugs rje chen po ni ci tsam/ rnam pa ni gang lags/ rtags ni gang lags/ mtshan ma ni gang lags/ gnas ni gang lags/ sangs rgyas bcom ldan 'das rnams 'phrin las ni ji ltar mdzad/ de bzhin gshegs pa'i 'phrin las ni ci tsam/
175b3(mdo sde): rnam pa ni gang lags/ rtags ni gang lags/ mtshan ma ni gang lags/ gnas ni gang lags pa de bcom ldan 'das thams cad mkhyen pa/ thams cad gzigs pa/ de bzhin gshegs pa'i 'phrin las rnams mngon sum du gyur pas mngon sum du bdag
175b4(mdo sde): cag la legs par yang dag par bshad du gsol/ de skad ces gsol pa dang / bcom ldan 'das kyis byang chub sems dpa' gzungs kyi dbang phyug gi rgyal po la 'di skad ces bka' stsal to/ /rigs kyi bu khyod de'i phyir shin tu legs par nyon la yid la zung shig
175b5(mdo sde): dang de bzhin gshegs pa'i snying rje chen po dang / de bzhin gshegs pa'i 'phrin las la 'jug pa tsam cung zad cig khyod la bshad par bya'o/ /rigs kyi bu sems can rnams la sangs rgyas bcom ldan 'das rnams kyi thugs rje chen po ni skye ba yang med/ 'jug pa
175b6(mdo sde): yang med do zhes brjod par bya'o/ /de ci'i phyir zhe na/ sangs rgyas bcom ldan 'das rnams kyi thugs rje chen po ni rtag tu 'jug pa'i phyir ro/ /de ni bskal pa grangs med par yongs su sbyang ba byas pas yang dag par bskyed pa ste/ 'jug pa yang med/ ldog pa yang
175b7(mdo sde): med do/ /sangs rgyas bcom ldan 'das rnams kyi thugs rje chen po ni ma btang ba/ sems can thams cad la gnas pa'o/ /de bzhin gshegs pa'i thugs rje chen po de ni ci tsam du las yongs su thob par bya bar sla ba ma yin pa de tsam du tshad med/ de tsam du
176a1(mdo sde): bsam gyis mi khyab ste/ de tsam du mi zad cing / de tsam du ring du song ba'o/ /de ci'i phyir zhe na/ rigs kyi bu de bzhin gshegs pas ji ltar byang chub thob pa de ltar sems can rnams la thugs rje chen po 'jug go/ /byang chub ci 'dra ba thugs rje chen
176a2(mdo sde): po yang de 'dra'o/ /de bzhin gshegs pas byang chub ji ltar thob ce na/ de bzhin gshegs pas rtsa ba med pa dang / gnas med par byang chub thob bo/ /de la rtsa ba ni gang / gnas ni gang zhe na/ 'jig tshogs ni rtsa ba'o/ /yang dag pa ma yin pa kun rtog pa ni
176a3(mdo sde): gnas so/ /de gnyis ni de bzhin gshegs pas byang chub dang mnyam pa nyid kyis mnyam par yongs su shes te/ de'i phyir de bzhin gshegs pas rtsa ba med pa dang gnas med par byang chub mngon par rdzogs par sangs rgyas zhes bya'o/ /sems can 'di dag
176a4(mdo sde): gis ni rtsa ba med pa dang / gnas med pa'i chos 'di dag khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/ /rigs kyi bu byang chub ni zhi ba dang nye bar zhi ba'o/ /de la zhi ba ni gang / nye
176a5(mdo sde): bar zhi ba ni gang zhe na/ nang ni zhi ba'o/ /phyi ni nye bar zhi ba'o/ /de ci'i phyir zhe na/ mig ni bdag dang bdag gis stong ste/ de ni de'i rang bzhin no/ /rna ba dang / sna dang / lce dang / lus dang yid ni bdag dang bdag gis stong ste/ de ni de'i rang bzhin no/ /mig stong par
176a6(mdo sde): yongs su shes nas gzugs rnams la mi rgyug ste/ de'i phyir nye bar zhi ba zhes bya'o/ /rna ba stong par yongs su shes nas sgra rnams la mi rgyug ste/ de'i phyir nye bar zhi ba zhes bya'o/ /sna stong par yongs su shes nas dri rnams la mi rgyug ste/ de'i phyir
176a7(mdo sde): nye bar zhi ba zhes bya'o/ /lce stong par yongs su shes nas ro rnams la mi rgyug ste/ de'i phyir nye bar zhi ba zhes bya'o/ /lus stong par yongs su shes nas reg bya rnams la mi rgyug ste/ de'i phyir nye bar zhi ba zhes bya'o/ /yid stong par yongs su shes nas chos
176b1(mdo sde): rnams la mi rgyug ste/ de'i phyir nye bar zhi ba zhes bya'o/ /sems can 'di dag gis ni zhi ba dang / nye bar zhi ba khong du ma chud pas de dag gi khong du chud par bya'o snyam du sems can rnams la de bzhin gshegs pa'i thugs rje chen po 'jug go/ /rigs kyi bu sems rang
176b2(mdo sde): bzhin gyis 'od gsal ba'i phyir byang chub rang bzhin 'od gsal ba'o/ /ci'i phyir rang bzhin 'od gsal ba zhes bya zhe na/ rang bzhin gang yin pa de ni kun nas nyon mongs pa med pa/ nam mkha' dang mtshungs pa/ nam mkha'i rang bzhin/ nam mkha' dang mnyam par
176b3(mdo sde): gzhol ba/ nam mkha' dang mnyam pas mnyam pa ste/ rang bzhin de ni shin tu 'od gsal ba nyid do/ /byis pa so so'i skye bo rnams kyis ni rang bzhin 'od gsal ba 'di khong du ma chud pas glo bur gyi nyon mongs pa rnams kyis kun nas nyon mongs te/ rang bzhin 'od gsal
176b4(mdo sde): ba de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/ /rigs kyi bu byang chub ni blang ba med pa dang / dor ba med pa'o/ /de la blang ba med pa ni gang / dor ba med pa ni gang zhe na/ blang ba med pa zhes bya ba ni
176b5(mdo sde): chos thams cad mi 'dzin pa'o/ /dor ba med pa zhes bya ba ni chos thams cad mi 'dor ba'o/ /de la de bzhin gshegs pa blang ba med pa dang / dor ba med par chu bor 'jug pa na/ ji ltar de bzhin nyid la pha rol med pa dang / pha rol med pa ma yin par yang dag
176b6(mdo sde): par rjes su mthong ba de ltar rgal to/ /de ltar de bzhin gshegs pas chos thams cad pha rol med pa dang / pha rol dang bral bar mngon par rdzogs par sangs rgyas te/ de'i phyir de bzhin gshegs pa zhes bya'o/ /byis pa so so'i skye bo dag gis ni blang ba
176b7(mdo sde): med pa dang / dor ba med pa 'di khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/ /rigs kyi bu byang chub ni mtshan ma med pa dang / dmigs pa med pa'o/ /de la mtshan ma med
177a1(mdo sde): pa ni gang / dmigs pa med pa ni gang zhe na/ mig gi rnam par shes pa dmigs su med pa ni mtshan ma med pa'o/ /gzugs yang dag par rjes su mi mthong ba ni dmigs pa med pa'o/ /rna ba'i rnam par shes pa dmigs su med pa ni mtshan ma med
177a2(mdo sde): pa'o/ /sgra mnyan du med pa ni dmigs pa med pa'o/ /sna'i rnam par shes pa dmigs su med pa ni mtshan ma med pa'o/ /dri bsnam du med pa ni dmigs pa med pa'o/ /lce'i rnam par shes pa dmigs su med pa ni mtshan ma med pa'o/ /ro myang du med pa ni
177a3(mdo sde): dmigs pa med pa'o/ /lus kyi rnam par shes pa dmigs su med pa ni mtshan ma med pa'o/ /reg bya reg par byar med pa ni dmigs pa med pa'o/ /yid kyi rnam par shes pa dmigs su med pa ni mtshan ma med pa'o/ /chos yang dag par rjes su mi mthong ba ni
177a4(mdo sde): dmigs pa med pa'o/ /de ltar na mtshan ma med pa dang / dmigs pa med pa ni 'phags pa rnams kyi spyod yul lo/ /'phags pa rnams kyi spyod yul gang zhe na/ gang khams gsum pa'i spyod yul ma yin pa de ni 'phags pa rnams kyi spyod yul lo/ /de
177a5(mdo sde): ltar na gang spyod yul ma yin pa de ni 'phags pa rnams kyi spyod yul te/ 'phags pa'i spyod yul 'di byis pa so so'i skye bo rnams kyis khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/ /
177a6(mdo sde): rigs kyi bu byang chub ni 'das pa ma yin/ ma 'ongs pa ma yin/ da ltar byung ba ma yin te/ dus gsum mnyam pa 'khor gsum yongs su chad pa'o/ /de la 'khor gsum yongs su chad pa gang zhe na/ gang 'das pa la sems mi 'jug pa dang / ma 'ongs pa
177a7(mdo sde): la rnam par shes pa mi rgyug pa dang / da ltar byung ba la yid la byed pa mi 'jug pa'o/ /de sems dang / yid dang / rnam par shes pa mi gnas pas 'das pa la rtog par mi byed/ ma 'ongs pa la mi sems/ da ltar byung ba spros par mi byed do/ /de ltar
177b1(mdo sde): dus gsum mnyam pa nyid dang / 'khor gsum yongs su dag pa 'di sems can rnams kyis khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/ /rigs kyi bu byang chub ni lus med cing
177b2(mdo sde): 'dus ma byas pa'o/ /de la lus med pa ni gang mig gi rnam par shes pas rnam par shes par bya ba ma yin/ rna ba dang / sna dang / lce dang / lus dang / yid kyi rnam par shes pas rnam par shes par bya ba ma yin pa'o/ /'dus ma byas zhes bya ba ni gang la skye ba
177b3(mdo sde): med pa dang / 'jig pa med pa dang / gnas med pa ste/ de ni mtshan nyid gsum dang bral ba'i 'dus ma byas zhes bya'o/ /'dus ma byas ji lta bar 'dus byas kyang de bzhin du khong du chud par bya'o/ /de ci'i phyir zhe na/ chos thams cad kyi rang bzhin gang yin
177b4(mdo sde): pa de ni med pa'o/ /med pa gang yin pa de la ni gnyis med do/ /lus med pa dang 'dus ma byas 'di byis pa so so'i skye bo dag gis khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/ /
177b5(mdo sde): rigs kyi bu byang chub ces bya ba de ni dbyer med pa dang gnas so/ /de la gnas ni gang / dbyer med pa ni gang zhe na/ de bzhin nyid ni gnas so/ /gnas med pa ni dbyer med pa'o/ /chos kyi dbyings ni gnas so/ /tha dad pa ma yin pa ni dbyer med pa'o/ /yang
177b6(mdo sde): dag pa'i mtha' ni gnas so/ /g.yo ba med pa ni dbyer med pa'o/ /stong pa nyid ni gnas so/ /dmigs su med pa ni dbyer med pa'o/ /mtshan ma med pa ni gnas so/ /rnam par rtog pa med pa ni dbyer med pa'o/ /smon pa med pa ni gnas so/ /smon lam
177b7(mdo sde): 'debs pa med pa ni dbyer med pa'o/ /sems can med pa nyid ni gnas so/ /sems can ngo bo nyid med pa ni dbyer med pa'o/ /nam mkha' ni gnas so/ /dmigs su med pa ni dbyer med pa'o/ /skye ba med pa ni gnas so/ /'gog pa med pa ni dbyer
178a1(mdo sde): med pa'o/ /'dus ma byas ni gnas so/ /rgyu ba med pa ni dbyer med pa'o/ /byang chub ni gnas so/ /nye bar zhi ba ni dbyer med pa'o/ /mya ngan las 'das pa ni gnas so/ /mngon par grub pa med pa ni dbyer med pa'o/ /de ltar dbyer med pa
178a2(mdo sde): dang / gnas 'di sems can rnams kyis khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/ /rigs kyi bu byang chub ni lus kyis kyang mngon par rdzogs par 'tshang mi rgya/ sems kyis kyang
178a3(mdo sde): ma yin no/ /de ci'i phyir zhe na/ lus ni bems po'o/ /sems ni sgyu ma lta bu'o/ /gang lus dang sems 'di lta bur khong du chud pa de ni tha snyad btags nas byang chub ces bya'i/ byang chub ni lus sam/ sems sam/ chos sam/ chos ma yin pa'am/ yang
178a4(mdo sde): dag pa'am/ yang dag pa ma yin pa'am/ bden pa'am/ pa gang gis kyang brjod par bya ba ma yin no/ /de ci'i phyir zhe na/ byang chub ni chos thams cad kyis brjod par bya ba ma yin no/ /byang chub ni gang gis tshig tu tha snyad gdags par 'gyur ba'i dbyibs
178a5(mdo sde): ci yang med de/ ji ltar nam mkha' dbyibs med cing brjod par bya ba ma yin pa de bzhin du byang chub kyang dbyibs med cing brjod par bya ba ma yin no/ /de ltar yang dag pa ji lta ba bzhin du yongs su btsal na chos thams cad ni brjod par bya ba ma yin pa ste/ chos la
178a6(mdo sde): tshig med do/ /tshig la yang chos med do/ /chos kyi tshul gyi rnam pa 'di sems can rnams kyis khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/ /rigs kyi bu byang chub ni
178a7(mdo sde): gzung du med pa dang / gzhi med pa'o/ /de la gzung du med pa ni gang / gzhi med pa ni gang zhe na/ mig yongs su shes pa ni gzung du med pa'o/ /gzugs dmigs su med pa ni gzhi med pa'o/ /rna ba yongs su shes pa ni gzung du med pa'o/ /sgra
178b1(mdo sde): dmigs su med pa ni gzhi med pa'o/ /sna yongs su shes pa ni gzung du med pa'o/ /dri dmigs su med pa ni gzhi med pa'o/ /lce yongs su shes pa ni gzung du med pa'o/ /ro dmigs su med pa ni gzhi med pa'o/ /lus yongs su shes pa ni gzung du med
178b2(mdo sde): pa'o/ /reg bya dmigs su med pa ni gzhi med pa'o/ /yid yongs su shes pa ni gzung du med pa'o/ /chos dmigs su med pa ni gzhi med pa'o/ /de ltar de bzhin gshegs pas byang chub gzung du med pa dang / gzhi med par mngon par rdzogs par sangs
178b3(mdo sde): rgyas so/ /mngon par rdzogs par sangs rgyas nas kyang mig gzung du med/ gzugs gzhi ma yin/ rnam par shes pa gnas pa med do/ /rna ba gzung du med/ sgra gzhi ma yin/ rnam par shes pa gnas pa med do/ /sna gzung du med/ dri gzhi ma yin/
178b4(mdo sde): rnam par shes pa gnas pa med do/ /lce gzung du med/ ro gzhi ma yin/ rnam par shes pa gnas pa med do/ /lus gzung du med/ reg bya gzhi ma yin/ rnam par shes pa gnas pa med do/ /yid gzung du med/ chos gzhi ma yin/ rnam par shes pa
178b5(mdo sde): gnas pa med do/ /de rnam par shes pa gnas pa med pas sems can thams cad kyi sems kyi gnas rnams rab tu shes so/ /sems can dag gi sems kyi gnas rnams gang zhe na/ sems can rnams kyi sems kyi gnas ni bzhi po 'di dag go/ /bzhi gang zhe na/ 'di lta
178b6(mdo sde): ste/ gzugs sems can rnams kyi sems kyi gnas dang / tshor ba dang / 'du shes dang / 'du byed dag sems can rnams kyi sems kyi gnas te/ sems kyi gnas de dag kyang de bzhin gshegs pas gnas med par mkhyen to/ /gnas med pa'i mtha' 'di sems
178b7(mdo sde): can rnams kyis khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/ /rigs kyi bu byang chub ces bya ba 'di ni stong pa nyid kyi tshig so/ /stong pa nyid gang gis byang chub stong pa'i stong
179a1(mdo sde): pa nyid des chos thams cad stong ngo / /stong pa nyid ji lta ba bzhin du chos de dag thams cad de bzhin gshegs pas mngon par rdzogs par sangs rgyas te/ stong pa nyid kyis stong pa nyid mngon par rdzogs par sangs rgyas pa ma yin no/ /de ni 'di lta ste/
179a2(mdo sde): stong pa nyid dang byang chub ces bya ba tshul gcig par shes pa ste/ de la gnyis gang gis stong pa nyid dang / byang chub gnyis su dbye ba'i gnyis kyang med do/ /de ci'i phyir zhe na/ chos thams cad ni gnyis su med pa/ gnyis su dbyer med pa/ mtshan nyid
179a3(mdo sde): med pa/ ming med pa/ mtshan ma med pa/ rgyu ba med pa/ rab tu rgyu ba med pa/ kun tu 'byung ba med pa'o/ /gang stong pa zhes bya ba de ni mngon par zhen pa med cing 'dzin pa med pa'i tshig so/ /'di la don dam par gang stong pa zhes bya ba'i chos gang
179a4(mdo sde): yang dmigs su med kyang stong pa zhes kyang brjod do/ /ji ltar nam mkha' la nam mkha' zhes rjod kyang nam mkha' ni brjod par bya ba ma yin pa de bzhin du stong pa la stong pa zhes rjod kyang stong pa ni brjod par bya ba ma yin no/ /'di lta ste/ ming med pa la ming du tha
179a5(mdo sde): snyad 'dogs pa de ni chos thams cad la 'jug pa'o/ /ming de yang yul na gnas pa ma yin/ phyogs na gnas pa ma yin no/ /ji ltar ming yul na gnas pa ma yin/ phyogs na gnas pa ma yin pa de bzhin du ming gang gis chos gang brjod pa'i chos de yang
179a6(mdo sde): yul na gnas pa ma yin/ phyogs na gnas pa ma yin no/ /de ltar de bzhin gshegs pas chos de dag thams cad mkhyen te/ gzod ma nas ma skyes pa dang / ma 'gags pa dang / mtshan nyid med pa dang / sems dang / yid dang / rnam par shes pa dang bral
179a7(mdo sde): ba dang / yi ge med pa dang / sgra med par shes so/ /ji ltar shes pa de bzhin du rnam par grol te/ bcings pa yang med/ grol ba yang med do/ /mnyam pa nyid 'di yang byis pa so so'i skye bo dag gis khong du ma chud pas de dag gis khong du chud par bya'o snyam
179b1(mdo sde): du sems can rnams la de bzhin gshegs pa'i thugs rje chen po 'jug go/ /rigs kyi bu byang chub ni nam mkha' dang mnyam ste/ nam mkha' ni mnyam pa'ang ma yin/ mi mnyam pa'ang ma yin no/ /byang chub kyang mnyam pa'ang ma yin/ mi mnyam pa'ang ma yin no/ /
179b2(mdo sde): chos gang la yang dag par yongs su grub pa med pa de mnyam pa'am mi mnyam par brjod pa ma yin no/ /de ltar de bzhin gshegs pas chos thams cad mnyam pa'ang ma yin/ mi mnyam pa'ang ma yin par mngon par rdzogs par sangs rgyas te/ ji ltar chos tsam
179b3(mdo sde): yang mnyam par yang mi byed/ mi mnyam par yang mi byed pa de ltar mngon par rdzogs par sangs rgyas so/ /chos 'di dag ci 'dra ba de 'dra bar yang dag pa'i ye shes kyis mkhyen to/ /yang dag pa'i ye shes kyang gang zhe na/ 'di lta ste/ chos thams cad ni rtsa ba
179b4(mdo sde): med pa/ ma skyes pa/ ma 'gags pa ste/ de dag ni ma byung ba las 'byung ba/ byung nas kyang 'bral ba'o/ /de dag ni bdag po med par 'byung ba/ bdag po med par 'bral ba'o/ /de ltar 'byung ba dang 'jig pa la brten nas 'jug kyang 'di la 'jug pa gang yang
179b5(mdo sde): med de/ lam bcad pa'i phyir de bzhin gshegs pa chos ston to zhes kyang brjod do/ /lam chad pa de yang sems can rnams kyis khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/ /
179b6(mdo sde): rigs kyi bu byang chub ces bya ba de ni ji lta ba bzhin gyi gnas so/ /de la ji lta ba bzhin gyi gnas gang zhe na/ byang chub ji lta bar gzugs kyang de bzhin te/ de bzhin nyid las mi 'da'o/ /byang chub ji lta bar tshor ba dang / 'du shes dang / 'du byed rnams dang / rnam
179b7(mdo sde): par shes pa yang de bzhin te/ de bzhin nyid las mi 'da'o/ /byang chub ji lta bar/ sa'i khams dang / chu'i khams dang / me'i khams dang / rlung gi khams kyang de bzhin te/ de bzhin nyid las mi 'da'o/ /byang chub ji lta bar mig gi khams
180a1(mdo sde): dang / gzugs kyi khams dang / mig gi rnam par shes pa'i khams kyang de bzhin te/ de bzhin nyid las mi 'da'o/ /byang chub ji lta bar rna ba'i khams dang / sgra'i khams dang / rna ba'i rnam par shes pa'i khams dang / sna'i khams dang /
180a2(mdo sde): dri'i khams dang / sna'i rnam par shes pa'i khams dang / lce'i khams dang / ro'i khams dang / lce'i rnam par shes pa'i khams dang / lus kyi khams dang / reg bya'i khams dang / lus kyi rnam par shes pa'i khams dang / yid kyi khams dang / chos
180a3(mdo sde): kyi khams dang / yid kyi rnam par shes pa'i khams kyang de bzhin te/ de bzhin nyid las mi 'da'o/ /chos su btags pa ni 'di dag tu zad de/ 'di ltar phung po dang / khams dang / skye mched du btags pa'o/ /de dag ni de bzhin gshegs pas ji lta ba bzhin du mngon
180a4(mdo sde): par rdzogs par sangs rgyas so/ /phyin ci ma log par mngon par rdzogs par sangs rgyas so/ /de dag ni sngon gyi ji lta bar phyis kyang de bzhin bar du yang de bzhin te/ sngon gyi mthar yang ma skyes/ phyi ma'i mthar yang mi 'pho/ bar du yang dben pa dag go/ /de ltar na
180a5(mdo sde): 'di ni ji lta ba bzhin gyi gnas yin no/ /gcig ji lta bar thams cad kyang de bzhin/ thams cad ji lta bar gcig kyang de bzhin te/ ji lta ba bzhin la ni gcig pa'am mang bar mi dmigs so/ /ji lta ba bzhin gyi gnas 'di 'ang byis pa so so'i skye bo rnams kyis khong
180a6(mdo sde): du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/ /rigs kyi bu byang chub ni rnam pa la 'jug pas rnam pa med pa la zhugs pa'o/ /de la rnam pa ni gang / rnam pa med pa ni gang zhe na/ rnam
180a7(mdo sde): pa zhes bya ba ni dge ba'i chos thams cad rtsom pa'o/ /rnam pa med pa zhes bya ba ni chos thams cad mi dmigs pa'o/ /rnam pa zhes bya ba ni gnas pa med pa'i sems kyi gnas so/ /rnam pa med pa zhes bya ba ni mtshan ma med pa'i ting nge 'dzin gyi rnam par thar pa'i sgo'o/ /
180b1(mdo sde): rnam pa zhes bya ba ni chos rnams la sems pa dang / 'jal ba dang / bgrang ba dang / so sor rtog pa'o/ /rnam pa med pa zhes bya ba ni 'jal ba las shin tu 'das pa'o/ /'jal ba las shin tu 'das pa gang zhe na/ gang la rnam par shes pa'i las med pa'o/ /
180b2(mdo sde): rnam pa zhes bya ba ni 'dus byas la so sor rtog pa'o/ /rnam pa med pa zhes bya ba ni 'dus ma byas la mngon sum du byed pa'o/ /rnam pa dang rnam pa med pa la 'jug pa 'di yang byis pa so so'i skye bo rnams kyis khong du ma chud pas de dag gis khong du chud par bya'o snyam du
180b3(mdo sde): sems can rnams la de bzhin gshegs pa'i thugs rje chen po 'jug go/ /rigs kyi bu byang chub ni zag pa med pa dang / nye bar len pa med pa'o/ /de la zag pa med pa ni gang / nye bar len pa med pa ni gang zhe na/ zag pa med pa zhes bya ba ni zag pa bzhi dang
180b4(mdo sde): bral ba'i phyir te/ 'di lta ste/ 'dod pa'i zag pa dang bral ba dang / srid pa'i zag pa dang bral ba dang / ma rig pa'i zag pa dang bral ba dang / lta ba'i zag pa dang bral ba'i phyir ro/ /nye bar len pa med pa zhes bya ba ni nye bar len pa bzhi dang bral ba'i phyir te/
180b5(mdo sde): 'di ltar 'dod pa'i nye bar len pa dang bral ba dang / lta ba'i nye bar len pa dang bral ba dang / bdag tu smra ba'i nye bar len pa dang bral ba dang / tshul khrims dang brtul zhugs mchog tu 'dzin pa'i nye bar len pa dang bral ba'i phyir ro/ /de la nye bar len pa bzhi po 'di
180b6(mdo sde): dag thams cad kyang ma rig pas mun par byas shing sred pas bsnyen te/ bdag go snyam du mngon par zhen pas nye bar len pa dag go/ /de la de bzhin gshegs pas bdag nye bar len pa'i rtsa ba yongs su shes nas/ bdag rnam par dag pas sems can rnam par
180b7(mdo sde): dag par rtogs so/ /bdag rnam par dag pa gang yin pa dang / sems can thams cad rnam par dag pa gang yin pa de gnyis su med cing gnyis su dbyer med do/ /gnyis su med pa'i don gang yin pa de skye ba med do/ /skye ba dang 'gag pa med pas sems dang /
181a1(mdo sde): yid dang / rnam par shes pa rnams mi 'jug go/ /gang la sems dang / yid dang / rnam par shes pa mi 'jug pa de la yongs su rtog pa gang gis tshul bzhin ma yin pa yid la byed par 'gyur ba'i yongs su rtog pa gang yang med do/ /der tshul bzhin
181a2(mdo sde): yid la byed pa dang ldan pas ma rig pa kun nas mi slong ngo / /gang ma rig pa kun nas mi ldang ba de srid pa'i yan lag bcu gnyis kun nas mi ldang ngo / /gang srid pa'i yan lag bcu gnyis kun nas mi ldang ba de mi skye ba'o/ /gang mi skye ba de nges par gyur pa'o/ /gang
181a3(mdo sde): nges par gyur pa de nges pa'i don to/ /nges pa'i don gang yin pa de don dam pa'o/ /don dam pa gang yin pa de gang zag med pa'i don to/ /gang zag med pa'i don gang yin pa de brjod du med pa'i don to/ /brjod du med pa'i don gang yin pa de rten cing 'brel par 'byung
181a4(mdo sde): ba'i don to/ /rten cing 'brel par 'byung ba'i don gang yin pa de chos kyi don to/ /chos kyi don gang yin pa de de bzhin nyid kyi don to/ /de bzhin nyid kyi don gang yin pa de de bzhin gshegs pa'i don to/ /des na sus rten cing 'brel par 'byung ba mthong ba des chos mthong
181a5(mdo sde): ngo / /sus chos mthong ba des de bzhin gshegs pa mthong ngo zhes bya ste/ ji ltar de bzhin nyid kyis yongs su btsal na ci yang mi mthong ba de ltar mthong ngo / /de la ci yang zhes bya ba gang zhe na/ 'di lta ste/ mtshan ma dang dmigs pa'o/ /des gang gi tshe sems
181a6(mdo sde): med pa dang dmigs pa med par mthong ba de'i tshe yang dag pa mthong ngo / /de ltar de bzhin gshegs pas chos de dag mnyam pa nyid kyis mnyam par mngon par rdzogs par sangs rgyas so/ /zag pa med pa dang / nye bar len pa med pa 'di yang sems can rnams kyis
181a7(mdo sde): khong du ma chud pas de dag gis khong du chud par bya'o snyam du sems can rnams la de bzhin gshegs pa'i thugs rje chen po 'jug go/ /rigs kyi bu byang chub ni dag pa dang / dri ma med pa dang / nyon mongs pa med pa'o/ /de la dag pa ni gang / dri ma med pa ni gang /
181b1(mdo sde): nyon mongs pa med pa ni gang zhe na/ stong pa nyid ni dag pa'o/ /mtshan ma med pa ni dri ma med pa'o/ /smon pa med pa ni nyon mongs pa med pa'o/ /skye ba med pa ni dag pa'o/ /mngon par 'du byed pa med pa ni dri ma med pa'o/ /'byung ba med pa ni nyon mongs pa med pa'o/ /
181b2(mdo sde): rang bzhin ni dag pa'o/ /yongs su dag pa ni dri ma med pa'o/ /'od gsal ba ni nyon mongs pa med pa'o/ /spros pa med pa ni dag pa'o/ /ma spros pa ni dri ma med pa'o/ /spros pa nye bar zhi ba ni nyon mongs pa med pa'o/ /de bzhin nyid ni dag pa'o/ /chos kyi dbyings ni dri
181b3(mdo sde): ma med pa'o/ /yang dag pa'i mtha' ni nyon mongs pa med pa'o/ /skabs 'byed pa ni dag pa'o/ /nam mkha' ni dri ma med pa'o/ /nam mkha' ni nyon mongs pa med pa'o/ /nang yongs su shes pa ni dag pa'o/ /phyi rol du mi rgyu ba ni dri ma med pa'o/ /nang dang phyi mi dmigs
181b4(mdo sde): pa ni nyon mongs pa med pa'o/ /phung po yongs su shes pa ni dag pa'o/ /khams kyi ngo bo nyid ni dri ma med pa'o/ /skye mched 'dor ba ni nyon mongs pa med pa'o/ /'das pa la zad par shes pa ni dag pa'o/ /ma 'ongs pa la mi skye bar shes pa ni dri ma med pa'o/ /da ltar byung
181b5(mdo sde): ba la chos kyi dbyings gnas par shes pa ni nyon mongs pa med pa'o/ /de ltar na dag pa dang / dri ma med pa dang / nyon mongs pa med pa ni 'di lta ste/ zhi ba'i gnas kyi gnas gcig tu yang dag par 'du'o/ /zhi ba gang yin pa de rab tu zhi ba'o/ /rab tu zhi ba gang yin pa
181b6(mdo sde): de nye bar zhi ba'o/ /nye bar zhi ba gang yin pa de nye bar zhi bar byed pas mtshan ma med pa zhes bya'o/ /mtshan ma med pa gang yin pa de nye bar zhi ba'o/ /nye bar zhi ba gang yin pa de blo gros zhes bya'o/ /rigs kyi bu de ltar na nam mkha' ji lta bar byang chub kyang de bzhin no/ /byang
181b7(mdo sde): chub ji lta bar chos thams cad kyang de bzhin no/ /chos rnams ji lta bar sems can rnams kyang de bzhin no/ /sems can rnams ji lta bar zhing rnams kyang de bzhin no/ /zhing rnams ji lta bar mya ngan las 'das pa yang de bzhin no/ /des na chos thams cad ni mya ngan las 'das pa
182a1(mdo sde): dang mnyam pa zhes bya ste/ mthar phyin cing mur thug pa'i phyir gnyen po med pa'o/ /gnyen po med pa'i phyir chos thams cad ni gzod ma nas dag pa/ gzod ma nas dri ma med pa/ gzod ma nas nyon mongs pa med pa'o/ /de la de bzhin gshegs pas de lta bu'i
182a2(mdo sde): tshul dang 'thun par chos thams cad mngon par rdzogs par sangs rgyas te/ ma dag pa dang / dri ma med pa ma yin pa dang / nyon mongs pa dang bcas pa'i sems can gyi khams la rnam par gzigs nas sems can thams cad la rnam par rol pa zhes bya ba'i thugs rje chen
182a3(mdo sde): po 'jug go/ /de bzhin gshegs pa ni thabs mkhas pas tshangs pa la gzhes te/ gsol ba ma btab par chos kyi 'khor lo mi bskor ro/ /de nas tshangs pa gtsug phud can tshangs pa brgya stong phrag brgyad kyis yongs su bskor te/ mdun du bdar nas lhan cig tu tshangs
182a4(mdo sde): pa'i 'jig rten nas mi snang bar gyur te de bzhin gshegs pa'i spyan sngar 'dug nas/ des de bzhin gshegs pa'i zhabs gnyis la gtugs te chos kyi 'khor lo bskor ba'i slad du bcom ldan 'das kyis chos bshad du gsol/ bde bar gshegs pas chos bshad du
182a5(mdo sde): gsol zhes de bzhin gshegs pa la gsol ba btab bo/ /de'i tshe tshangs pa gtsug phud can gyis de bzhin gshegs pa la tshigs su bcad pas kyang gsol pa/ khyod kyi chos ni zhi zhing rab zhi la/ /dag cing rnam dag dri med 'od gsal te/ /brjod med sgra med yi ge med
182a6(mdo sde): 'phags par/ /sangs rgyas ye shes kyis ni thugs su chud/ /yun ring gnyid log gti mug rgyags pas bsgribs/ /nor ba'i sems can sad par mdzad don du/ /de slad khyod kyis bskal pa bye bar ni/ /brtul zhugs dka' thub shin tu dka' ba spyad/ /gang dag sngon
182a7(mdo sde): gyi rgyal ba'i rgyus lhags pa/ /de dag chos mchog 'di ni rtogs 'gyur te/ /'di na sems can dge bsam mang mchis kyis/ /de bzhin gshegs pas chos rab 'khor lo bskor/ /khyod kyis bdud 'khor shin tu tshar bcad de/ /khyod kyis bdud rtsi'i sgo ni rab tu phye/ /
182b1(mdo sde): ded dpon chen po lam log 'khyams pa yi/ /sems can dag ni 'phags pa'i lam du khrid/ /khyod kyi sangs rgyas thugs rje bla na med/ /'gro la phan par bsam gyis mi khyab 'jug /ston pa khyod la bdag ni gsol 'debs kyis/ /chos mchog 'khor lo
182b2(mdo sde): rab tu bskor du gsol/ /ji ltar rgyal ba 'khor ba 'jig gis bskor/ /ji ltar gser thub rgyal bas bskor ba dang / /bde gshegs 'od srung gis kyang bskor ba ltar/ /bcom ldan 'das kyang chos kyi 'khor lo bskor/ /ji ltar sprin gyi chu yis tshim bgyis te/ /
182b3(mdo sde): de yis lo thog sman rnams bskyed pa ltar/ /thugs rje'i sprin gyis 'jig rten khyab mdzad de/ /de bzhin gshegs pa khyod kyis chos char phob/ /rnam par 'dren mchog gang zhig skyes ma thag /'gro ba thar bar mdzad slad sgra phyung ba/ /deng dus deng lags lha mi skom
182b4(mdo sde): pa rnams/ /chos chen chu yis skom pa bsal du gsol/ /rigs kyi bu de ltar de bzhin gshegs pas tshangs pa gtsug phud can gyis gsol ba btab par mkhyen nas nyid kyis thugs rje chen po ma btang bas grong khyer bA rA Na sI drang srong lhung ba kyi nags su dge
182b5(mdo sde): sbyong dang / bram ze'am/ lha'am/ bdud dam/ tshangs pa'am/ gang gis kyang 'jig rten du chos dang 'thun par ma bskor ba'i chos kyi 'khor lo bla na med pa bskor te/ der mi rtag pa'i sgras stong gsum gyi stong chen po'i 'jig rten gyi khams go bar byas so/ /kauN+Di
182b6(mdo sde): n+yas kyang thog mar chos kun du shes so/ /de nas de'i tshe ched du brjod pa 'di ched du brjod do/ /brjod du med cing zab pa ste/ /yi ge med cing nges pa'i don/ /kauN+Di n+yas ni 'di shes pas/ /nga yi 'bad pa don med min/ /de bzhin gshegs pas chos kyi 'khor lo bskor
182b7(mdo sde): bas sems can grangs med dpag tu med pa dag btul bar gyur to/ /de bzhin gshegs pa thugs rje chen pos rnam par rol par rig nas/ sems can tshad med grangs med pa dag gis byang chub tu sems bskyed par gyur to/ /rigs kyi bu sangs rgyas bcom ldan
183a1(mdo sde): 'das rnams kyi thugs rje chen po rnam pa bcu drug po 'di ni lhun gyis grub par rtag tu 'jug pa ste yang gtang bar bya ba ma yin no/ /thugs rje chen po de dang ldan pas de bzhin gshegs pa sems can re re'i ched du yang bskal pa gang gA'i klung gi bye ma snyed du
183a2(mdo sde): sems can dmyal ba chen po rnams su gnas par spro ste/ gal te sems can de dag 'phags pa'i chos 'dul ba la 'dul bar 'gyur ba lta na de bzhin gshegs pa yang yongs su mi skyo zhing / thugs rje chen po de yang yongs su mi mnyam mo/ /de ltar sems can
183a3(mdo sde): rnams la sangs rgyas bcom ldan 'das rnams kyi thugs rje chen po bsam gyis mi khyab pa 'jug go/ /nyan thos dang rang sangs rgyas rnams kyi snying rje ni pags pa'i rnam pa lta bu'o/ /byang chub sems dpa' rnams kyi snying rje ni sha'i rnam pa lta bu'o/ /sangs rgyas bcom ldan
183a4(mdo sde): 'das rnams kyi thugs rje chen po ni rus pa dang rkang gi rnam pa lta bu'o/ /nyan thos rnams kyi snying rje ni sangs rgyas kyi ye shes la rjes su yi rang ba'o/ /byang chub sems dpa' rnams kyi snying rje ni byang chub kyi sems yang dag par 'dzin du 'jug pa'o/ /sangs rgyas bcom
183a5(mdo sde): ldan 'das rnams kyi thugs rje chen po ni byang chub tu lung ston par byed pa'o/ /nyan thos rnams kyi snying rje ni byams pa la ltos pa'o/ /byang chub sems dpa' rnams kyi snying rje ni sems can yongs su smin pa la ltos pa'o/ /sangs rgyas bcom ldan 'das rnams kyi thugs
183a6(mdo sde): rje chen po ni shin tu yongs su smin par bya ba la ltos pa'o/ /nyan thos rnams kyi snying rje chen po ni rtsom pas yongs su skyo ba'o/ /byang chub sems dpa' rnams kyi snying rje ni rtsom pa nyams 'og tu chud par byed pa'o/ /sangs rgyas bcom ldan 'das rnams kyi thugs rje chen
183a7(mdo sde): po ni rtsom pa thams cad nyams 'og tu chud par byed pa'o/ /rigs kyi bu de ltar na sangs rgyas bcom ldan 'das rnams kyi thugs rje chen po ni mchog yin te/ gang gi phyir sangs rgyas kyis 'dul ba'i ched du bskal pa'am/ bskal pa brgya'am/ bskal pa stong
183b1(mdo sde): ngam/ bskal pa brgya phrag stong du gnas kyang de srid shin tu yongs su mya ngan las 'da' bas yongs su mya ngan las mi 'da'o/ /rigs kyi bu khyod kyis rnam grangs 'dis kyang 'di ltar rig par bya'o/ /rigs kyi bu sngon byung ba 'das pa'i dus na bskal pa grangs med pa
183b2(mdo sde): bas kyang ches grangs med par gyur pa de'i tshe de'i dus na/ dri mchog gi bskal pa la 'jig rten gyi khams dri ldan du de bzhin gshegs pa dgra bcom pa yang dag par rdzogs pa'i sangs rgyas tsan dan khyim zhes bya ba rig pa dang zhabs su ldan pa/ bde bar gshegs pa/
183b3(mdo sde): 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'jig rten du byung ngo / /bcom ldan 'das tsan dan khyim de bzhin gshegs pa de'i tshe'i tshad ni lo brgyad khri bzhi stong phrag bcu drug thub
183b4(mdo sde): par gyur to/ /de'i nyan thos kyi 'dus pa ni nyan thos brgyad cu rtsa bzhi phrag bcu drug go/ /bcom ldan 'das tsan dan khyim de bzhin gshegs pa de'i spu'i khung bu gcig nas dri'i ngad byung ba gang yin pa des stong gsum gyi stong chen po'i 'jig rten gyi khams der dri zhim
183b5(mdo sde): po'i drir byed do/ /'jig rten gyi khams de na dri nga ba 'byung ba med do/ /yang 'jig rten gyi khams de na rtsig pa dang / shing dang / ri dang / gzugs snang ba rnams de bzhin gshegs pa'i dri des yongs su bsgos par gyur te/ des na 'jig rten gyi khams de dri ldan zhes
183b6(mdo sde): bya'o/ /sems can gang dag 'jig rten gyi khams der skyes par gyur pa de dag thams cad de bzhin gshegs pa'i dri des lus dang / ngag dang / yid kyi spyod pa kha na ma tho ba med par gyur to/ /sems can gang dag bcom ldan 'das de'i bstan pa la rab tu byung ba
183b7(mdo sde): de dag kyang / dri de bsnams pas bsam gtan bzhi dag bskyed par gyur to/ /'jig rten gyi khams der sangs rgyas stong phrag bcu cig char byung bar gyur te/ thams cad kyang 'di ltar tsan dan khyim zhes bya bar ming 'thun par gyur to/ /des na bskal pa de dri mchog
184a1(mdo sde): ces bya'o/ /bcom ldan 'das tsan dan khyim de bzhin gshegs pa des sangs rgyas kyi mdzad pa mdzad nas yongs su mya ngan las 'das pa'i dus kyi tshe sems can sangs rgyas kyis 'dul ba gang zhig ngas gdul bar bya zhes sems can gyi khams la rnam par
184a2(mdo sde): gzigs na/ des lha'i spyan rnam par dag pa mi'i las 'das pas/ 'du shes med 'du shes med min gyi lha'i nang na sems can sngon dge ba'i rtsa ba bskyed pa rgya chen po la mos pa/ sangs rgyas kyis 'dul ba gcig cig der bskal pa stong phrag brgyad cu rtsa bzhir
184a3(mdo sde): gnas nas/ de nas shi 'phos te mi rnams dang skal ba mnyam par skye zhing / gal te 'dod pa rnams la ma rtses par theg pa chen po'i bsngags pa thos pa lta na bla na med pa yang dag par rdzogs pa'i byang chub tu sems skyed par 'gyur/ bla na med pa yang dag par rdzogs pa'i
184a4(mdo sde): byang chub las phyir mi ldog par 'gyur ba zhig gzigs so/ /de nas bcom ldan 'das tsan dan khyim de bzhin gshegs pa de thabs mkhas pas thugs rje chen po mngon du mdzad nas dge slong rnams la bka' stsal pa/ dge slong dag nga yongs su mya ngan las 'da' ba'i dus
184a5(mdo sde): la bab kyis deng yongs su mya ngan las 'da' bar bya'o/ /de nas bcom ldan 'das tsan dan khyim de bzhin gshegs pas thugs rje chen po la lta bas yongs su skyo ba zhes bya ba'i ting nge 'dzin la snyoms par zhugs nas yongs su mya ngan las 'das pa bstan to/ /de yongs su mya
184a6(mdo sde): ngan las 'das nas sku gdung ni rgyas par gyur te/ de'i dam pa'i chos ni lo brgyad khri bzhi stong phrag brgyad du gnas par gyur to/ /de'i dam pa'i chos gnas pa yang skye bo mang pos thob par gyur te/ de'i dam pa'i chos ltar bcos pa gang yang med par gyur to/ /bcom
184a7(mdo sde): ldan 'das de ting nge 'dzin gyi stobs bskyed pa dang / rdzu 'phrul gyi byin gyi rlabs kyis bskal pa stong phrag brgyad cu rtsa bzhir sku mi snang bar gnas par gyur to/ /de ltar bskal pa stong phrag brgyad cu rtsa bzhi po de dag 'das nas sems can de 'du shes med 'du shes med min
184b1(mdo sde): skye mched kyi lha rnams kyi nang nas shi 'phos te/ mi'i 'jig rten du tshong dpon zhig gi rigs su skyes par gyur to/ /khye'u de gang gi tshe lo brgyad lon par gyur pa de'i tshe bcom ldan 'das tsan dan khyim de bzhin gshegs pa de bskal pa stong phrag brgyad cu rtsa bzhi 'das nas ting
184b2(mdo sde): nge 'dzin de las bzhengs te/ khye'u de'i mdun du sangs rgyas kyi kha dog dang / gzugs kyis bzhugs nas khye'u de ma gtogs par gzhan gang gis kyang de ma mthong ste/ des ci nas kyang khye'u de sems thag pa nas bla na med pa yang dag par rdzogs pa'i byang chub tu sems bskyed
184b3(mdo sde): de/ bla na med pa yang dag par rdzogs pa'i byang chub las phyir mi ldog par 'gyur ba de ltar theg pa chen po 'di las brtsams te khye'u de la chos bstan to/ /'dod pa'i nyes pa'i gtam yang yang dag par bshad do/ /bcom ldan 'das des de lhag pa'i bsam pa phun sum
184b4(mdo sde): tshogs par rig nas lha'i bu dag khye'u 'di bskal pa grangs med pa brgya stong phrag bdun cu rtsa gnyis na bla na med pa yang dag par rdzogs pa'i byang chub tu mngon par rdzogs par 'tshang rgya ste/ de bzhin gshegs pa rin chen mchog ces bya bar 'jig rten du 'byung ngo zhes lung bstan
184b5(mdo sde): to/ /de'i lung bstan pa de ni khye'u de ma gtogs par mir gyur pa gang gis kyang ma thos so/ /lha'i bu snod du gyur pa stong phrag bcu gnyis kyis de'i lung bstan pa de thos nas/ bla na med pa yang dag par rdzogs pa'i byang chub tu sems skyed par gyur te/ 'di skad du/ gang
184b6(mdo sde): gi tshe bcom ldan 'das rin chen mchog de bzhin gshegs pa des byang chub brnyes par gyur pa de'i tshe bdag cag sangs rgyas kyi zhing der skye bar shog shig ces smon lam yang btab bo/ /bcom ldan 'das des de dag thams cad sangs rgyas kyi zhing der skye bar bya ba'i phyir de
184b7(mdo sde): bzhin gshegs pa rin chen mchog de khyod la bla na med pa yang dag par rdzogs pa'i byang chub tu lung ston par 'gyur ro zhes lung bstan to/ /de nas bcom ldan 'das tsan dan khyim de bzhin gshegs pa des byang chub sems dpa' de dag lung bstan nas de'i 'og tu shin tu
185a1(mdo sde): yongs su mya ngan las 'das pas yongs su mya ngan las 'das par gyur to/ /de'i sku gdung ni lha rnams kyis mchod par gyur to/ /rigs kyi bu sangs rgyas bcom ldan 'das rnams ni gang na nyan thos dang rang sangs rgyas thams cad kyi sa med pa de lta bu'i
185a2(mdo sde): thugs rje chen po dang ldan no/ /rigs kyi bu de ltar sangs rgyas bcom ldan 'das rnams ji ltar sangs rgyas kyi rigs rgyun mi gcod pa de ltar gang dag sangs rgyas rnams la yon 'bul ba de dag gis dge ba'i rtsa ba de yang yongs su mya ngan las ma 'das kyi bar du rgyun mi 'chad de/
185a3(mdo sde): rgyu chud mi za ba'i phyir ro/ /de bzhin gshegs pa'i thugs rje chen po bstan pa 'di bshad pa na 'khor de las sems can gang gA'i klung gi bye ma'i sum cha snyed kyis ni bla na med pa yang dag par rdzogs pa'i byang chub tu sems bskyed par gyur to/ /byang chub sems dpa' gang gA'i
185a4(mdo sde): klung gi bye ma'i phyed snyed kyis ni rjes su 'thun pa'i bzod pa thob par gyur to/ /byang chub sems dpa' gang gA'i klung gi bye ma'i snyed kyis ni snying rje chen po rnam pa bcu drug thob par gyur to/ /sangs rgyas kyi chos thams cad dbang bskur ba dang ldan pa'i chos kyi bzod pa yang thob
185a5(mdo sde): par gyur to/ /de nas thams cad dang ldan pa'i 'khor des bstan pa 'di thos nas tshim zhing mgu la yi rangs shing rab tu dga' ste/ dga' ba dang yid bde ba skyes nas bcom ldan 'das la legs so zhes bya ba gsol te/ lha dang mi'i mchod pas bcom ldan 'das la
185a6(mdo sde): mchod do/ / //bam po bzhi pa/ de nas bcom ldan 'das kyis yang byang chub sems dpa' gzungs kyi dbang phyug gi rgyal po la bka' stsal pa/ rigs kyi bu de la de bzhin gshegs pa'i las gang zhe na/ rigs kyi bu de bzhin gshegs pa'i las ni sum
185a7(mdo sde): cu rtsa gnyis po 'di dag go/ /sum cu rtsa gnyis gang zhe na/ rigs kyi bu 'di la de bzhin gshegs pas ye shes bla na med pas gnas la yang gnas su yang dag pa ji lta ba bzhin du rab tu mkhyen to/ /gnas ma yin pa la yang gnas ma yin par yang dag pa ji lta ba bzhin
185b1(mdo sde): du rab tu mkhyen to/ /rigs kyi bu de la gnas ni gang / gnas ma yin pa ni gang zhe na/ rigs kyi bu 'di ni gnas ma yin zhing go skabs med de/ gang lus kyis nyes par spyad pa dang / ngag gis nyes par spyad pa dang / yid kyis nyes par spyad pa'i rnam par smin pa 'dod pa
185b2(mdo sde): dang / sdug pa dang / dga' ba dang / yid du 'ong bar 'gyur ba 'di ni gnas med do/ /'di ni gnas yin zhing go skabs yod pa ste/ gang lus kyis legs par spyad pa dang / ngag gis legs par spyad pa dang / yid kyis legs par spyad pa'i rnam par smin pa 'dod pa
185b3(mdo sde): dang / sdug pa dang / dga' ba dang / yid du 'ong bar 'gyur ba 'di ni gnas yin no/ /rigs kyi bu gnas ma yin zhing go skabs med de/ gang ser snas longs spyod chen po mngon par 'grub pa dang / 'chal pa'i tshul khrims kyis lha dang mir skye ba dang / gnod sems
185b4(mdo sde): kyis mdzes par 'gyur ba dang / le los mngon par rtogs pa 'thob pa dang / /sems rnam par g.yengs pas nges par gyur pa la 'jug pa dang / gang 'chal pa'i shes rab kyis bag chags kyi mtshams sbyor ba legs par 'joms par 'gyur ba ni gnas ma yin zhing go
185b5(mdo sde): skabs med de de ni gnas ma yin no/ /'di ni gnas yin zhing go skabs yod pa ste/ gang sbyin pas longs spyod chen po mngon par 'grub pa dang / tshul khrims kyis lha dang mir skye ba dang / bzod pas mdzes par 'gyur ba dang / brtson 'grus kyis mngon par rtogs pa
185b6(mdo sde): 'thob pa dang / bsam gtan gyis nges par gyur pa la 'jug pa dang / gang shes rab kyis bag chags kyi mtshams sbyor ba thams cad legs par 'joms pa 'di ni gnas yin zhing go skabs yod do/ /gnas ma yin zhing go skabs med de/ gang mtshams med pa
185b7(mdo sde): byed pa sems gnas par 'gyur ba 'di ni gnas med do/ /gang tshul khrims rnam par dag pa'i sems gnas par 'gyur ba 'di ni gnas yin zhing go skabs yod do/ /gnas ma yin zhing go skabs med de/ gang dmigs pa can gyis rjes su 'thun pa'i bzod pa 'thob
186a1(mdo sde): par 'gyur ba de ni gnas med do/ /gang stong pa nyid la mos pas bzod pa 'thob par 'gyur ba 'di ni gnas yin zhing go skabs yod do/ /gnas ma yin zhing go skabs med de/ gang 'gyod pa la rab tu gnas pas sems shin tu sbyangs par 'gyur ba 'di ni
186a2(mdo sde): gnas med do/ /gang kun nas ldang ba med pa'i sems shin tu sbyangs par 'gyur ba 'di ni gnas yin zhing go skabs yod do/ /gnas ma yin zhing go skabs med de/ gang bud med kyi lus de nyid kyis 'khor los sgyur ba'i rgyal po'am/ brgya byin nam/ tshangs pa'am/
186a3(mdo sde): sangs rgyas su 'jig rten du 'byung ba 'di ni gnas med do/ /'di ni gnas yin zhing go skabs yod de/ gang bud med kyi lus brjes nas 'khor los sgyur ba'i rgyal po'am/ brgya byin nam/ tshangs pa'am/ sangs rgyas su 'jig rten du 'byung ba 'di ni gnas
186a4(mdo sde): yin no/ /gnas ma yin zhing go skabs med de/ gang 'khor los sgyur ba'i rgyal po mi mnyam pas rgyal srid byed pa 'di ni gnas med do/ /gang mnyam pas byed pa 'di ni gnas yin zhing go skabs yod do/ /gnas ma yin zhing go skabs med de/ gang byang gi sgra mi snyan gyi mi
186a5(mdo sde): log par ltung bar 'gro ba 'di ni gnas med do/ /bde 'gror 'gro ba ni gnas yin zhing go skabs yod do/ /gnas ma yin zhing go skabs med de/ gang srog gcod pa'i skye dgu gang zag srog gcod pa'i rgyus tshe ring bar 'gyur ba nas/ log par lta ba dag log par lta ba can
186a6(mdo sde): log pa'i las yang dag par blangs pa'i rgyus 'phags pa'i lam 'thob par 'gyur ba'i bar 'di ni gnas med do/ /'di ni gnas yin zhing go skabs yod de/ gang srog gcod pa spangs pa'i rgyus tshe ring bar 'gyur ba nas/ yang dag par lta ba 'phags pa'i lam 'thob par
186a7(mdo sde): 'gyur ba'i bar 'di ni gnas yin no/ /gnas ma yin zhing go skabs med de/ gang brgyad pa 'bras bu ma thob par ldang ba 'di ni gnas med do/ /gang 'bras bu thob nas ldang ba 'di ni gnas yin zhing go skabs yod do/ /gnas ma yin zhing go skabs med de/ gang rgyun du
186b1(mdo sde): zhugs pa srid pa brgyad pa mngon par 'grub pa 'di ni gnas med do/ /gang re ltar thogs kyang srid pa bdun du 'gyur ba 'di ni gnas yin no/ /gnas ma yin zhing go skabs med de/ gang lan cig phyir 'ong ba srid pa gnyis pa mngon par 'grub pa 'di ni gnas med do/ /gang
186b2(mdo sde): lan cig phyir 'ong ba 'jig rten 'dir 'ongs nas sdug bsngal mthar 'byin par byed pa 'di ni gnas yin zhing go skabs yod do/ /gnas ma yin zhing go skabs med de/ gang phyir mi 'ong ba 'jig rten 'dir 'ong ba 'di ni gnas med do/ /gang de nyid du yongs su mya ngan las
186b3(mdo sde): 'da' ba 'di ni gnas yin zhing go skabs yod do/ /gnas ma yin zhing go skabs med de/ gang dgra bcom pa nying mtshams sbyor bar 'gyur ba 'di ni gnas med do/ /gang dgra bcom pa nying mtshams sbyor ba med pa 'di ni gnas yin zhing go skabs yod do/ /gnas
186b4(mdo sde): ma yin zhing go skabs med de/ gang 'phags pa'i gang zag ston pa gzhan gyi lung nod pa 'di ni gnas med do/ /gang lha gzhan med pa 'di ni gnas yin no/ /gnas ma yin zhing go skabs med de/ gang mi skye ba'i chos la bzod pa rab tu thob pa'i byang chub sems dpa'
186b5(mdo sde): phyir ldog par 'gyur ba 'di ni gnas med do/ /gang byang chub mngon par rdzogs par 'tshang rgya ba 'di ni gnas yin no/ /gnas ma yin zhing go skabs med de/ gang byang chub sems dpa' byang chub kyi snying po la 'dug nas mngon par rdzogs par sangs ma rgyas par ldang
186b6(mdo sde): ba 'di ni gnas med do/ /gang byang chub mngon par rdzogs par sangs rgyas nas ldang ba 'di ni gnas yin no/ /gnas ma yin zhing go skabs med de/ gang de bzhin gshegs pa la bag chags kyi mtshams sbyor ba snang ba 'di ni gnas med do/ /gang de bzhin gshegs pa bag
186b7(mdo sde): chags kyi mtshams sbyor ba thams cad legs par bcom pa 'di ni gnas yin zhing go skabs yod do/ /gnas ma yin te/ gang de bzhin gshegs pa'i ye shes thogs par 'gyur ba 'di ni gnas med do/ /gang de bzhin gshegs pa'i ye shes thogs pa med pa 'di ni
187a1(mdo sde): gnas yin no/ /gnas ma yin zhing go skabs med de/ gang de bzhin gshegs pa'i spyi gtsug mthong bar 'gyur ba 'di ni gnas med do/ /gang de bzhin gshegs pa'i spyi gtsug bltar mi mthong ba 'di ni gnas yin no/ /gnas ma yin zhing go
187a2(mdo sde): skabs med de/ gang sangs rgyas kyi mthu ma gtogs par de bzhin gshegs pa'i sems kyi rgyu ba shes pa 'di ni gnas med do/ /gang mi shes pa 'di ni gnas yin no/ /gnas ma yin te/ gang de bzhin gshegs pa la sems mnyam par ma bzhag pa dmigs
187a3(mdo sde): pa 'di ni gnas med do/ /gang de bzhin gshegs pa rtag tu mnyam par gzhag pa 'di ni gnas yin no/ /'di ni gnas ma yin te/ gang de bzhin gshegs pa la log pa'i tshig 'byung ba 'di ni gnas ma yin no/ /gang bden pa'i tshig 'byung ba 'di ni gnas yin no/ /rigs
187a4(mdo sde): kyi bu gnas ma yin zhing go skabs med de/ de bzhin gshegs pa la 'khrul pa dmigs pa 'di ni gnas med do/ /'di ni gnas yin zhing go skabs yod de/ gang de bzhin gshegs pa la 'khrul pa med pa 'di ni gnas yin no/ /rigs kyi bu de ltar gang de bzhin
187a5(mdo sde): gshegs pa'i gnas dang gnas ma yin par mkhyen pa'i stobs de yi ge rnams kyis tshad bstan du med de yang dag pa'o/ /de kho na'o/ /gzhan ma yin pa nyid do/ /de la 'di skad ces bya'o/ /sa kun 'grum par 'gyur yang srid/ /nam mkha' g.yo bar 'gyur srid kyi/ /
187a6(mdo sde): sangs rgyas gnas min bshad pa ni/ /gnas su 'gyur ba mi srid do/ /skyes bus kha dog lnga can du/ /nam mkha' gzugs su byed kyang srid/ /sangs rgyas gnas min bshad pa ni/ /gnas su 'gyur ba mi srid do/ /tha ma dang ni 'bring dang mchog /gang dag sangs
187a7(mdo sde): rgyas gnas bshad pa/ /de kun de bzhin bshad pa ste/ /gzhan du 'gyur ba yod ma yin/ /tha ma dang ni 'bring dang mchog /gang dag gnas min bshad pa yang / /de kun de bzhin bshad pa ste/ /gzhan du 'gyur ba yod ma yin/ /gnas dang gnas min rab shes
187b1(mdo sde): pa/ /sems can bsam pa ji bzhin du/ /des ni phyad par yang dag dang / /chos kyang srog chags rnams la bshad/ /dge sbyong dang ni bram ze gzhan/ /gang du thams cad rgyug byed cing / /gnas dang gnas min mi shes pa/ /sangs rgyas la ni de med do/ /
187b2(mdo sde): gnas gang dang ni ldan pas na/ /sems can thar byed dpung 'gyur ba/ /yon tan kun ldan sangs rgyas kyis/ /de ni yang dag rab tu bshad/ /sems can gang dag snod min gang / /de la sangs rgyas btang snyoms mdzad/ /gang gi dus na 'grol 'gyur ba/ /de
187b3(mdo sde): yi dus la rab tu gzhes/ /gang gis sems can thar byed pa/ /kha na ma tho med pa'i las/ /sangs rgyas blo mchog ldan pa yi/ /'phrin las dang po 'di yin no/ /gnas dang gnas min bshad pa ni/ /dpag tu med cing grangs med de/ /drang srong chen po'i
187b4(mdo sde): stobs 'di ni/ /pha rol rgol bas thub par dka'/ /rigs kyi bu gzhan yang de bzhin gshegs pas 'das pa dang / ma 'ongs pa dang / da ltar byung ba'i las rnams dang / las len pa rnams gnas dang / rgyu dang / dngos po dang / rnam par smin pa la mkhas
187b5(mdo sde): ba yang dag pa ji lta ba bzhin du rab tu mkhyen to/ /ji ltar rab tu mkhyen ce na/ rigs kyi bu 'di la 'das pa'i las len pa gang dge ba'i rgyu las byung ba/ mi dge ba dang bral ba/ gang ma 'ongs pa'i dus na dge ba'i rgyu las byung ba 'byin pa de de bzhin gshegs pas
187b6(mdo sde): rab tu mkhyen to/ /las len pa gang mi dge ba'i rgyu las byung ba/ /dge ba dang bral ba gang ma 'ongs pa'i dus na/ mi dge ba'i rgyu las byung ba 'byin pa de'ang de bzhin gshegs bas rab tu mkhyen to/ /las len pa gang ma 'ongs pa'i dus na dman pa la brten par 'gyur ba
187b7(mdo sde): de'ang de bzhin gshegs pa sa yang dag pa ji lta ba bzhin du rab tu mkhyen to/ /las len pa gang ma 'ongs pa'i dus na khyad par la brten par 'gyur ba de'ang de bzhin gshegs pas rab tu mkhyen to/ /las len pa gang da ltar byung ba'i dus na dman pa la rten la ma 'ongs pa'i dus
188a1(mdo sde): na khyad par brten par 'gyur ba de'ang de bzhin gshegs pas rab tu mkhyen to/ /las len pa gang da ltar byung ba'i dus na khyad par la rten la ma 'ongs pa'i dus na dman pa la brten par 'gyur ba de'ang de bzhin gshegs pas rab tu mkhyen to/ /las len pa gang
188a2(mdo sde): da ltar byung ba'i dus na yang dman pa la rten la ma 'ongs pa'i dus na yang dman pa la brten par 'gyur ba de'ang de bzhin gshegs pas rab tu mkhyen to/ /las len pa gang da ltar byung ba'i dus na yang khyad par la rten la ma 'ongs pa'i dus na yang khyad par la brten par
188a3(mdo sde): 'gyur ba de'ang de bzhin gshegs pas rab tu mkhyen to/ /las len pa gang 'das pa na sbyor bar dman la de ma 'ongs pa'i dus na rgya che zhing sbyor ba rgya che bar 'gyur ba de'ang de bzhin gshegs pas rab tu mkhyen to/ /las len pa gang rtsom pa chung la khyad par chen por 'gyur
188a4(mdo sde): ba dang / las len pa gang rtsom pa chen por 'gyur la khyad par chung ngur 'gyur ba dang / las len pa gang nyan thos nyid kyi rgyu 'byin pa de'ang de bzhin gshegs pas rab tu mkhyen to/ /las len pa gang rang sangs rgyas nyid kyi rgyu 'byin pa de'ang de bzhin gshegs pas rab tu
188a5(mdo sde): mkhyen to/ /las len pa gang sangs rgyas nyid kyi rgyu 'byin pa de'ang de bzhin gshegs pas rab tu mkhyen to/ /las len pa gang da ltar byung ba na sdug bsngal la ma 'ongs pa na rnam par smin pa bde bar 'gyur ba dang / las len pa gang da ltar byung ba na bde ba la ma 'ongs pa na
188a6(mdo sde): rnam par smin pa sdug bsngal bar 'gyur ba dang / las len pa gang da ltar byung ba na sdug bsngal la ma 'ongs pa na yang rnam par smin pa sdug bsngal bar 'gyur ba dang / las len pa gang da ltar byung ba na yang bde la ma 'ongs pa na yang rnam par smin pa bde bar 'gyur ba de
188a7(mdo sde): yang de bzhin gshegs pas rab tu mkhyen to/ /rigs kyi bu de ltar na 'das pa dang / ma 'ongs pa dang / da ltar byung ba'i sems can rnams kyi las gang yin pa dang / rkyen gang yin pa dang / rnam par smin pa gang yin pa de de bzhin gshegs pas de kho na dang / gzhan
188b1(mdo sde): ma yin pa la rten par yang dag pa ji lta ba bzhin du rab tu mkhyen to/ /mkhyen nas kyang de bzhin du chos ston te/ 'di ni de bzhin gshegs pa'i de bzhin gshegs pa'i 'phrin las gnyis pa'o/ /de la 'di skad ces bya'o/ /de bzhin gshegs pa rgyu la mkhas pa ste/ /las kyi rnam
188b2(mdo sde): smin tshul mkhyen spyan dang ldan/ /dus gsum dag la chags pa mi mnga' ste/ /sems can kun gyi spyod pa rab tu mkhyen/ /rgyu ni gang zhig bde bar 'gyur ba ste/ /lha dang mi yi rnam par smin ldan dang / /gang yang sdug bsngal dag tu 'gyur byed pa/ /de ni bde bar gshegs pas
188b3(mdo sde): rab tu mkhyen/ /dge ba dang ni mi dge'i las rnams kyi/ /rgyu dang rnam par smin pa cir 'gyur ba/ /de ni bde bar gshegs pas rab mkhyen te/ /nor bu rin chen phyag tu bzhag pa bzhin/ /las gang chung ngu'i rgyu las byung gyur la/ /tshad med rgyud kyang 'byin par 'gyur ba dang / /
188b4(mdo sde): gang yang rgya che ba dang chung ngu yang / /de ni ji lta bzhin du sangs rgyas mkhyen/ /gang yang nyan thos kyi ni rgyu 'byin dang / /rkyen gyi theg pa de bzhin 'byin pa dang / /gang yang rgyal ba'i rgyu ni 'byin 'gyur ba/ /de kun bde bar gshegs pas rab tu mkhyen/ /rgyu ni gang zhig sdug
188b5(mdo sde): bsngal 'gyur byed la/ /de yang bde ba dag tu 'gyur ba dang / /rgyu ni gang zhig bde bar 'gyur byed la/ /de yang sdug bsngal dag tu 'gyur ba dang / /rgyu ni bde la sdug bsngal gnas pa dang / /rgyu yang bde la bde bar gnas pa dang / /las kyi ngo bo nyid kyi chos nyid ni/ /
188b6(mdo sde): rgyu dang 'thun par bde gshegs rab tu mkhyen/ /dus gsum dag tu sems can thams cad kyi/ /rgyu gang las 'jug byed dang las kyang ni/ /gzhan ma yin par sangs rgyas ye shes kyis/ /de bzhin rgyal bas phyad par rab tu mkhyen/ /rigs kyi bu gzhan yang de
188b7(mdo sde): bzhin gshegs pas sems can gzhan rnams dang / gang zag gzhan dag gi mos pa du ma dang / mos pa sna tshogs yang dag pa ji lta ba bzhin du rab tu mkhyen to/ /rigs kyi bu de bzhin gshegs pas sems can gzhan dag dang / gang zag gzhan rnams kyi mos pa
189a1(mdo sde): du ma dang / mos pa sna tshogs yang dag pa ji lta ba bzhin du ji ltar rab tu mkhyen ce na/ gang zag gang 'dod chags la gnas shing zhe sdang la mos pa dang / gang zag gang zhe sdang la gnas shing 'dod chags la mos pa dang / gang zag gang gti mug la
189a2(mdo sde): gnas shing 'dod chags dang / zhe sdang dang / gti mug la mos pa de yang de bzhin gshegs pas rab tu mkhyen to/ /gang zag gang dge ba la gnas shing dge ba la mos pa de yang de bzhin gshegs pas rab tu mkhyen to/ /gang zag gang dag sbyor ba dman zhing bsam pa
189a3(mdo sde): rgya chen po la mos pa de dag kyang de bzhin gshegs pas rab tu mkhyen to/ /gang zag gang dag sbyor ba rgya che zhing bsam pa dman pa la mos pa de dag kyang de bzhin gshegs pas rab tu mkhyen to/ /mos pa gang gis sbyor ba dman zhing khyad par la gnas par 'gyur ba dang /
189a4(mdo sde): mos pa gang gis sbyor ba khyad par du 'phags shing dman pa la gnas par 'gyur ba dang / mos pa gang gis log pa nyid du nges la nges pa'i khams thob par 'gyur ba dang / mos pa gang gis ma nges la yang dag pa nyid du nges pa'i khams thob par 'gyur ba dang / mos pa
189a5(mdo sde): gang gis yang dag pa nyid du nges la rnam par grol ba thob par 'gyur ba de yang de bzhin gshegs pas yang dag pa ji lta ba bzhin du rab tu mkhyen to/ /mos pa gang gis 'dod pa'i khams las yang dag par 'da' bar 'gyur ba dang / mos pa gang gis gzugs kyi khams
189a6(mdo sde): las yang dag par 'da' bar 'gyur ba dang / mos pa gang gis khams gsum pa las yang dag par 'da' bar 'gyur ba de yang de bzhin gshegs pas rab tu mkhyen to/ /mos pa gang gis dman pa la sten cing khyad par gnon par 'gyur ba dang / mos pa gang gis khyad
189a7(mdo sde): par du gyur nas kyang dman pa la gnas par 'gyur ba de yang de bzhin gshegs pas rab tu mkhyen to/ /mos pa gang gis skye ba tha dad pa dang / kha dog tha dad pa dang / yongs su longs spyod pa tha dad pa yongs su 'dzin par 'gyur ba de'ang de bzhin gshegs pas rab
189b1(mdo sde): tu mkhyen to/ /mos pa gang gis rtse mo las nyams par 'gyur ba dang / mos pa gang gis rnam par grol ba thob par 'gyur ba de'ang de bzhin gshegs pas rab tu mkhyen to/ /mkhyen nas kyang de bzhin du chos ston to/ /'di ni de bzhin gshegs pa'i de bzhin gshegs
189b2(mdo sde): pa'i 'phrin las gsum pa'o/ /de la 'di skad ces bya'o/ /'jig rten mos pa sna tshogs mos pa du mar blo gros tshad med pa/ /de yi mos pa de bzhin gshegs pas lhag ma ma lus mkhyen par gyur/ /'di na gang gi mos pa zhe sdang rgyus byung 'dod chags gnas pa
189b3(mdo sde): dang / /zhe sdang gnas shing gti mug mos pa sangs rgyas kyis ni rab tu mkhyen/ /gti mug gnas pa'i sems ni dge dang 'dod chags la yang 'jug pa dang / /de'i 'og gang 'jug pa dang sems can sbyor ba dman la rgya chen mos/ /bsam pa rgya che ba dang gang dag sbyor
189b4(mdo sde): ba rgya chen yod kyang ni/ /mos pa dman par gyur pa de yang bde bar gshegs pas rab tu mkhyen/ /mos pa gang gis sems can sbyor ba dman la rgya cher 'gyur ba dang / /sems can blo gros rgya chen 'gyur la dman par 'gyur ba de yang mkhyen/ /log pa nyid du gang nges pa
189b5(mdo sde): yang yang dag nyid du nges 'gyur dang / /khams gsum pa las rnam par grol ba'i mos pa'ang sangs rgyas rab tu mkhyen/ /dus gsum thams cad dag gi sems can kun gyi skye dang kha dog dang / /de bzhin longs spyod tha dad pa dang rtse mo las ni nyams 'gyur dang / /gang yang
189b6(mdo sde): rnam par grol bar 'gyur ba'i mos pa rgyal bas thams cad mkhyen/ /mkhyen nas chos ston mdzad pa 'di yang bde gshegs 'phrin las yin zhes gsungs/ /rigs kyi bu gzhan yang de bzhin gshegs pas khams du ma dang / khams sna tshogs can gyi 'jig rten yang
189b7(mdo sde): dag pa ji lta ba bzhin du rab tu mkhyen to/ /ji ltar rab tu mkhyen ce na/ khams gang gis 'jig rten bsod nams kyi 'du byed sogs pa'i khams de yang de bzhin gshegs pas yang dag pa ji lta ba bzhin du rab tu mkhyen to/ /khams gang gis bsod nams ma yin pa'i
190a1(mdo sde): 'du byed sogs pa de yang de bzhin gshegs pas rab tu mkhyen to/ /khams gang gis mi g.yo ba'i 'du byed sogs pa de yang de bzhin gshegs pas rab tu mkhyen to/ /khams gang gis 'byung ba'i khams su'ang 'jog par 'gyur ba de yang de bzhin
190a2(mdo sde): gshegs pas rab tu mkhyen to/ /gzhan yang de bzhin gshegs pas mig gi khams dang / gzugs kyi khams dang / mig gi rnam par shes pa'i khams rab tu mkhyen to/ /ji ltar rab tu mkhyen ce na/ nang stong pa nyid dang / phyi stong pa nyid dang / phyi nang stong pa
190a3(mdo sde): nyid du rab tu mkhyen to/ /rna ba'i khams dang / sgra'i khams dang / rna ba'i rnam par shes pa'i khams rab tu mkhyen to/ /ji ltar rab tu mkhyen ce na/ nang stong pa nyid dang / phyi stong pa nyid dang / phyi nang stong pa nyid du rab tu mkhyen to/ /sna'i khams dang / dri'i khams
190a4(mdo sde): dang / sna'i rnam par shes pa'i khams rab tu mkhyen to/ /ji ltar rab tu mkhyen ce na/ nang stong pa nyid dang / phyi stong pa nyid dang / phyi nang stong pa nyid du rab tu mkhyen to/ /lce'i khams dang / ro'i khams dang / lce'i rnam par shes pa'i khams rab tu mkhyen to/ /ji
190a5(mdo sde): ltar rab tu mkhyen ce na/ nang stong pa nyid dang / phyi stong pa nyid dang / phyi nang stong pa nyid du rab tu mkhyen to/ /lus kyi khams dang / reg bya'i khams dang / lus kyi rnam par shes pa'i khams rab tu mkhyen to/ /ji ltar rab tu mkhyen ce na/ nang stong pa nyid dang / phyi
190a6(mdo sde): stong pa nyid dang / phyi nang stong pa nyid du rab tu mkhyen to/ /yid kyi khams dang / chos kyi khams dang / yid kyi rnam par shes pa'i khams rab tu mkhyen to/ /ji ltar rab tu mkhyen ce na/ nang stong pa nyid dang / phyi stong pa nyid dang / phyi nang stong pa nyid du rab tu mkhyen
190a7(mdo sde): to/ /sa'i khams dang / chu'i khams dang / me'i khams dang / rlung gi khams rab tu mkhyen to/ /ji ltar rab tu mkhyen ce na/ nam mkha'i khams ji lta ba de bzhin du rab tu mkhyen to/ /'dod pa'i khams dang / gzugs kyi khams dang / gzugs med pa'i
190b1(mdo sde): khams rab tu mkhyen to/ /ji ltar rab tu mkhyen ce na/ kun tu rtog pa las byung bar rab tu mkhyen to/ /'dus byas kyi khams ni mngon par 'du byed pa'i mtshan nyid du rab tu mkhyen to/ /'dus ma byas kyi khams ni mngon par 'du mi byed pa'i mtshan nyid du rab tu mkhyen to/ /
190b2(mdo sde): kun nas nyon mongs pa'i khams ni glo bur gyi nyon mongs pa'i mtshan nyid du rab tu mkhyen to/ /rnam par byang ba'i khams ni rang bzhin gyis 'od gsal ba'i mtshan nyid du rab tu mkhyen to/ /'khor ba'i khams ni tshul bzhin ma yin pa ma rig pa'i mtshan nyid du rab tu mkhyen to/ /
190b3(mdo sde): mya ngan las 'das pa'i dbyings ni tshul bzhin rig pa'i mtshan nyid du rab tu mkhyen to/ /de ltar na 'jig rten gnas pa'i khams gang yin pa dang / rab tu gnas pa'i khams gang yin pa dang / rjes su khrid pa'i khams gang yin pa dang / thogs pa'i khams gang yin pa
190b4(mdo sde): dang / sbyor ba'i khams gang yin pa dang / bsam pa'i khams gang yin pa dang / nges par sems pa'i khams gang yin pa dang / rten pa'i khams gang yin pa de de bzhin gshegs pas rab tu mkhyen to/ /mkhyen nas kyang de bzhin du chos ston te/ 'di ni
190b5(mdo sde): de bzhin gshegs pa'i de bzhin gshegs pa'i 'phrin las bzhi pa'o/ /de la 'di skad ces bya'o/ /mi yi seng ge khams rnams kun gyi tshul la mkhas/ /gang du gang gi khams ni ci 'dra 'jug pa dang / /khams gang dge ba rgya chen kun du 'byung byed pa/ /de
190b6(mdo sde): kun bde bar gshegs pas ma lus rab mkhyen to/ /bsod nams bsod nams min dang mi g.yo rgyus byung myong / /gang gis 'byung ba thob par 'gyur ba zhi ba'i khams/ /khams gang gnas nas khams las rnam par grol 'gyur ba/ /khams de shes rab chen po
190b7(mdo sde): bde bar gshegs pas mkhyen/ /mig gi khams dang de bzhin gzugs dang yid kyi khams/ /rang bzhin stong par rgyal bas spyod pa'i bdag nyid mkhyen/ /de bzhin rna ba sna dang lce dang de bzhin lus/ /yid dang chos kyi khams kyang rtag tu stong par mkhyen/ /chu dang me
191a1(mdo sde): dang sa dang rlung gi khams 'di dag / nam mkha' mnyam par mi yi seng ges rab tu mkhyen/ /'dod pa dang ni gzugs dang gzugs med khams 'di dag /yongs su rtog las yang dag byung bar ma lus mkhyen/ /nyon mongs khams ni rgyal bas
191a2(mdo sde): rang bzhin med par mkhyen/ /rnam byang rang bzhin 'dra bar bde bar gshegs pas mkhyen/ /mi mkhas dag gis 'khor ba rtag tu 'dus byas dang / /mya ngan 'das pa gang la mtshan nyid gsum med dang / /khams gang mi dge bas ni 'jug pa'i mtshan nyid
191a3(mdo sde): dang / /gang yang dge bas 'jug pa thams cad gcod pa dang / /sna tshogs khams dang du ma'i khams can 'jig rten 'di/ /sangs rgyas mkhyen kyang ngas mkhyen snyam du rlom sems med/ /nam mkha' ji lta bzhin du mtha' yas phyogs rnams kyi/ /khams
191a4(mdo sde): rnams de bzhin mi yi seng ges rab tu mkhyen/ /rgyal ba'i ye shes dam pa de ni thug pa med/ /de yi mtha' ni 'gro ba rnams kyis shes mi nus/ /'di ni skyob pa rdul med rnams kyi 'phrin las bzhi/ /de yis sems can 'dul ba'i khams rnams cho ga mkhyen/ /
191a5(mdo sde): gang dag las legs byas pas dul gyur de dag la/ /'khrul pa brgya lam na yang nam yang mi 'byung ngo / /rigs kyi bu gzhan yang de bzhin gshegs pas sems can gzhan dag dang / gang zag gzhan rnams kyi dbang po'i rim pa yang dag pa ji lta ba bzhin
191a6(mdo sde): du rab tu mkhyen to/ /rigs kyi bu de bzhin gshegs pas ji ltar sems can gzhan dag dang / gang zag gzhan rnams kyi dbang po'i rim pa yang dag pa ji lta ba bzhin du rab tu mkhyen ce na/ rigs kyi bu 'di la de bzhin gshegs pas sems can dbang po rtul po
191a7(mdo sde): rnams kyang sems can dbang po rtul por yang dag pa ji lta ba bzhin du rab tu mkhyen to/ /de bzhin du dbang po 'bring yang rab tu mkhyen to/ /dbang po rno ba yang rab tu mkhyen to/ /dbang po khyad par du 'phags pa yang rab tu mkhyen to/ /dbang po dman pa yang rab tu
191b1(mdo sde): mkhyen to/ /yongs su rtog pa'i dbang po ji lta bus mthar phyin pa'i 'dod chags skye ba dang / mthar phyin pa'i zhe sdang skye ba dang / mthar phyin pa'i gti mug skye ba de'ang de bzhin gshegs pas rab tu mkhyen to/ /yongs su rtog pa'i dbang po ji lta bus 'dod chags dang / zhe
191b2(mdo sde): sdang dang / gti mug bcos ma skye ba de yang de bzhin gshegs pas rab tu mkhyen to/ /yongs su rtog pa'i dbang po ji lta bus snrel zhi'i 'dod chags dang / zhe sdang dang / gti mug skye ba de yang de bzhin gshegs pas rab tu mkhyen to/ /yongs su rtog pa'i dbang po
191b3(mdo sde): ji lta bus tshar bcad cing 'dod chags dang / zhe sdang dang / gti mug skye ba de yang de bzhin gshegs pas rab tu mkhyen to/ /yongs su rtog pa'i dbang po ji lta bus dbang po gang dag dge ba'i rgyu las byung ba dang / dbang po gang dag mi dge ba'i rgyu las byung ba dang /
191b4(mdo sde): dbang po gang dag mi g.yo ba'i rgyu las byung ba dang / dbang po gang dag 'byung ba'i rgyu las byung ba de dag thams cad kyang de bzhin gshegs pas rab tu mkhyen to/ /rigs kyi bu gzhan yang de bzhin gshegs pas mig gi dbang po rab tu mkhyen to/ /rna ba'i dbang po dang /
191b5(mdo sde): sna'i dbang po dang / lce'i dbang po dang / lus kyi dbang po dang / yid kyi dbang po dang / pho'i dbang po dang / mo'i dbang po dang / srog gi dbang po dang / bde ba'i dbang po dang / sdug bsngal gyi dbang po dang / yid bde ba'i dbang po dang / yid mi bde ba'i dbang po
191b6(mdo sde): dang / btang snyoms kyi dbang po rab tu mkhyen to/ /dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po rab tu mkhyen to/ /mi shes pa kun shes par byed pa'i dbang po dang / kun shes
191b7(mdo sde): pa'i dbang po dang / kun shes pa dang ldan pa'i dbang po rab tu mkhyen te/ /dbang po gang mig gi dbang po'i rgyu las byung la rna ba'i dbang po la gnas par gyur te/ sna dang / lce dang / lus kyi dbang po la ma yin pa de'ang de bzhin gshegs pas rab tu mkhyen to/ /dbang po gang
192a1(mdo sde): rna ba'i dbang po'i rgyu las byung la sna'i dbang po la gnas par 'gyur ba dang / dbang po gang sna'i dbang po'i rgyu las byung la lce'i dbang po la gnas par 'gyur ba dang / dbang po gang lce'i dbang po'i rgyu las byung la lus kyi dbang po la gnas par 'gyur ba dang /
192a2(mdo sde): dbang po gang lus kyi dbang po'i rgyu las byung la mig gi dbang po la gnas par 'gyur ba de yang de bzhin gshegs pas rab tu mkhyen to/ /sems can gang sbyin pa'i dbang po can yin la de yang tshul khrims la sbyor ba de la de bzhin gshegs pas dbang po mchog dang
192a3(mdo sde): mchog ma yin pa mkhyen pas sbyin pa'i gtam ston to/ /sems can gang tshul khrims kyi dbang po can yin la de yang sbyin pa la sbyor ba de la de bzhin gshegs pas dbang po mchog dang mchog ma yin pa mkhyen pas tshul khrims kyi gtam ston to/ /sems can gang bzod
192a4(mdo sde): pa'i dbang po can yin la de'ang brtson 'grus la sbyor ba de la de bzhin gshegs pas dbang po mchog dang mchog ma yin pa mkhyen pas bzod pa'i gtam ston to/ /sems can gang brtson 'grus kyi dbang po can yin la de'ang bzod pa la sbyor ba de la de bzhin gshegs pas
192a5(mdo sde): dbang po mchog dang mchog ma yin pa mkhyen pas brtson 'grus kyi gtam ston to/ /sems can gang bsam gtan gyi dbang po can yin la de'ang shes rab la sbyor ba de la de bzhin gshegs pas dbang po mchog dang mchog ma yin pa mkhyen pas bsam gtan gyi gtam ston to/ /
192a6(mdo sde): sems can gang shes rab kyi dbang po can yin la de'ang bsam gtan la sbyor ba de la de bzhin gshegs pas dbang po mchog dang mchog ma yin pa mkhyen pas shes rab kyi gtam ston to/ /de bzhin du byang chub kyi phyogs kyi chos thams cad la yang rgyas par khong du chud par
192a7(mdo sde): bya'o/ /sems can gang nyan thos kyi theg pa'i dbang po can yin la de'ang rang sangs rgyas kyi theg pa la sbyor ba de la de bzhin gshegs pas dbang po mchog dang mchog ma yin pa mkhyen pas nyan thos kyi theg pa'i gtam ston to/ /sems can gang rang sangs rgyas kyi theg
192b1(mdo sde): pa'i dbang po can yin la de'ang nyan thos kyi theg pa la sbyor ba de la de bzhin gshegs pas dbang po mchog dang mchog ma yin pa mkhyen pas rang sangs rgyas kyi theg pa'i gtam ston to/ /sems can gang theg pa chen po'i dbang po can yin la de'ang nyan thos dang rang sangs rgyas
192b2(mdo sde): kyi theg pa la sbyor ba de la de bzhin gshegs pas dbang po mchog dang mchog ma yin pa mkhyen pas theg pa chen po'i gtam ston to/ /sems can gang tha ma'i dbang po can yin la de'ang theg pa chen po la sbyor ba de la de bzhin gshegs pas dbang po mchog dang mchog ma yin pa
192b3(mdo sde): mkhyen pas tha ma'i gtam ston to/ /sems can skal ba med pa'i dbang po can skal ba med par snang ba de dag de bzhin gshegs pas snod ma yin par rig nas btang snyoms su 'jog go/ /sems can skal ba yod pa'i dbang po can skal ba yod par snang ba dag la de bzhin
192b4(mdo sde): gshegs pas skal ba yod par rig nas ri mor byas shing chos ston te/ rigs kyi bu de ltar de bzhin gshegs pas sems can thams cad kyi dbang po yongs su smin pa rnams kyang rab tu mkhyen/ dbang po yongs su ma smin pa rnams kyang rab tu mkhyen/ 'byung ba ma yin pa'i
192b5(mdo sde): dbang po rnams kyang rab tu mkhyen/ 'byung ba dang bcas pa'i dbang po rnams kyang rab tu mkhyen te/ sems can gyi dbang po'i rnam pa gang yin pa dang / sbyor ba gang yin pa dang / bsam pa gang yin pa dang / gang gi rgyu las byung ba dang / rkyen gang yin pa dang / dmigs
192b6(mdo sde): pa gang yin pa dang / rgyu 'thun pa gang yin pa dang / sems can gyi dbang po'i mtha' gang yin pa de dag thams cad de bzhin gshegs pas yang dag pa ji lta ba bzhin du rab tu mkhyen te/ 'di ni de bzhin gshegs pa'i de bzhin gshegs pa'i 'phrin las lnga pa'o/ /de la
192b7(mdo sde): 'di skad ces bya'o/ /gang zhig dbang po shes pa'i pha rol son pa sems can bsam pa rnams la mkhas/ /gang gi dbang po'i spyod pa ci 'drar gyur pa thams cad rgyal bas rab tu mkhyen/ /rgyal ba dbang po khyad par can dang 'bring dang tha ma'i cho ga mkhyen gyur te/ /gang
193a1(mdo sde): gis 'gro ba grol byed mtshungs pa med pa'i las 'di khyad par 'phags pa yin/ /gang gis mthar phyin pa yi nyon mongs gyur dang gang gis bcos par gyur pa dang / /dbang po gang gis gsog tu gyur pa dang ni gang gis snrel zhir gyur pa dang / /nyon mongs
193a2(mdo sde): pa dag tshar gcod 'gyur dang dge ba'i dbang po dang ni mi g.yo dang / /de bzhin mi dge ba dang gzhan yang grol bar 'gyur ba dag kyang rab tu mkhyen/ /gang gis mig dang yid dang pho mo srog gi dbang po dang ni bde ba dang / /sdug bsngal dang ni yid bde ba dang gang gis yid mi
193a3(mdo sde): bde bar 'gyur ba dang / /gang gis btang snyoms dad dang brtson 'grus dran dang shes rab de bzhin rtse gcig 'gyur/ /kun shes byed dang kun shes dbang po'i cho ga dang ni grol ba'i dbang po gang yin mkhyen/ /mig gi rgyu las byung la rna bar gnas par byed kyi sna dang lce la min/ /
193a4(mdo sde): lus kyi bar gyi rgyu las byung bar gyur la de yang mig la gnas pa dang / /sbyin pa'i dbang po yin la tshul khrims snang ba'i mi de la ni sbyin pa'i gtam/ /tshul khrims dbang po yin la sbyin pa'i snang ba'i mi de la ni tshul khrims gtam/ /bzod pa'i dbang po yin la brtson 'grus
193a5(mdo sde): snang ba'i mi la bzod pa'i gtam ston to/ /brtson 'grus dbang po yin la bzod par snang ba'i mi de la ni brtson 'grus gtam/ /bsam gtan dbang po yin la shes rab snang ba'i mi de la ni bsam gtan gtam ston to/ /shes rab dbang po yin la bsam gtan snang ba'i
193a6(mdo sde): mi de la ni shes rab gtam ston to/ /gang dag nyan thos theg pa'i dbang po yin la rang rgyal sbyor bar byed pa'i mi/ /de dag la ni nyan thos gtam ston byed kyi rang rgyal gtam ni spong bar byed/ /gang gi dbang po rkyen gyi theg par nges la sgra la sbyor byed gnas byed pa/ /de dag
193a7(mdo sde): la ni rkyen gyi theg pa bstan pa'i cho ga dag dbang rab tu ston/ /gang dag dbang po theg pa chen por nges la sbyor ba dman pa'i mi rnams gang yin pa/ /de dag la ni thugs rje che la gnas pa'i rgyal ba'i pha rol phyin gtam ston/ /skal ba yod med mkhyen nas rgyal ba gsung zhing
193b1(mdo sde): kha cig la ni btang snyoms 'jog / dbang po yongs su smin dang gang yang dbang po yongs ma smin pa stobs bcus mkhyen/ /mi yi dbang po'i spyod pa'i rnam pa gang dang gang gi sbyor ba ji lta dang / /bsam pa ji lta ba dang rkyen gang yin dang ji ltar rgyu gang yin pa'ang mkhyen/ /
193b2(mdo sde): dmigs pa ji lta ba dang mthar thug ji 'drar gyur dang rgyu 'thun de bzhin du/ /rang byung ye shes kyis mkhyen ston pa'i 'phrin las 'di na nor ba yod ma yin/ /rigs kyi bu gzhan yang de bzhin gshegs pas thams cad du 'gro ba'i lam yang dag pa ji lta ba bzhin du rab tu mkhyen
193b3(mdo sde): to/ /ji ltar rab tu mkhyen ce na/ yang dag pa nyid du nges pa'i sems can gyi khams kyang rab tu mkhyen to/ /ma nges pa'i sems can gyi khams kyang rab tu mkhyen to/ /log pa nyid du nges pa'i sems can gyi khams kyang rab tu mkhyen to/ /nges pa dang bcas pa'i sems can
193b4(mdo sde): gyi khams kyang de bzhin du rab tu mkhyen to/ /sems can gang dag rgyu'i stobs can/ sngon gyi sbyor ba phun sum tshogs pa/ zur tsam gyis go ba/ dbang po rno ba'i sems can de dag la de bzhin gshegs pas chos bstan kyang rung / ma bstan kyang rung ste rnam par grol ba'i
193b5(mdo sde): skal ba yod pa de dag de bzhin gshegs pas sngon gyi rgyu'i stobs mkhyen nas ci nas de dag myur du rnam par grol bar 'gyur ba de lta de ltar chos ston to/ /ma nges pa'i sems can gyi khams kyang rab tu mkhyen te/ gang dag rkyen gyi stobs can yongs su smin par bya ba'i mtshan
193b6(mdo sde): nyid kyi sems can de dag gal te 'thun par 'doms shing rjes su ston pa dang phrad na rnam par grol bar 'gyur gyi ma phrad na rnam par grol bar mi 'gyur ba de dag la yang de bzhin gshegs pa de lta de ltar rgyu dang rkyen dang ldan pa'i gtam yang dag par gsung ste/ 'di ltar de
193b7(mdo sde): bzhin gshegs pa las de lta bu'i chos thos nas tshul bzhin rab tu sbyor bas 'bras bu thob par 'gyur ba de dag gi don du sangs rgyas bcom ldan 'das rnams 'byung ngo / /log pa nyid du nges pa'i sems can gyi khams kyang de bzhin du rab tu mkhyen te/ yongs su sbyong ba ma byas
194a1(mdo sde): pa/ kho re chung ba blun pa/ snod du ma gyur pa'i sems can de dag la de bzhin gshegs pas chos bstan kyang rung / /ma bstan kyang rung ste sems can de dag rnam par dgrol ba'i skal ba med pas/ de dag de bzhin gshegs pas snod ma yin
194a2(mdo sde): par rig nas btang snyoms su 'jog ste/ de dag gi ched du byang chub sems dpa' rnams go cha gyon to/ /rigs kyi bu/ gzhan yang de bzhin gshegs pas 'dod chags kyi lam rnam pa gsum rab tu mkhyen te/ rnam pa gsum gang zhe na/ 'dod chags kyi lam
194a3(mdo sde): sdug pa'i rnam pa las skye ba yang yod/ /'dod chags kyi lam rjes su chags pa'i rnam pa las skye ba yang yod/ 'dod chags kyi lam sngon gyi rgyu las skye ba yang yod do/ /zhe sdang gi lam rnam par gsum yang rab tu mkhyen te/ zhe sdang gi lam khong khro ba'i rgyu las skye ba yang
194a4(mdo sde): yod/ zhe sdang gi lam bsam pa yongs su ma rdzogs pa las skye ba yang yod/ zhe sdang gi lam sngon gyi bag la nyal las skye ba yang yod do/ /gti mug gi lam rnam pa gsum yang rab tu mkhyen te/ gti mug gi lam ma rig pa'i rgyu las skye ba yang yod/ gti mug gi
194a5(mdo sde): lam 'jig tshogs la lta ba'i rgyu las skye ba yang yod/ gti mug gi lam the tshom gyi rgyu las skye ba yang yod de/ de dag kyang de bzhin gshegs pas rab tu mkhyen to/ /rigs kyi bu gzhan yang dbang po rno ba'i phyir mngon par shes pa myur la dka' ba'i lam yang de
194a6(mdo sde): bzhin gshegs pas rab tu mkhyen to/ /dbang po rtul ba'i phyir mngon par shes pa bul la dka' ba'i lam yang rab tu mkhyen to/ /dbang po rno ba'i phyir mngon par shes pa myur la sla ba'i lam yang rab tu mkhyen to/ /dbang po rtul ba'i phyir mngon par shes pa myur la
194a7(mdo sde): dka' ba'i lam yang rab tu mkhyen to/ /dmigs pa bor ba'i phyir mngon par shes pa bul la bul ba'i lam yang rab tu mkhyen to/ /lam gyi rgyun ma bcad pa'i phyir mngon par shes pa myur la bul ba'i lam yang rab tu mkhyen to/ /yongs su thug pa med par dbugs
194b1(mdo sde): 'byin pa'i phyir mngon par shes pa bul la myur ba'i lam yang rab tu mkhyen to/ /de la ma chags pa'i phyir mngon par shes pa myur la bul ba'i lam yang rab tu mkhyen to/ /so sor rtog pa'i stobs yongs su rdzogs par byed kyi sgom pa'i stobs la ma yin pa'i lam yang
194b2(mdo sde): yod de/ de'ang de bzhin gshegs pas rab tu mkhyen to/ /sgom pa'i stobs yongs su rdzogs par byed kyi/ so sor rtog pa'i stobs la ma yin pa'i lam yang yod de/ de yang de bzhin gshegs pas rab tu mkhyen to/ /so sor rtog pa'i stobs kyang yongs su rdzogs
194b3(mdo sde): par mi byed la sgom pa'i stobs la yang ma yin pa'i lam yang yod de/ de'ang de bzhin gshegs pas rab tu mkhyen to/ /so sor rtog pa'i stobs dang sgom pa'i stobs kyang yongs su rdzogs par byed pa'i lam yang yod de/ de yang de bzhin gshegs pas rab tu mkhyen to/ /
194b4(mdo sde): bsam pa phun sum tshogs la sbyor ba phun sum tshogs pa ma yin pa'i lam yang yod de/ de yang de bzhin gshegs pas rab tu mkhyen to/ /sbyor ba phun sum tshogs la bsam pa phun sum tshogs pa ma yin pa'i lam yang yod de/ de yang de bzhin gshegs pas rab tu
194b5(mdo sde): mkhyen to/ /bsam pa yang phun sum tshogs pa ma yin la sbyor ba yang phun sum tshogs pa ma yin pa'i lam yang yod/ bsam pa yang phun sum tshogs la sbyor ba yang phun sum tshogs pa'i lam yang yod de/ de'ang de bzhin gshegs pas rab tu mkhyen to/ /lus
194b6(mdo sde): sbyong gi / ngag la ma yin/ sems la ma yin pa'i lam yang yod/ ngag sbyong gi /lus la ma yin/ sems la ma yin pa'i lam yang yod/ lus dang / ngag dang / sems kyang sbyong ba'i las yang yod/ lus la ma yin/ ngag la ma yin la/ sems kyang mi sbyong
194b7(mdo sde): ba'i lam yang yod de/ de ltar sems can thams cad kyi 'jug pa'i rgyu las byung ba dang / log pa'i rgyu las byung ba'i lam gang ji snyed pa de dag thams cad du de bzhin gshegs pa'i ye shes mthong ba thogs pa med pa 'jug ste/ 'di ni de bzhin gshegs pa'i de bzhin gshegs
195a1(mdo sde): pa'i 'phrin las drug pa'o/ /de la 'di skad ces bya'o/ /bde bar gshegs pas lam kun rab tu mkhyen cing nges dang rgyu dang bcas pa'i sems can khams kyang mkhyen/ /ma nges yongs su smin par bya ba'i mtshan nyid dang ni de bzhin snod min log par lta ldan
195a2(mdo sde): dang / /'dod chags rnam gsum lam ldan dag dang zhe sdang rnam pa gsum dang de bzhin gti mug ldan pa dang / /nyon mongs khams kyi rnam pa mtha' yas pa dang lam gyi rgyu dang rkyen kyang ston pas rab tu mkhyen/ /rno bar gyur la dka' ba'i lam dang de bzhin dbang po rnams ni
195a3(mdo sde): zhan phyir bul bar gyur pa dang / /rno bar 'gyur la sla ba'i lam dang de bzhin bul ba 'jig rten gyi ni mgon pos rab tu mkhyen/ /bul ba'i lam la de yi blo yang bul zhing de bzhin bul bar gyur la rno zhing dag pa'ang yod/ /bul bar gyur la myur ba'i lam dang de bzhin de la ma
195a4(mdo sde): chags phyir ni shin tu myur ba dang / /so sor rtog pa skyed par byed kyi bsgom pa'i lam ni skyed par mi byed pa yi lam yang yod/ /sgom pa skyed par byed dang khyad par can gyi sbyor dang ldan pas gnyi ga skyed par byed pa'ang yod/ /bsam pa rnam par sbyong bar byed kyi sbyor ba dag par byed pa
195a5(mdo sde): ma yin pa yi lam yang yod/ /gnyi ga sbyor bar byed pa'ang yod de de yang sangs rgyas bdag nyid chen po thams cad gzigs pas mkhyen/ /lus ni rnam par sbyong bar byed kyi ngag la ma yin pa dang sems kyang sbyong bar mi byed yod/ /tshig dang de bzhin lus kyang sbyong bar byed kyi nam yang
195a6(mdo sde): sems ni rnam par sbyong bar mi byed dang / /sems ni rnam par sbyong bar byed kyi nam yang ngag ni rnam par sbyong bar mi byed pa yang yod/ /ngag dang de bzhin sems kyang sbyong bar byed kyi nam yang lus ni rnam par sbyong bar mi byed dang / /lus dang de bzhin sems kyang sbyong bar byed pa'i lam dang
195a7(mdo sde): ji ltar 'jug par 'gyur dang ldog pa yang / /ye shes dang ni sems gzigs pas mkhyen 'di yang bde gshegs 'phrin las khyad par 'phags pa drug /rigs kyi bu gzhan yang de bzhin gshegs pas bsam gtan dang / rnam par thar pa dang / ting nge 'dzin dang / snyoms par
195b1(mdo sde): 'jug pa'i kun nas nyon mongs pa dang / rnam par byang ba dang / ldang ba thams cad yang dag pa ji lta ba bzhin du rab tu mkhyen to/ /ji ltar rab tu mkhyen ce na/ sems can rnams kyi kun nas nyon mongs pa skye ba'i rgyu gang yin pa dang / rkyen gang yin pa de yang de bzhin gshegs pas rab
195b2(mdo sde): tu mkhyen to/ /sems can rnams rnam par dag par 'gyur ba'i rgyu gang yin pa dang / rkyen gang yin pa de yang de bzhin gshegs pas rab tu mkhyen to/ /de la rgyu ni gang / rkyen ni gang zhe na/ sems can rnams kyi kun nas nyon mongs pa'i rgyu ni tshul bzhin ma yin pa yid la byed pa'o/ /
195b3(mdo sde): sems can rnams kyi kun nas nyon mongs pa'i rkyen ni ma rig pa'o/ /ma rig pa ni rgyu'o/ /'du byed rnams ni rkyen to/ /'du byed ni rgyu'o/ /rnam par shes pa ni rkyen to/ /rnam par shes pa ni rgyu'o/ /ming dang gzugs ni rkyen to/ /ming dang gzugs ni rgyu'o/ /skye mched drug ni rkyen to/ /skye mched drug
195b4(mdo sde): ni rgyu'o/ /reg pa ni rkyen to/ /reg pa ni rgyu'o/ /tshor ba ni rkyen to/ /tshor ba ni rgyu'o/ /sred pa ni rkyen to/ /sred pa ni rgyu'o/ /nye bar len pa ni rkyen to/ /nye bar len pa ni rgyu'o/ /srid pa ni rkyen to/ /srid pa ni rgyu'o/ /skye ba ni rkyen to/ /skye ba ni rgyu'o/ /rga shi ni rkyen to/ /rga shi ni rgyu'o/ /nyon mongs pa
195b5(mdo sde): rnams ni rkyen to/ /nyon mongs pa rnams ni rgyu'o/ /las rnams ni rkyen to/ /lta ba ni rgyu'o/ /sred pa ni rkyen to/ /bag la nyal ni rgyu'o/ /kun nas ldang ba ni rkyen to/ /'di ni sems can rnams kyi kun nas nyon mongs pa'i rgyu'o/ /'di ni rkyen to/ /de la sems can rnams kyi rnam par dag par
195b6(mdo sde): 'gyur ba'i rgyu ni gang / rkyen ni gang zhe na/ sems can rnams kyi rnam par dag pa'i rgyu gnyis dang rkyen gnyis so/ /gnyis gang zhe na/ gzhan las rjes su 'thun pa'i sgra dang / so so bdag nyid tshul bzhin yid la byed pa ste/ gnyis po 'di dag go/ /gzhan yang sems can rnams kyi
195b7(mdo sde): rnam par dag pa'i rgyu gnyis dang rkyen gnyis te/ zhi gnas la rtse gcig pa dang / lhag mthong la mkhas pa'o/ /gzhan yang rgyu gnyis dang rkyen gnyis te/ 'ong ba med par shes pa dang / 'gro ba med par shes pa'o/ /gzhan yang rgyu gnyis dang rkyen gnyis te/ skye ba med par rab tu rtog
196a1(mdo sde): pa dang / nges par gyur pa la reg par byed pa'o/ /gzhan yang rgyu gnyis dang rkyen gnyis te/ rkang par ldan pa dang / rig pas rnam par grol ba mngon sum du byed pa'o/ /gzhan yang rgyu gnyis dang rkyen gnyis te/ rnam par thar pa'i sgo la sgom pa dang / rang bzhin gyis rnam par
196a2(mdo sde): grol bar shes pa'o/ /gzhan yang rgyu gnyis dang rkyen gnyis te/ zad pa shes pa dang / mi skye ba shes pa'o/ /gzhan yang rgyu gnyis dang rkyen gnyis te/ bden pa rjes su rtogs pa dang / bden pa rjes su thob pa ste/ 'di ni sems can rnams kyi rnam par dag pa'i rgyu'o/ /'di ni rkyen te/ de'ang
196a3(mdo sde): de bzhin gshegs pas rab tu mkhyen to/ /rigs kyi bu gzhan yang kun nas nyon mongs pa la dmigs pa tshad med/ rnam par dag pa la dmigs pa yang tshad med de/ yang dag pa ji lta ba bzhin du so sor rtog pas kun nas nyon mongs pa la dmigs pa rnam par byang ba la dmigs par
196a4(mdo sde): 'jog pa yang yod/ /lhag pa'i nga rgyal gyis 'dzin pas rnam par dag pa la dmigs pa kun nas nyon mongs pa la dmigs par 'jog pa yang yod de/ de la snrel zhi'i rnam grangs kyis de bzhin gshegs pa'i ye shes 'jug go/ /rigs kyi bu de bzhin gshegs pa ni ye shes 'di lta bu dang
196a5(mdo sde): ldan pas 'dod pa dag las dben pa/ sdig pa mi dge ba'i chos rnams las dben pa/ rtog pa dang bcas pa/ dpyod pa dang bcas pa dben pa las skyes pa'i dga' ba dang bde ba can/ bsam gtan dang po la snyoms par zhugs te 'gog pa las ldang ngo / /'gog pa las snyoms
196a6(mdo sde): par zhugs te bsam gtan dang po las ldang ngo / /rnam par thar pa brgyad la rjes su 'thun par snyoms par 'jug go/ /mi 'thun par yang snyoms par 'jug go/ /thod rgal du yang snyoms par 'jug go/ /ting nge 'dzin ni snyoms par 'jug par ston/ snyoms par 'jug pa ni ting nge
196a7(mdo sde): 'dzin du ston kyang de bzhin gshegs pa'i ting nge 'dzin la 'dres pa gang yang med cing de bzhin gshegs pa la ni dmigs pas ting nge 'dzin la snyoms par 'jug par bya ba med do/ /de bzhin gshegs pa'i ting nge 'dzin gcig gis ting nge 'dzin thams cad mngon par 'grub ste/ de
196b1(mdo sde): bzhin gshegs pa ni ting nge 'dzin gcig las ma bzhengs par ting nge 'dzin thams cad la snyoms par 'jug kyang / de bzhin gshegs pa la sems gcig nas gcig tu 'jug pa med do/ /de bzhin gshegs pa la sems mnyam par ma bzhag pa mi dmigs so/ /de bzhin
196b2(mdo sde): gshegs pa'i ting nge 'dzin ni sus kyang blta bar mi nus te/ nyan thos kyi ting nge 'dzin ni rang sangs rgyas kyi ting nge 'dzin gyi zil gyis non to/ /rang sangs rgyas kyi ting nge 'dzin ni byang chub sems dpa'i ting nge 'dzin gyi zil gyis non to/ /byang chub sems dpa'i ting nge 'dzin ni de bzhin
196b3(mdo sde): gshegs pa'i ting nge 'dzin gyi zil gyis non to/ /de bzhin gshegs pa'i ting nge 'dzin ni zil gyis mi non pa ste 'di la de bzhin gshegs pa'i ye shes ni zil gyis mi non par 'jug go/ /gdams pa gang dang rjes su bstan pa gang gis nyan thos rnams ting nge 'dzin skyed pa de yang de
196b4(mdo sde): bzhin gshegs pas rab tu mkhyen to/ /de bzhin du rang sangs rgyas dang / de bzhin du byang chub sems dpa' rnams kyi de dag kyang de bzhin gshegs pas rab tu mkhyen to/ /mkhyen nas kyang de bzhin du 'doms shing de bzhin du rjes su ston te/ 'di ni de bzhin gshegs pa'i de bzhin
196b5(mdo sde): gshegs pa'i 'phrin las bdun pa'o/ /de la 'di skad ces bya'o/ /'dir ni 'gro ba'i kun nas nyon mongs rgyu dang rkyen/ /rgyal ba rang byung ye shes ldan pas de kun mkhyen/ /de bzhin mngon par brtson rgyus rnam dag 'gyur ba yi/ /rgyu dang rkyen de chos kyi rjes ni rab tu mkhyen/ /tshul bzhin
196b6(mdo sde): ma yin rgyu ste rkyen ni ma rig pa/ /rgyu ni ma rig pa ste rkyen ni 'du byed yin/ /rnam par shes dang ming dang gzugs dang dbang po drug /thams cad sred pa'i yan lag 'gro ba'i rgyu dang rkyen/ /nyon mongs rnams ni rgyu ste de bzhin las rnams rkyen/ /lta ba rgyu ste de bzhin sred pa rkyen du gsungs/ /
196b7(mdo sde): kun du sbyor dang bag la nyal 'di 'dir rgyu ste/ /mi gang rgyu las kun du byung ba de 'dir rkyen/ /'gro ba rnam dag 'gyur ba'i rgyu dang rkyen gnyis te/ /gzhan las 'thun pa'i sgra thos pa dang thos nas kyang / /chos rnams stong par nang du tshul bzhin rtog byed pa/ /de ni srid pa'i mtsho las
197a1(mdo sde): rnam par sgrol bar 'gyur/ /zhi gnas lhag mthong gnyi ga zung du 'brel ldan pa/ /sgom pa gang du'ang 'gro ba med cing 'ong ba med/ /de la skye med 'chi 'pho dang ni rtog med de/ /de ni skyon med reg cing rnam par dag par 'gyur/ /rkang par ldan nas rig pa gsum ni rjes
197a2(mdo sde): su nyal/ /bag yod gyur nas rnam thar gsum gyi sgo la sgom/ /zad pa dang ni mi skye shes dang bden pa thob/ /'di ni rnam dag lam du 'dren pa'i rgyu dang rkyen/ /rgyal ba bsam gtan gcig la yang dag snyoms zhugs nas/ /'gog par reg ste de bzhin dran dang ldan par bzhengs/ /
197a3(mdo sde): rjes su 'thun dang mi 'thun pa dang thod rgal du/ /chos kyi rgyal po rnam thar brgyad la snyoms par 'jug /mtshungs pa med pa mnyam pa nyid la gnas nas ni/ /ting 'dzin gcig las ting 'dzin bye ba mtha' yas ston/ /sems la 'dres pa med cing chos la rnam rtog med/ /de phyir
197a4(mdo sde): rgyal ba mnyam par ma bzhag sems kyang med/ /gang dag nyan thos de bzhin rang rgyal ting nge 'dzin/ /byang chub sems dpa'i ting 'dzin rnam pa bye ba dag /de kun bde gshegs ting nge 'dzin gyi zil gyis non/ /gdams pa shes la mkhas pa bde gshegs 'phrin las so/ /
197a5(mdo sde): rigs kyi bu gzhan yang de bzhin gshegs pas bdag dang sems can gzhan rnams dang / gang zag gzhan dag gi sngon gyi gnas rnam pa du ma rjes su dran no/ /'di lta ste/ skye ba gcig rjes su dran no/ /gnyis sam/ gsum mam/ bzhi'am/ lnga'am/ bcu'am/ nyi shu'am/
197a6(mdo sde): sum cu'am/ bzhi bcu'am/ lnga bcu'am/ skye ba brgya'am/ skye ba stong ngam/ skye ba brgya phrag stong ngam/ skye ba bye ba brgya phrag stong ngam/ 'jig pa'i bskal pa'am/ 'chags pa'i bskal pa'am/ 'jig pa dang 'chags pa'i bskal pa'am/ 'jig pa'i bskal pa du ma'am/
197a7(mdo sde): 'chags pa'i bskal pa du ma'am/ 'jig pa dang 'chags pa'i bskal pa du ma rjes su dran no/ /sems can de dag ming 'di zhes bya bar gyur to/ /nga der byung ste ming ni 'di zhes bya/ rus ni 'di zhes bya/ rigs ni 'di zhes bya/ kha zas ni 'di lta bu zhig za za/ kha dog ni 'di lta bu/
197b1(mdo sde): dbyibs ni 'di lta bu/ yun ni 'di srid zhig tu gnas gnas/ bde ba dang sdug bsngal ni 'di lta bu zhig myong ste/ bdag de nas shi 'phos nas che ge mo zhig tu skyes so/ /de nas shi 'phos nas 'dir skyes par rnam pa dang bcas/ yul phyogs dang bcas/ gzhi ci las gyur pa dang bcas
197b2(mdo sde): par bdag dang / sems can gzhan dag gi sngon gyi gnas rnam pa du ma rjes su dran no/ /de sems can de'i sngon gyi gnas rjes su dran no/ /sngon gyi rgyu ji lta bu dang / rgyu gang gis sems can gang kun du byung ba de'i sngon gyi rgyu de bzhin gshegs pas rab tu mkhyen te/ mkhyen nas kyang de bzhin du
197b3(mdo sde): chos ston to/ /'das pa'i sems can thams cad kyi sems kyi rgyu ba yang de bzhin gshegs pas rab tu mkhyen to/ /sems kyi dmigs pa gang gi 'og tu gang la dmigs pa'i sems skye ba dang / dmigs pa gang gis skyes pa dang / dmigs pa gang ma tshang bas 'gags
197b4(mdo sde): pa de'ang de bzhin gshegs pas rab tu mkhyen to/ /de ltar ji tsam du sems can gcig gi sems gcig nas gcig tu brgyud de 'jug pa sems de lta bu zhig gi 'og tu sems 'di lta bu zhig byung ba de bskal pa gang gA'i klung gi bye ma snyed du yang tshig tu bstan pas bstan
197b5(mdo sde): par dka'o/ /de bzhin du sems can thams cad kyi'ang de lta bur so so'i sems gcig nas gcig tu brgyud pa de bzhin gshegs pas rab tu mkhyen to/ /yongs su brtag pa nye bar bzung ste de bzhin gshegs pas phyi ma'i mtha'i mur thug par bstan kyang de'i ye shes mthar thug par mi 'gyur ro/ /
197b6(mdo sde): de bzhin gshegs pa'i sngon gyi gnas rjes su dran pa'i mkhyen pa 'di ni bsam gyis mi khyab cing mtshungs pa med la tshad med de/ de'i mtha'i gnas ni bstan par sla ba ma yin no/ /sangs rgyas kyi khyu mchog tu gyur pas de bzhin gshegs pa sems can de dag la/ kye sems can dag
197b7(mdo sde): dge ba'i rtsa ba sangs rgyas la bskyed pa'am/ nyan thos la bskyed pa'am/ rang sangs rgyas la bskyed pa de lta bu de dran par gyis shig /dran par gyis shig ces dran par mdzad do/ /'di lta ste/ sangs rgyas kyi mthus de dag gis kyang dran par 'gyur ro/ /de bzhin gshegs
198a1(mdo sde): pas de dag la de dge ba'i rtsa ba la dmigs pa des gang gi phyir ci nas kyang theg pas rnam par grol ba las phyir mi ldog par 'gyur ba de lta de ltar chos ston te/ 'di ni de bzhin gshegs pa'i de bzhin gshegs pa'i 'phrin las brgyad pa'o/ /de la 'di skad ces bya'o/ /
198a2(mdo sde): de ni bdag dang de bzhin gzhan dag gi/ /sngon gyi mtha' ni bye ba khrag khrig dag /thug pa med par 'jig rten sgron mas dran/ /skyu ru ra lnga phyag mthil bzhag pa bzhin/ /ming rus de bzhin kha dog rnam rtog dang / /tshe gnas 'chi 'pho dang ni 'gro ba dang / /rgyu gang gis ni sems can
198a3(mdo sde): gang 'ongs pa/ /de la dus mkhyen nas ni chos kyang ston/ /'gro ba'i sems dang sems las byung ba'i chos/ /gang dag 'das pa mtha' yas thug med dang / /gang gi 'og tu sems ni gang 'byung ba/ /ye shes che ldan rgyal bas thams cad mkhyen/ /sems can gcig gi sems ni
198a4(mdo sde): snga ma gang / /'das pa gang yin bde bar gshegs pas mkhyen/ /bskal pa gang gA'i klung gi bye snyed du/ /de ni bstan kyang de la thug pa med/ /gang yang sngon gyi spyod pa bye ba dag /mtha' yas thug pa med pa bstan kyang ni/ /mtshungs pa med pa'i ye shes mi zad de/ /bde
198a5(mdo sde): gshegs ye shes rgya mtsho de 'dra'o/ /sems can gang dag bsam pa dge gyur dang / /gang gis sngon chad rgyal ba bsti stang byas/ /sangs rgyas rdzu 'phrul stobs kyi shugs gnas te/ /sngon chad dkar po byas pa dran par byed/ /sngon chad dkar po des byas ci 'dra ba/ /sangs rgyas
198a6(mdo sde): mthus ni de dag dran par 'gyur/ /de dran nas kyang theg pa gsum gnas te/ /de dag thar lam dge las phyir mi ldog /bde gshegs rnams kyi sngon byung mtha' yas pa/ /sems can kun gyis bsam par mi nus te/ /gang gis sems can thug pa med btul ba/ /skyes bu
198a7(mdo sde): chen po rnams kyi 'phrin las brgyad/ /rigs kyi bu gzhan yang de bzhin gshegs pas lha'i mig rnam par dag pa mi las shin tu 'das pas sems can rnams 'chi 'pho dang / skye ba dang / bzang po dang / ngan pa dang / kha dog mdzes pa dang / kha dog mi sdug pa dang / bde 'gror
198b1(mdo sde): 'gro ba dang / ngan 'gror 'gro ba rnams gzigs so/ /kye ma sems can 'di dag ni lus kyis nyes par spyod pa dang ldan pa/ ngag gis nyes par spyod pa dang ldan pa/ yid kyis nyes par spyod pa dang ldan pa/ 'phags pa rnams la skur pa 'debs pa/ log par lta ba dag ste/
198b2(mdo sde): log par lta ba'i las yang dag par blangs pa'i rgyus lus zhig ste shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ro/ /sems can 'di dag ni lus kyis legs par spyod pa dang ldan pa/ ngag gis legs par spyod pa dang ldan pa/
198b3(mdo sde): yid kyis legs par spyod pa dang ldan pa/ 'phags pa rnams la skur pa mi 'debs pa/ yang dag par lta ba dag ste/ yang dag par lta ba yang dag par blangs pa'i rgyus lus zhig ste shi ba'i 'og tu bde 'gro mtho ris kyi 'jig rten du lha rnams kyi nang du skye bar 'gyur ro zhes ji
198b4(mdo sde): ltar las kyis nye bar 'gro ba'i sems can dag rab tu mkhyen to/ /de la de bzhin gshegs pa'i lha'i mig ni 'di yin te/ mig des phyogs bcu'i 'jig rten chos kyi dbyings kyis klas pa/ nam mkha'i khams kyi mthas gtugs pa/ tshad med pa/ grangs med pa/ bgrang ba las
198b5(mdo sde): shin tu 'das pa'i sangs rgyas kyi zhing dag na zhing gang dag kha cig snang ba de dag thams cad ni 'jig pa dang 'chags par gzigs so/ /sems can gang dag kha cig snang ba de dag thams cad ni 'chi 'pho ba dang skye bar gzigs so/ /byang chub sems dpa' gang dag kha cig snang
198b6(mdo sde): ba de dag thams cad ni 'chi 'pho ba dang / mngal du 'jug pa dang / btsa' bar gzigs so/ /sangs rgyas gang dag kha cig snang ba de dag thams cad ni mngon par rdzogs par 'tshang rgya ba dang / chos kyi 'khor lo skor ba dang / tshe'i 'du byed 'dor ba dang / yongs su mya ngan
198b7(mdo sde): las 'da' bar gzigs so/ /nyan thos gang dag kha cig snang ba de dag thams cad ni rnam par 'grol ba yongs su mya ngan las 'da' bar gzigs so/ /rang sangs rgyas gang dag kha cig snang ba de dag thams cad ni rdzu 'phrul ston cing yon sbyong bar gzigs so/ /sems
199a1(mdo sde): can gang dag snang bar ma gyur pa dag dang / gang dag phyi rol gyi mngon par shes pa lnga dang ldan pa rnams kyis mig gi lam du ma gyur pa dang / nyan thos rnams kyi ma yin pa dang / rang sangs rgyas rnams kyi ma yin pa dang / byang chub sems dpa' dag gi ma
199a2(mdo sde): yin pa de dag kyang de bzhin gshegs pa lha'i mig la snang bar 'gyur ro/ /yang shing rta'i phang lo tsam gyi sa phyogs na snang bar ma gyur pa'i sems can gang dag de bzhin gshegs pa la snang bar gyur pa de dag ni ches mang gi /stong gsum gyi stong chen po'i 'jig rten gyi khams
199a3(mdo sde): kyi lha dang mi rnams ni de lta ma yin te/ de ltar snang bar ma gyur pa'i sems can gyi khams ni tshad med do/ /de ltar sangs rgyas kyis 'dul ba'i sems can gang yin zhes de bzhin gshegs pa'i lha'i mig gis sangs rgyas kyi zhing thams cad du sems can gyi khams la rnam par
199a4(mdo sde): gzigs te/ sangs rgyas kyis 'dul ba'i sems can gyi ris ji snyed pa de dag gi mdun na de snyed kyi de bzhin gshegs pa bzhugs shing sems can de dag 'dul yang de dag ma yin pa'i sems can gzhan gyis mi shes te/ 'di ni de bzhin gshegs pa'i de bzhin gshegs
199a5(mdo sde): pa'i 'phrin las dgu pa'o/ /de la 'di skad ces bya'o/ /de bzhin gshegs pa'i lha yi mig ni dri med 'od gsal te/ /mig ni rnam sbyangs mtha' yas bsod nams gzi brjid gzi brjid gyur/ /phyogs bcu dag gi zhing rnams kun du mtshan nyid rnam gzigs te/ /gang dag 'byung
199a6(mdo sde): dang gang dag 'byung bar 'gyur dang gang dag byung / /de na sems can gzugs can gzugs med gang dag yod pa dang / /bde 'gro ngan 'gro dag na rab 'bring tha ma gang mchi dang / /sdig pa byed pa gang dag ngan 'gro rnams su 'gro ba dang / gang yang mtho ris bsod nams las can de dag rgyal
199a7(mdo sde): bas gzigs/ /byang chub sems dpa' gang dag zhing rnams kun na spyad spyod dang / /mngal du 'jug dang 'byung dang byang chub shing drung 'gro ba dang / /gang dag la la byang chub shing drung gnas nas bdud 'dul ba/ /de kun sangs rgyas thams cad gzigs pas lha yi mig gis
199b1(mdo sde): gzigs/ /sangs rgyas chos kyi rgyal po gang dag byang chub mchog sangs rgyas/ /gang dag chos kyi 'khor lo skor zhing lha dang mi rnams 'grol/ /sangs rgyas mdzad pa mchog mdzad nas ni rgyal ba tshe 'dor dang / /gang yang mya ngan 'das pa ston pa de dag rgyal bas gzigs/ /gang
199b2(mdo sde): dag 'dren pa'i chos thos nas ni tshul bzhin rab sbyor ba/ /dam pa bsil bar gyur pa rims med zhi ba'i gnas la reg /gang yang bdag kyang chos thos nas ni srid pa'i rgya mtsho las/ /brgal te bde ba pha rol phyin pa de dag rgyal bas gzigs/ /gsang ba pa dang nyan thos rang rgyal
199b3(mdo sde): byang chub sems dpa' yi/ /lha mig lam du ma gyur sems can khams ni mtha' yas gang / /de bzhin gshegs pa'i lha mig rnam dag dri ma med pa yis/ /sems can kun gyi lus phra shin tu gnas pa rnams kyang gzigs/ /gang yang phang lo tsam la sems can khams phra
199b4(mdo sde): rgyal bas gzigs/ /de ni ches mang stong gsum lha mi skye dgu de lta min/ /'gro ba yangs pa dag na sems can khams 'khor mtha' yas pa/ /rab tu shes kyang thams cad gzigs la sems can 'du shes med/ /de bzhin gshegs pas 'dul ba'i sems can dbang po rno
199b5(mdo sde): ba gang / /de yi mdun na 'jig rten mgon po chos mchog gsung yang ni/ /sems can tshogs gzhan gang gis kyang ni de bzhin gshegs mi mthong / /'di ni 'dren pa'i lha yi mig gi stobs kyi 'phrin las yin/ /rigs kyi bu gzhan yang de bzhin gshegs pa zag pa thams
199b6(mdo sde): cad zad pas bdag skye ba ni zad/ tshangs par spyod pa ni bsten/ bya ba ni byas te/ 'di las srid pa gzhan mi shes so zhes zag pa med pa/ sems rnam par grol ba/ rang gi mngon par shes pas mngon sum du byas nas rdzogs par byas te gnas so/ /de la de bzhin gshegs pa'i zag pa zad pa mkhyen
199b7(mdo sde): pa de ni dag pa/ dri ma med pa/ yongs su dag pa/ 'od gsal ba/ bag chags kyis mtshams sbyor ba thams cad legs par bcom pa'o/ /nyan thos rnams kyi zag pa zad pa ni tshad yod pa'i bag chags legs par ma bcom pa'o/ /rang sangs rgyas rnams kyi zag pa zad pa ni tshad
200a1(mdo sde): yod pa/ snying rje chen po dang bral ba/ spobs pa dang bral ba'o/ /de bzhin gshegs pa'i zag pa zad pa ni rnam pa thams cad kyi mchog dang ldan pa dang / bag chags kyis mtshams sbyor ba thams cad legs par bcom pa/ snying rje chen pos kun du bzung ba/ mi
200a2(mdo sde): 'jigs pa dang spobs pa dang ma bral ba/ 'jig rten thams cad kyi zil gyis mi non pa ste/ sems kyi skad cig gcig dang ldan pa'o/ /de ci'i phyir zhe na/ de bzhin gshegs pa la las kyi bag chags med/ nyon mongs pa'i bag chags med/ spyod lam 'khrul pa'i bag
200a3(mdo sde): chags med do/ /'di lta ste/ dper na nam mkha' rang bzhin gyis yongs su dag pas rdul dang du ba dang lhan cig mi gnas pa de bzhin du/ de bzhin gshegs pa'i zag pa zad pa mkhyen pa de yang las dang nyon mongs pa'i bag chags thams cad dang lhan cig mi gnas so/ /de
200a4(mdo sde): zag pa zad pa mkhyen pa de 'di lta bu la rab tu gnas ma thag tu zag pa dang bcas pa len pa dang bcas pa'i sems can rnams la zag pa zad par bya ba dang / len pa spang ba'i phyir chos ston to/ /kye ma sems can yang dag pa ma yin pa kun du rtog pa las kun du byung ba dag khyed
200a5(mdo sde): zag pa dang len pa de dag la yang dag pa ji lta ba bzhin du so sor rtogs shig ces de dag la de bzhin gshegs pas ci nas kyang zag pa rnams yang dag pa ma yin par yang dag pa ji lta ba bzhin rab tu shes par 'gyur ba dang / rab tu shes nas kyang chos gang yang mi len te/
200a6(mdo sde): de dag mi len pas yongs su mya ngan las 'da' bar 'gyur ba de lta de ltar dpe nye bar bkod pa'i dpe rnams kyis chos ston te/ rigs kyi bu 'di ni de bzhin gshegs pa'i de bzhin gshegs pa'i 'phrin las bcu pa'o/ /de la 'di skad ces bya'o/ /'dren pa'i zag pa zad pa
200a7(mdo sde): mkhyen pa ni/ /shin tu rgya che ma bsgribs tshad med ldan/ /stobs bcu stobs ni de yis byang chub mchog /zhi ba 'di ni rtogs shing rab tu phye/ /nyan thos rnams kyi zag zad shes pa ni/ /bag chags ma bcom tshad dang ldan pa yin/ /mi yi mchog gi rab mchog 'dren pa yi/ /
200b1(mdo sde): bag chags bcom zhing tshad dang ldan ma yin/ /de bzhin gang dag rang rgyal byang chub reg /de la snying rje che dang spobs pa med/ /zag pa dag ni yongs su zad gyur nas/ /snying rje che dang spobs pa tshad kyang med/ /sangs rgyas zag zad mkhyen la gnas nas ni/ /'gro ba'i zag
200b2(mdo sde): pa yang dag ma yin mkhyen/ /rigs pa'i gnas kyi tshul 'di ma shes pas/ /sems can 'di dag thams cad log par sbyor/ /de la rgyal bas snying rje mi zad bskyed/ /mi rtag stong pa bdag med chos kyang ston/ /chos 'di dngos med sgyu ma lta bur ni/ /rtogs la zhi mchog
200b3(mdo sde): yang dag thob par gyis/ /'di ni srog dang gang zag shed skyes dang / /shed bu de bzhin byed pa po med kyang / /sems can 'di kun log par zhen pas na/ /snying rje bskyed pa ston pa thar par 'chad/ /bde bar gshegs la yongs su skyo med cing / /yang dag shes la nam yang
200b4(mdo sde): nyes pa med/ /des ni rgyal ba rtag tu rnal 'byor brtson/ /'gro la phan phyir chos kyang rab tu ston/ /'di ni pha rol rgol ba rab 'dul ba/ /stobs bcu ldan gyi rgyal dang 'thun pa'i las/ /stobs bcu mnga' ba stobs der gnas nas ni/ /mtshungs med 'khor lo dam pa rab tu
200b5(mdo sde): bskor/ / //bam po lnga pa/ rigs kyi bu gzhan yang de bzhin gshegs pa ni de bzhin gshegs pa'i mi 'jigs pa bzhi po dag la rab tu gnas te/ 'phrin las mdzad cing yang dag par rdzogs pa'i sangs rgyas so zhes bdag nyid zhal gyis 'che ba de la lha dang
200b6(mdo sde): bcas pa'i 'jig rten gang gis kyang khyod kyis chos 'di dag mngon par rdzogs par sangs ma rgyas so zhes chos dang 'thun pas de bzhin gshegs pa la rgol mi nus so/ /ci'i phyir de bzhin gshegs pa yang dag par rdzogs pa'i sangs rgyas zhes bya zhe na de bzhin gshegs pas chos
200b7(mdo sde): thams cad mi mnyam pa med par yang dag par mngon par rdzogs par sangs rgyas te/ so so'i skye bo'i chos rnams gang yin pa dang / slob pa'i chos rnams gang yin pa dang / mi slob pa'i chos rnams gang yin pa dang / rang sangs rgyas kyi chos rnams gang yin pa dang / byang chub
201a1(mdo sde): sems dpa'i chos rnams gang yin pa dang / sangs rgyas kyi chos rnams gang yin pa de dag thams cad de bzhin gshegs pas mnyam pa nyid du yang dag par mngon par rdzogs par sangs rgyas so/ /'jig rten pa dang / 'jig rten las 'das pa dang / kha
201a2(mdo sde): na ma tho ba dang bcas pa dang / kha na ma tho ba med pa dang / zag pa dang bcas pa dang / zag pa med pa dang / 'dus byas dang 'dus ma byas kyi chos gang yin pa de dag thams cad kyang de bzhin gshegs pas mnyam pa nyid du yang dag par mngon par rdzogs par sangs rgyas
201a3(mdo sde): so/ /de la mnyam pa nyid gang zhe na/ lta ba'i ngo bo nyid kyis stong pa nyid du mnyam pa nyid do/ /mtshan ma'i ngo bo nyid kyis mtshan ma med par mnyam pa nyid do/ /khams gsum pa'i ngo bo nyid kyis smon pa med par mnyam pa nyid do/ /skye ba'i ngo bo nyid kyis mi skye bar mnyam pa nyid do/ /
201a4(mdo sde): mngon par 'du byed pa'i ngo bo nyid kyis mngon par 'du byed pa med par mnyam pa nyid do/ /'byung ba'i ngo bo nyid kyis 'byung ba med par mnyam pa nyid do/ /kun gzhi'i ngo bo nyid kyis kun gzhi med par mnyam pa nyid do/ /dus gsum gyi ngo bo nyid kyis ji lta ba bzhin du mnyam pa
201a5(mdo sde): nyid do/ /ma rig pa dang / srid pa dang / sred pa'i ngo bo nyid kyis rig pa dang rnam par grol bar mnyam pa nyid do/ /'khor ba'i ngo bo nyid kyis mya ngan las 'das par mnyam pa nyid de/ de ltar de bzhin gshegs pas chos thams cad mnyam pa nyid du mngon par rdzogs par sangs
201a6(mdo sde): rgyas pas de'i phyir yang dag par rdzogs pa'i sangs rgyas zhes bya'o/ /de bzhin gshegs pas ji ltar chos de dag mngon par rdzogs par sangs rgyas pa de bzhin du thugs rje chen po la gnas te bstan pa sna tshogs dang / rnam grangs sna tshogs dang / rkyen sna tshogs rnams kyis
201a7(mdo sde): sems can gzhan dag dang gang zag gzhan rnams la yang dag par rab tu ston te/ de'i chos de yang de byed pa'i sdug bsngal yang dag par zad par bya ba'i phyir nges par 'byung ngo / /gang dag ston pa ma yin par ston pa'o zhes khas 'che ba dang / yang dag par rdzogs pa'i sangs rgyas
201b1(mdo sde): ma yin par yang dag par rdzogs pa'i sangs rgyas so zhes khas 'che ba de dag de bzhin gshegs pa'i mi 'jigs pa 'dis zil gyis non par 'gyur zhing med par yang 'gro bar 'gyur te/ 'di ni de bzhin gshegs pa'i de bzhin gshegs pa'i 'phrin las bcu gcig pa'o/ /
201b2(mdo sde): de la 'di skad ces bya'o/ /rang byung gis ni chos rnams kun/ /mnyam pa nyid du rjes rtogs pas/ /des na yang dag rdzogs sangs rgyas/ /de bzhin gshegs pas mnyam par gzigs/ /so so'i skye bo'i chos rnams dang / /slob dang mi slob chos rnams dang / /rang
201b3(mdo sde): rgyal chos rnams gang yin pa/ /de dag sangs rgyas chos dang mnyam/ /'jig rten pa dang de bzhin du/ /'jig rten las ni 'das pa dang / /dge dang mi dge gang yin pa/ /mya ngan 'das dang mtshungs shing 'dra/ /stong pa mtshan ma med pa dang / /smon pa rnam par spangs pa
201b4(mdo sde): dang / /skye med mngon par 'du mi byed/ /thams cad mnyam pa nyid du gzigs/ /de dag rtogs nas thugs rje yis/ /sems can rnams la rab ston to/ /des na sems can rnam par 'grol/ /'di ni thub pa'i las kyi mchog /rigs kyi bu gzhan yang de bzhin
201b5(mdo sde): gshegs pas nga zag pa zad do zhes bdag nyid zhal gyis 'che ba de la lha dang bcas pa'i 'jig rten gang gis kyang khyod zag pa 'di dag ma zad do zhes chos dang 'thun pas de bzhin gshegs pa la rgol mi nus so/ /de la de bzhin gshegs pa'i zag pa zad pa ni 'di yin te/
201b6(mdo sde): 'dod pa'i zag pa rnams las de bzhin gshegs pa'i sems rnam par grol bas 'dod chags la spyod pa'i bag chags thams cad legs par bcom mo/ /srid pa'i zag pa rnams las de bzhin gshegs pa'i sems rnam par grol bas zhe sdang la spyod pa'i bag chags
201b7(mdo sde): thams cad legs par bcom mo/ /ma rig pa'i zag pa rnams las de bzhin gshegs pa'i sems rnam par grol bas gti mug la spyod pa'i bag chags thams cad legs par bcom mo/ /lta ba'i zag pa rnams las de bzhin gshegs pa'i sems rnam par grol
202a1(mdo sde): bas nyon mongs pa la spyod pa'i bag chags thams cad legs par bcom ste/ de'i phyir 'jig rten gyi kun rdzob nye bar bzung nas de bzhin gshegs pa zag pa zad pa zhes bya'o/ /don dam par na ni 'phags pa'i shes rab dang ye shes kyi mdun na gang yongs
202a2(mdo sde): su shes par bya ba'am spang bar bya ba'am/ bsgom par bya ba'am mngon sum du bya bar 'gyur ba'i chos gang yang mi gnas so/ /de ci'i phyir zhe na/ gang zad pa zhes bya ba de ni nam du yang mi zad pa yin no/ /de ni shin tu zad pa nyid yin gyi gnyen pos zad pa zhes ni mi bya ste/
202a3(mdo sde): de ni ji lta ba bzhin du zad pa'o/ /ji lta ba bzhin du zad pa gang yin pa de la zad pa gang yang med do/ /gang la zad pa gang yang med pa de 'dus ma byas pa'o/ /'dus ma byas pa gang yin pa de la skye ba med/ 'jig pa med/ gnas pa med de/ de'i phyir de bzhin gshegs pa rnams byung yang rung / ma byung
202a4(mdo sde): yang rung ste/ chos nyid dang chos kyi dbyings de ni gnas pa nyid do/ /chos kyi dbyings de ji ltar gnas pa de bzhin du de la ye shes zhugs te/ ji ltar 'jug pa med pa dang / ldog pa med pa de ltar zhugs so/ /de lta bu'i chos kyi tshul gyis zag pa dang / zag pa spong ba mi
202a5(mdo sde): dmigs te/ de bzhin gshegs pa ni thugs rje chen po la gnas nas sems can rnams kyi zag pa spang ba'i phyir sems can rnams la chos ston te/ 'di ni de bzhin gshegs pa'i de bzhin gshegs pa'i 'phrin las bcu gnyis pa'o/ /de la 'di skad ces bya'o/ /rgyal bas
202a6(mdo sde): 'dod pa'i zag pa spangs pas na/ 'dod chags bag chags phyis ni yod ma yin/ /mi dbang srid pa kun las rnam grol bas/ /de yi nyes pa ma lus yang dag 'chad/ /bde gshegs rig pa kun la gnas pas na/ /de yi gti mug lhag ma ma lus bral/ /mi yi seng ge
202a7(mdo sde): lta ba kun dang bral/ /des ni nyon mongs spyod pa'i bag chags med/ /kun gyis zag pa zad pa 'thob 'gyur bar/ /rgyal ba kun rdzob tu ni chos ston to/ /gang zhig 'phel ba dang ni zad 'gyur ba/ /chos de dam pa'i don du yod ma yin/ /zad pa gnyen pos zad pa ma yin te/ /
202b1(mdo sde): sngon nas zad pas de phyir zad ces bstan/ /zad pa gang yin de ni 'dus ma byas/ /de la mtshan nyid gsum ni yod ma yin/ /dbyings de gnas pa yin te 'gyur ba med/ /dbang gi pha rol son pas chos rnams mkhyen/ /de dag shes nas de bzhin chos ston te/ /'di ni rgyal
202b2(mdo sde): ba'i 'phrin las bcu gnyis pa/ /rigs kyi bu gzhan yang de bzhin gshegs pas bar du gcod pa'i chos rnams mtshungs par bar du gcod par yang dag pa ji lta ba bzhin du rab tu mkhyen pa de la lha dang bcas pa'i 'jig rten gang gis kyang chos 'di dag bar du gcod
202b3(mdo sde): par mi 'gyur ro zhes chos dang 'thun pas de bzhin gshegs pa la rgol mi nus so/ /de la bar du gcod pa'i chos rnams gang zhe na/ bar du gcod par 'gyur ba'i chos gcig ste/ gcig gang zhe na 'di lta ste/ dang ba med pa'i sems so/ /bar du gcod pa'i chos
202b4(mdo sde): gnyis te/ gnyis gang zhe na/ 'di lta ste ngo tsha mi shes pa dang / khrel med pa'o/ /bar du gcod par 'gyur ba'i chos gsum ste/ gsum gang zhe na 'di lta ste/ lus kyis nyes par spyad pa dang / ngag gis nyes par spyad pa dang / yid kyis nyes par spyad pa ste/ gsum
202b5(mdo sde): po 'di dag go/ /bar du gcod par 'gyur ba'i chos bzhi ste/ bzhi gang zhe na 'di lta ste/ 'gro ba ma yin par 'gro ba bzhi ste/ 'dun pas 'gro ba ma yin par 'gro ba dang / zhe sdang gis 'gro ba ma yin par 'gro ba dang / gti mug gis 'gro ba ma yin par 'gro ba dang /
202b6(mdo sde): 'jigs pas 'gro ba ma yin par 'gro ba ste/ bzhi po 'di dag go/ /bar du gcod par 'gyur ba'i chos lnga ste/ lnga gang zhe na/ 'di lta ste/ srog gcod pa dang / ma byin par len pa dang / 'dod pa la log par g.yem pa dang / du smra ba dang / chang 'thung ba ste/
202b7(mdo sde): lnga po 'di dag go/ /bar du gcod par 'gyur ba'i chos drug ste/ drug gang zhe na/ 'di lta ste/ sangs rgyas la ma gus pa yin/ chos la ma gus pa yin/ dge 'dun la ma gus pa yin/ bslab pa la ma gus pa yin/ ting nge 'dzin la ma gus pa yin/ gding ba la ma
203a1(mdo sde): gus pa yin te/ drug po 'di dag go/ /bar du gcod par 'gyur ba'i chos bdun te/ bdun gang zhe na 'di lta ste/ nga rgyal dang / che ba'i nga rgyal dang / nga rgyal las kyang nga rgyal dang / nga'o snyam pa'i nga rgyal dang / mngon pa'i nga rgyal dang / snyam pa'i nga
203a2(mdo sde): rgyal dang / log pa'i nga rgyal te/ bdun po 'di dag go/ /bar du gcod par 'gyur ba'i chos brgyad de/ brgyad gang zhe na/ 'di lta ste/ log pa'i lta ba dang / log pa'i rtog pa dang / log pa'i ngag dang / log pa'i las kyi mtha' dang / log pa'i 'tsho ba dang / log pa'i
203a3(mdo sde): rtsol ba dang / log pa'i dran pa dang / log pa'i ting nge 'dzin te/ brgyad po 'di dag go/ /bar du gcod par 'gyur ba'i chos dgu ste/ dgu gang zhe na/ 'di lta ste/ bdag la gnod pa byas so byed do/ /byed par 'gyur ro zhes kun nas mnar sems kyi sems skyed pa dang / bdag
203a4(mdo sde): gi mdza' bo gang yin pa de la gnod pa byas so/ /byed do/ /byed par 'gyur ro zhes kun nas mnar sems kyi sems skyed pa dang / bdag dang mi mdza' ba gang yin pa de'i don byas so/ /byed do/ /byed par 'gyur ro zhes kun nas mnar sems kyi sems skyed pa ste dgu po 'di dag go/ /bar
203a5(mdo sde): du gcod par 'gyur ba'i chos bcu ste/ bcu gang zhe na/ 'di lta ste/ mi dge ba bcu'i las kyi lam rnams yin no/ /bcu gang zhe na 'di lta ste/ srog gcod pa dang / ma byin par len pa dang / 'dod pa la log par g.yem pa dang / du smra ba dang / phra ma dang / ngag rtsub
203a6(mdo sde): po dang / tshig kyal pa dang / brnab sems dang / gnod sems dang / log par lta ba ste/ tshul bzhin ma yin pa yid la byed pa dang ldan pa'i kun du sbyor bar 'gyur ba'i chos rnams ro myang ba la rjes su lta zhing gnas pa dang / phyin ci log dang ldan pa dang / sgrib pas kun
203a7(mdo sde): nas dkris pa dang / srid pa dang lta ba la mngon par zhen pa'i zang zing dang bcas pa dang / phung po dang bcas pa'i lus kyi las dang / ngag gi las dang / yid kyi las ji snyed pa de dag thams cad bar du gcod pa'i chos su/ de bzhin gshegs pas mkhyen cing bar du gcod
203b1(mdo sde): par 'gyur ro zhes de bzhin gshegs pa de bzhin du yang dag pa ji lta ba bzhin du ston te/ 'di dag ni bar du gcod par 'gyur ba'i chos rnams so/ /bar du gcod par 'gyur ba'i chos de dag zhi bar bya ba dang / nye bar zhi bar bya ba dang / spang bar bya ba'i phyir/ de bzhin
203b2(mdo sde): gshegs pas chos ston te/ 'di ni de bzhin gshegs pa'i de bzhin gshegs pa'i 'phrin las bcu gsum pa'o/ /de la 'di skad ces bya'o/ /rgyal ba yis ni chos gang rjes rtogs pa/ /de dag bsten na rnam par grol mi 'thob/ /gang la dad pa spang ba yod pa
203b3(mdo sde): dang / /gang la ngo tsha khrel ltas med/ /de bzhin lus dang ngag dang sems sdom pa/ /gang dag la ni nam yang med pa dang / /'dun pa dang ni zhe sdang gti mug nas/ /srog gcod gzhan gyi longs spyod 'jig pa'i bdag /gzhan gyi chung ma smra de bzhin chang / /ma
203b4(mdo sde): gus drug po dag dang nga rgyal bdun/ /log pa brgyad ni gang yin de dag kyang / /thams cad rnam par grol ba'i lam gyi bgegs/ /kun nas mnar sems dngos po dgur gsungs dang / /mi dge bcu po'i las kyi lam rnams dang / /gang yang tshul bzhin mi ldan de dag la/ /
203b5(mdo sde): mngon par shes dang thar pa nam yang med/ /de dag phyin ci log dang ldan pa dang / /mthar zhen yang dag ma yin chags rig nas/ /chos rnams 'di dag rnam par spang ba'i phyir/ /rgyal ba dbang po byams pas 'chad pa mdzad/ /rigs kyi bu gzhan yang de bzhin gshegs pas
203b6(mdo sde): 'phags pa'i nges par 'byung ba'i lam ni de byed pa'i sdug bsngal yang dag par zad par 'gyur ba'i 'phags pa'i nges par 'byung ba'i lam du yang dag pa ji lta ba bzhin du rab tu mkhyen te/ de la bsten na sems can rnams nges par 'byung ba de la lha dang bcas pa'i 'jig rten
203b7(mdo sde): gang gis kyang 'di nges par 'byung ba'i lam ma yin no zhes chos dang 'thun pas de bzhin gshegs pa la rgol mi nus so/ /nges par 'byung ba'i lam gang zhe na/ 'di lta ste/ sems can rnams rnam par dag par 'gyur ba'i bgrod pa gcig pu'i lam mo/ /nges par 'byung ba'i
204a1(mdo sde): lam gyi chos gnyis te/ gnyis gang zhe na/ 'di lta ste/ zhi gnas dang / lhag mthong ngo / /nges par 'byung ba'i lam gyi chos gsum ste/ gsum gang zhe na/ 'di lta ste/ stong pa nyid dang / mtshan ma med pa dang / smon pa med pa ste/ gsum po 'di dag go/ /
204a2(mdo sde): nges par 'byung ba'i lam gyi chos bzhi ste/ bzhi gang zhe na/ 'di lta ste/ lus su gtogs pa'i dran pa dang / tshor bar gtogs pa dang / sems su gtogs pa dang / chos su gtogs pa'i dran pa ste/ de la nang gi lus la lus kyi rjes su lta ba'i dran pa nye bar gzhag pa dang /
204a3(mdo sde): phyi'i lus la lus kyi rjes su lta ba'i dran pa nye bar gzhag pa dang / nang dang phyi'i lus la lus kyi rjes su lta ba'i dran pa nye bar gzhag pa dang / nang gi tshor ba dang / phyi'i tshor ba dang / nang dang phyi'i tshor ba la tshor ba'i rjes su lta ba'i dran pa nye bar gzhag pa dang / nang gi sems dang /
204a4(mdo sde): phyi'i sems dang / nang dang phyi'i sems la sems kyi rjes su lta ba'i dran pa nye bar gzhag pa dang / nang gi chos dang / phyi'i chos dang / nang dang phyi'i chos rnams la chos kyi rjes su lta ba'i dran pa nye bar gzhag pa ste/ bzhi po 'di dag go/ /nges par 'byung ba'i lam gyi chos lnga ste/
204a5(mdo sde): lnga gang zhe na/ 'di lta ste/ dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po ste/ lnga po 'di dag go/ /nges par 'byung ba'i lam gyi chos drug ste/ drug gang zhe na/ 'di lta ste/ sangs rgyas
204a6(mdo sde): rjes su dran pa dang / chos rjes su dran pa dang / dge 'dun rjes su dran pa dang / gtong ba rjes su dran pa dang / tshul khrims rjes su dran pa dang / lha rjes su dran pa ste drug po 'di dag go/ /nges par 'byung ba'i lam gyi chos bdun te/ bdun gang zhe na/ 'di lta ste/ dran pa yang
204a7(mdo sde): dag byang chub kyi yan lag dang / chos rnam par 'byed pa yang dag byang chub kyi yan lag dang / brtson 'grus yang dag byang chub kyi yan lag dang / dga' ba yang dag byang chub kyi yan lag dang / shin tu sbyangs pa yang dag byang chub kyi yan lag dang / ting nge 'dzin yang dag
204b1(mdo sde): byang chub kyi yan lag dang / btang snyoms yang dag byang chub kyi yan lag ste/ bdun po 'di dag go/ /nges par 'byung ba'i lam gyi chos brgyad de/ brgyad gang zhe na/ 'di lta ste/ yang dag pa'i lta ba dang / yang dag pa'i rtog pa dang / yang dag pa'i ngag dang / yang dag
204b2(mdo sde): pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin te/ brgyad po 'di dag go/ /nges par 'byung ba'i lam gyi chos dgu ste/ dgu gang zhe na/ 'di lta ste/ bsam gtan dang po dang / bsam
204b3(mdo sde): gtan gnyis pa dang / bsam gtan gsum pa dang / bsam gtan bzhi pa dang / nam mkha' mtha' yas skye mched kyi snyoms par 'jug pa dang / rnam shes mtha' yas skye mched kyi snyoms par 'jug pa dang / ci yang med pa'i skye mched kyi snyoms par 'jug pa dang / 'du
204b4(mdo sde): shes med 'du shes med min skye mched kyi snyoms par 'jug pa dang / 'du shes dang tshor ba 'gog pa'i snyoms par 'jug pa ste/ dgu po 'di dag go/ /nges par 'byung ba'i lam gyi chos bcu ste/ bcu gang zhe na/ 'di lta ste/ dge ba bcu'i las kyi lam rnams so/ /de dag kyang
204b5(mdo sde): gang zhe na/ 'di lta ste/ srog gcod pa spong ba dang / ma byin par len pa spong ba dang / 'dod pa la log par g.yem pa spong ba dang / du smra ba spong ba dang / phra ma spong ba dang / ngag rtsub po spong ba dang / tshig kyal pa spong ba dang / brnab sems spong ba dang / gnod sems spong ba
204b6(mdo sde): dang / log par lta ba spong ba ste/ nges par 'byed pa'i lam gyi chos bcu po 'di dag go/ /de ltar ji tsam byang chub kyi phyogs kyi chos dge ba tshul khrims kyi phung po dang ldan pa'am/ ting nge 'dzin gyi phung po dang ldan pa'am/ shes rab kyi phung po dang ldan pa'am/ rnam
204b7(mdo sde): par grol ba'i phung po dang ldan pa'am/ rnam par grol ba'i ye shes mthong ba'i phung po dang ldan pa'am/ 'phags pa'i bden pa dang ldan pa de yang nges par 'byung ba'i lam zhes bya'o/ /gzhan yang nges par 'byung ba'i lam zhes bya ba ni gang yang yang dag par sgrub pa'o/ /
205a1(mdo sde): yang dag par sgrub pa gang yin pa de la ni sogs pa'am/ mi sogs pa'am/ blang ba'am/ dor ba'am/ gzung ba'am/ spong ba'i chos gang yang med do/ /de ci'i phyir zhe na/ yang dag par zhugs pa ni gnyis la blo mi 'jug ste/ chos thams cad gnyis su med
205a2(mdo sde): par yang dag pa ji lta ba bzhin du ye shes kyis mthong ba ni nges par 'byung ba'i lam ste/ de bzhin gshegs pa nges par 'byung ba'i lam de sems can rnams la yang dag par ston to/ /de la sten na/ de byed pa'i sdug bsngal yang dag par zad par 'gyur ba'i phyir sems can
205a3(mdo sde): rnams nges par 'byung ste/ 'di ni de bzhin gshegs pa'i de bzhin gshegs pa'i 'phrin las bcu bzhi pa'o/ /de la 'di skad ces bya'o/ /gang sbyangs bde ba tshad med 'gyur ba dang / gang bsten pas na mis ni zhi rig pa/ /thams cad rgyal bas mkhyen te rang thos shing / /mkhyen
205a4(mdo sde): nas 'chi med 'gro ba'i chos ston to/ /rgyal bas bsngags pa dge ba byang chub phyogs/ /dge chos mang po ji snyed yod pa dag /blo gros can gyis bsten na mi 'grol ba'i/ /gnas med ces ni bde bar gshegs pas bshad/ /yang dag chos la mkhas dang yang dag ldan/ /
205a5(mdo sde): tshul bzhin gyis ni nyon mongs rgya chen zhi/ /chos min ma zhen chos la'ang ma yin pa/ /de ni rnam grol nad med zhi la reg /rten la mkhas pa gang zhig chos rnams la/ /gsob gsog ya ma brla dang mkha' 'dra dang / /sgyu ma'i gzugs mtshungs rmi lam 'drar rtog pa/ /de ni srid pa'i
205a6(mdo sde): mtsho las thar bar 'gyur/ /'di ni drang srong rgyal po thub pa'i las/ /snying rje bskyed nas skye bo myos pa dang / /gang phyir srid pa'i 'khor lo las 'grol ba/ /de phyir de dag 'dre ba med pa yin/ /rigs kyi bu gzhan yang gang gi phyir de'i lus 'khrul bas byis pa'am/ mkhas pas
205a7(mdo sde): kyang rung ste/ chos dang 'thun pas rgol bar 'gyur ba'i 'khrul pa de bzhin gshegs pa la med do/ /de ci'i phyir zhe na/ sangs rgyas bcom ldan 'das rnams ni sku'i 'phrin las 'khrul pa med pa dang ldan pa ste/ kun du gzigs pa dang / rnam par gzigs pa dang / bskum
205b1(mdo sde): pa dang / smyang ba dang / chos gos snam sbyar dang / thang ba dang / lhung bzed dang / chos gos thogs pas spyod lam mdzes pa/ bzhud pa dang / byon pa dang / 'chag pa dang / bzhengs pa dang / bzhugs pa dang / gzims pa dang / grong dang / grong khyer dang / grong rdal du
205b2(mdo sde): 'jug pa dang / 'byung ba na zhabs kyi mthil sa la mi reg ste/ 'khor lo rtsibs stong pa sa las 'byung zhing dri yid du 'ong ba'i pad ma mngon par 'byung ste/ de la de bzhin gshegs pa'i zhabs 'jog go/ /de la gang dud 'gro'i skye gnas su song ba'i sems can gang dag de bzhin
205b3(mdo sde): gshegs pa'i zhabs la reg pa de dag zhag bdun rab tu bde ba dang ldan par 'gyur ro/ /shi 'phos na yang bde 'gro mtho ris kyi 'jig rten du skye bar 'gyur ro/ /de bzhin gshegs pa'i sku la chos gos sor bzhi tsam gyis mi reg mod kyi/ rnam par 'thor rlung gi rlung gis kyang bzlog par
205b4(mdo sde): mi nus so/ /sku'i 'od kyis mnar med pa'i bar gyi sems can bde bar byed de/ de'i phyir de bzhin gshegs pa'i sku la 'khrul pa med ces bya'o/ /rigs kyi bu yang gang gi phyir de'i gsung gi 'khrul pas byis pa'am mkhas pas kyang rung ste/ chos dang 'thun pas rgol bar 'gyur
205b5(mdo sde): ba'i gsung gi 'khrul pa de bzhin gshegs pa la med do/ /de ci'i phyir zhe na/ rigs kyi bu de bzhin gshegs pa ni dus su gsung ba/ tshigs su gsung ba/ yang dag par gsung ba/ bden par gsung ba/ ji skad gsungs pa de bzhin du mdzad pa'o/ /shin tu nges pa'i
205b6(mdo sde): tshig dang ldan pa'o/ /sems can thams cad tshim par byed pa'i tshig dang ldan pa'o/ /mi zlos pa'i tshig dang ldan pa'o/ /don dang tshig 'brus brgyan pa'i tshig dang ldan pa'o/ /skad cig brjod pas sems can thams cad kyi bsam pa tshim par byed pa ste/ de'i phyir de
205b7(mdo sde): bzhin gshegs pa'i gsung 'khrul pa med ces bya'o/ /rigs kyi bu yang gang gi phyir de'i thugs 'khrul pas byis pa'am/ mkhas pas kyang rung ste/ chos dang 'thun pas rtsod par 'gyur ba'i sems kyi 'khrul pa de bzhin gshegs pa la med do/ /de ci'i phyir zhe na/ 'di
206a1(mdo sde): ltar de bzhin gshegs pa ni mnyam par gzhag pa'i gnas mi 'dor zhing sangs rgyas kyi mdzad pa thams cad mdzad kyang sems der mi gtong zhing chos thams cad la chags pa med pa'i ye shes kyi mthong ba 'jug ste/ de'i phyir de bzhin gshegs pa'i sems
206a2(mdo sde): 'khrul pa med ces bya'o/ /ji ltar de'i sems 'khrul pa med pa de bzhin du 'khrul pa thams cad sel ba'i phyir sems can rnams la chos ston te/ 'di ni de bzhin gshegs pa'i de bzhin gshegs pa'i 'phrin las lnga pa'o/ /de la 'di skad ces bya'o/ /sku dang gsung dang
206a3(mdo sde): thugs kyi 'khrul pa dag / rnam par 'dren la cung zad yod ma yin/ /'jig rten mgon po kha na ma tho med/ /'khrul med 'gro la phan byed kun nas gzigs/ /ji ltar rgyal ba cung zad 'khrul med pa/ /de ltar chos mchog zhi ba 'gro la ston/ /'khrul pa 'di dag thams
206a4(mdo sde): cad rnam spangs pa/ /'di ni rgyal ba'i 'phrin las lnga pa/ /rigs kyi bu gzhan yang de'i ca co gang las bdud dam/ bdud kyi ris kyi lha'am/ gzhan mu stegs can dag gis glags rnyed par 'gyur ba'i ca co de bzhin gshegs pa la med do/ /de ci'i phyir zhe na/ de bzhin
206a5(mdo sde): gshegs pa la ca co 'am rjes su ca co med do/ /de ci'i phyir zhe na/ de bzhin gshegs pa ni rjes su chags pa dang / khong khro ba dang bral ba ste/ sems can thams cad kyis bkur sti byas kyang ma thos par mi sems/ sems can thams cad kyis bkur sti ma byas kyang sro shi
206a6(mdo sde): bar mi 'gyur ro/ /gang gi phyir de 'gyod pas rjes su ca co 'byung bar 'gyur ba bya dka' ba'i bya ba'am/ mthar ma phyin pa cung zad kyang de bzhin gshegs pa la med do/ /de bzhin gshegs pa ni 'jig rten gang dang yang rtsod pa ma yin te/ de'i phyir de bzhin gshegs pa la ca
206a7(mdo sde): co med do/ /de bzhin gshegs pa ni nyon mongs pa med pa la gnas pa ste/ nga'i ba med pa/ yongs su 'dzin pa med pa/ len pa med pa/ mdud pa thams cad dang bral ba ste/ de'i phyir de bzhin gshegs pa la ca co med do/ /ji ltar de la ca co med pa de bzhin du sems can
206b1(mdo sde): thams cad kyi ca co thams cad spang ba'i phyir chos ston te/ 'di ni de bzhin gshegs pa'i de bzhin gshegs pa'i 'phrin las bcu drug pa'o/ /de la 'di skad ces bya'o/ /bsngags pa thos kyang ma thos par sems pa med/ /mi bsngags thos kyang sro shir mi 'gyur te/ /rjes su
206b2(mdo sde): 'chags dang khong khror 'gyur ba med/ /sngon spyod legs par spyad pa smad pa min/ /rgyal bas nyon mongs med pa rtag tu bsgoms/ /de la nga yi med cing 'dzin mdud med/ /ji ltar gnas pa de ltar chos ston te/ /'di ni bden pa mthong ba'i lam gyi mchog /rigs kyi bu
206b3(mdo sde): gzhan yang bsnyel ba gang gis chos gang la yang rmongs par 'gyur ba'i bsnyel ba de bzhin gshegs pa la med do/ /de ci'i phyir zhe na/ de bzhin gshegs pa ni bsam gtan dang / rnam par thar pa dang / ting nge 'dzin dang / snyoms par 'jug pa thams cad la bsnyel ba
206b4(mdo sde): med do/ /de bzhin gshegs pa ni sems can thams cad kyi sems kyi spyod pa dang / g.yo ba la rnam par lta zhing so so ci rigs par chos ston pa la bsnyel ba med do/ /de bzhin gshegs pa ni don dang / chos dang / nges pa'i tshig dang / spobs pa so so yang dag par rig pa
206b5(mdo sde): rnams la bsnyel ba med do/ /de bzhin gshegs pa ni 'das pa dang / ma 'ongs pa dang / da ltar byung ba la chags pa med pa'i ye shes mthong ba la bsnyel ba med do/ /de bzhin gshegs pa ji ltar bdag bsnyel ba med pa de ltar sems can thams cad brjed par mi 'gyur
206b6(mdo sde): bar chos ston te/ 'di ni de bzhin gshegs pa'i de bzhin gshegs pa'i 'phrin las bcu bdun pa'o/ /de la 'di skad ces bya'o/ /chos dang ye shes rnam thar spyod yul la/ /rnam par 'dren pa bsnyel ba med pa ste/ /bsam pa ji bzhin chos rnams bstan pa'i phyir/ /
206b7(mdo sde): sems can bsam pa rnams la spyod mtha' yas/ /so so yang dag rig la bsnyel ba med/ /dus gsum la ni ye shes bsgribs pa med/ /ji ltar mi bsnyel de ltar chos ston te/ /'di ni skyes mchog rnams kyi 'phrin las yin/ /rigs kyi bu gzhan yang de bzhin
207a1(mdo sde): gshegs pa la sems mnyam par ma bzhag pa med do/ /de bzhin gshegs pa ni 'chag gam/ bzhengs sam/ bzhugs sam/ gzims sam/ bshos gsol lam/ gsung ngam/ cang mi gsung yang rung ste/ rtag tu mnyam par bzhag pa/ ting nge
207a2(mdo sde): 'dzin zab mo'i mchog thob pa/ sgrib pa med pa'i bsam gtan la bsam gtan byed pa ste/ de bzhin gshegs pa'i byin gyi rlabs ma gtogs par sems can gyi ris na sems can gang mnyam par bzhag kyang rung mnyam par ma bzhag kyang rung ste/ su yang de bzhin gshegs
207a3(mdo sde): pa'i sems la lta bar nus pa med do/ /de bzhin gshegs pa ji ltar rtag tu mnyam par gzhag pa de ltar de bzhin gshegs pa sems can rnams ting nge 'dzin las mi g.yeng bar bya ba'i phyir chos ston te/ 'di ni de bzhin gshegs pa'i de bzhin gshegs pa'i 'phrin las
207a4(mdo sde): brgyad pa'o/ /de la 'di skad ces bya'o/ /bzhengs sam bzhugs sam gzims sam 'chag pa rnams su yang / /sangs rgyas sems ni mnyam par ma bzhag nam yang med/ /mi gsung bzhugs dang gsung ba dang ni bshos gsol dang / /rgyal ba mnyam par bzhag la
207a5(mdo sde): g.yeng ba mi dmigs so/ /gang zhig bde gshegs mnyam par bzhag pa'i sems shes pa/ /gang zag de ni phyogs bcu dag na'ang yod ma yin/ /de ni ji ltar mnyam bzhag de ltar 'gro ba la/ /rtag tu chos rnams ston te 'di ni rgyal ba'i las/ /rigs kyi bu gzhan yang
207a6(mdo sde): tha dad pa'i 'du shes gang gis sems mi mnyam par gnas par 'gyur ba'i tha dad pa'i 'du shes de bzhin gshegs pa la med do/ /de ci'i phyir zhe na/ nam mkha' bzhin du zhing mi zad pa'i phyir de bzhin gshegs pa zhing rnams la tha dad pa'i 'du shes med do/ /rang bzhin
207a7(mdo sde): gyis bdag med pa'i phyir de bzhin gshegs pa sems can rnams la tha dad pa'i 'du shes med do/ /chos kyi dbyings 'dres pa med cing mnyam pa nyid du shes pa'i phyir de bzhin gshegs pa sangs rgyas kyi zhing rnams la tha dad pa'i 'du shes med do/ /'dod chags dang bral ba'i
207b1(mdo sde): chos nyid kyi phyir de bzhin gshegs pa chos rnams la tha dad pa'i 'du shes med do/ /de bzhin gshegs pa ni tshul khrims dang ldan pa rnams la yang rjes su chags pa med/ tshul khrims 'chal pa rnams la yang khong khro ba med/ phan btags pa rnams la yang lan du
207b2(mdo sde): phan 'dogs pa med/ gnod pa byas pa rnams la yang lan du gnod pa byed pa med/ 'dul bar 'os pa rnams la yang mnyam pa nyid du ma yin/ log par nges pa rnams la yang smod pa ma yin gyi/ de bzhin gshegs pa ni chos thams cad la mnyam pa nyid du gnas pa ste/
207b3(mdo sde): de'i phyir de bzhin gshegs pa la tha dad pa'i 'du shes med ces bya'o/ /ji ltar de bzhin gshegs pa la tha dad pa'i 'du shes med pa de ltar sems can thams cad kyi tha dad pa'i 'du shes spang ba'i phyir chos ston te/ 'di ni de bzhin gshegs pa'i de bzhin gshegs pa'i 'phrin las
207b4(mdo sde): bcu dgu pa'o/ /de la 'di skad ces bya'o/ /zhing dang sems can de bzhin chos rnams la/ /tha dad 'du shes bde bar gshegs pa med/ /mnyam nyid gnas shing grags pa che rnams la/ /tha dad 'du shes nam yang yod ma yin/ /khrims ldan kha na ma tho med pa'i khrims/ /
207b5(mdo sde): sems can 'dul ba'i 'os dang gdul dka' ba/ /de la rkang gnyis dam pa sems mnyam ste/ /sems can tha dad 'dzin pa thar bar byed/ /rigs kyi bu gzhan yang de bzhin gshegs pa la so sor ma brtags pa'i btang snyoms med do/ /de ci'i phyir zhe na/ de bzhin
207b6(mdo sde): gshegs pa'i btang snyoms ni lam bsgoms pa yin gyi/ lam ma bsgoms pa ma yin te/ lus bsgoms pa/ sems bsgoms pa/ tshul khrims bsgoms pa'o/ /de bzhin gshegs pa'i btang snyoms ni shes rab bsgoms pa yin gyi/ ma bsgoms pa ma yin no/ /de
207b7(mdo sde): bzhin gshegs pa'i btang snyoms ni ye shes dang ldan pa yin gyi/ gti mug dang ldan pa ma yin no/ /de bzhin gshegs pa'i btang snyoms ni 'jig rten las 'das pa yin gyi/ 'jig rten par ltung ba ma yin no/ /de bzhin gshegs pa'i btang snyoms ni 'phags pa nges
208a1(mdo sde): par 'byung ba yin gyi/ 'phags pa ma yin pa nges par mi 'byung ba ma yin no/ /de bzhin gshegs pa'i btang snyoms ni chos kyi 'khor lo skor ba ste/ sems can la snying rje chen po dang bral ba ma yin no/ /de bzhin gshegs pa'i btang snyoms de ni rang gi tshul
208a2(mdo sde): gyis sgrub pa ste gnyen po'i rjes su song ba ma yin/ mtho bar sems pa ma yin/ dma' bar sems pa ma yin te/ gnas pa mi g.yo bar gyur pa/ dmigs pa dang bral ba/ rtog pa dang sel ba las shin tu 'das pa/ dus la lta ba/ dus las ma yol ba/ mi g.yo ba/
208a3(mdo sde): mi sems pa/ mi rtog pa/ rnam par mi rtog pa/ rnam par ma bsgrubs pa/ bstan du med pa/ yang dag pa/ de kho na/ de bzhin nyid/ gzhan ma yin pa de bzhin nyid de/ de bzhin gshegs pa ni btang snyoms chen po de lta bu phun sum tshogs pas sems can thams cad la btang
208a4(mdo sde): snyoms de lta bu yongs su rdzogs par bya ba'i phyir chos ston te/ 'di ni de bzhin gshegs pa'i de bzhin gshegs pa'i 'phrin las nyi shu pa'o/ /de la 'di skad ces bya'o/ /legs spyad lam mchog shin tu bsgoms pa'i phyir/ /so sor ma brtags btang snyoms yod ma yin/ /
208a5(mdo sde): gang zag mchog ni lus dang de bzhin sems/ /tshul khrims shes rab bden pa shin tu bsgoms/ /rgyal ba rjes su chags dang khong khro med/ /rtog dang rnam par rtog dang rnam bsgrubs med/ /btang snyoms yang dag de bzhin gzhan ma yin/ /de ltar yin yang 'gro ba kun la
208a6(mdo sde): 'chad/ /rigs kyi bu gzhan yang de bzhin gshegs pa'i 'dun pa nyams pa med do/ /de la 'dun pa gang zhe na/ 'di lta ste/ dge ba'i chos la 'dun pa'o/ /de yang gang zhe na/ byams pa chen po la de bzhin gshegs pa'i 'dun pa nyams pa med do/ /snying rje chen po la de
208a7(mdo sde): bzhin gshegs pa'i 'dun pa nyams pa med do/ /chos ston pa la 'dun pa nyams pa med do/ /sems can 'dul ba la 'dun pa nyams pa med do/ /sems can yongs su smin par bya ba la 'dun pa nyams pa med do/ /rab tu dben pa la 'dun pa nyams pa med do/ /sems
208b1(mdo sde): can byang chub yang dag par 'dzin du 'jug pa la 'dun pa nyams pa med do/ /dkon mchog gsum gyi rigs rgyun mi gcod pa la 'dun pa nyams pa med do/ /de bzhin gshegs pa ni 'dun pas 'gro ba ma yin gyi/ de bzhin gshegs pa'i 'dun pa ni ye shes sngon du 'gro ba nyid
208b2(mdo sde): de/ de'i phyir de bzhin gshegs pa'i 'dun pa nyams pa med ces bya'o/ /sems can thams cad la bla na med pa'i 'dun pa yongs su rdzogs par bya ba'i phyir chos kyang ston te/ 'di ni de bzhin gshegs pa'i de bzhin gshegs pa'i 'phrin las nyi shu rtsa gcig pa'o/ /de la
208b3(mdo sde): 'di skad ces bya'o/ /rgyal ba'i 'dun pa rtag tu dge ba'i chos kyi tshul la 'dod cing dga'/ /sems can rab tu thar bar bya phyir byams dang snying rje'i chos kyang sbyin/ /sems can yongs smin bya dang nags tshal dga' la mos pa nyams pa med/ /rab tu mang po byang chub 'dzin 'jug
208b4(mdo sde): dkon mchog gsum gyi rgyun mi gcod/ /'dod dang zhe sdang dang ni 'jigs dang gti mug gis ni 'gro ma yin/ /khyad par gyur nas mkhas de shes pas byas pa'i chos kun rtogs par 'gyur/ /rgyal ba sems can 'dun bral le lo can dag mthong nas 'dun la sbyor/ /gang gis 'gro
208b5(mdo sde): ba 'dun pa'i las ni mtshungs pa med pa'i shes pas rig / rigs kyi bu gzhan yang de bzhin gshegs pa'i brtson 'grus nyams pa med do/ /de la de bzhin gshegs pa'i brtson 'grus ni 'di yin te/ 'di lta ste/ 'dul ba'i sems can rnams yal bar mi 'dor ba'i brtson
208b6(mdo sde): 'grus dang / chos nyan pa dag la brnyas pa med pa'i brtson 'grus so/ /gal te de bzhin gshegs pas chos kyi snod chos nyan pa gang bskal par yang chos nyan pas skyo bar mi 'gyur ba rnyed na de bzhin gshegs pa yang chos ston/ kha zas dang bral ba'i rgyud du gyur kyang bskal
208b7(mdo sde): par yang mi ldang ngo / /de bzhin gshegs pa ni sems can la lta bas tha na gang na sangs rgyas kyis 'dul ba'i sems can gcig gi phyir yang sangs rgyas kyi zhing gang gA'i klung gi bye ma snyed 'da' zhing bzhud de/ de bzhin gshegs pa la sku mnyel ba'am/ gsung mnyel ba'am/
209a1(mdo sde): thugs mnyel ba med do/ /de bzhin gshegs pa ni sems shin tu sbyangs pa/ brtson 'grus brtsams pa/ brtson 'grus kyi bsngags pa smra ba ste/ yang dag par sbyor ba'i brtson 'grus gang gis sems can rnams kyis 'phags pa'i rnam par grol ba thob par
209a2(mdo sde): 'gyur ba'i brtson 'grus de sems can rnams la bsngags par byed de/ 'di ni de bzhin gshegs pa'i de bzhin gshegs pa'i 'phrin las nyi shu rtsa gnyis pa'o/ /de la 'di skad ces bya'o/ /brtson 'grus gang gis mi yi seng ge 'phags 'gyur ba/ /brtson 'grus stobs de'i
209a3(mdo sde): bsngags pa rtag tu rjod par byed/ /brtson 'grus stobs ni gang du'ang nyams pa yod min te/ /snod du gyur pa rnyed nas chos kyang ston par byed/ /bde bar gshegs kyi brtson 'grus gnas pa yod min te/ /lus dang ngag dang sems ni gang du'ang skyo ba med/ /ji ltar rang byung brtson
209a4(mdo sde): 'grus kun du sdig med pa/ /de ltar blo sbyangs sems can yang dag 'dzin du 'jug /rigs kyi bu gzhan yang de bzhin gshegs pa'i dran pa ni thams cad kyi thams cad rnam pa thams cad kyi thams cad du nyams pa med do/ /de ci'i phyir zhe na/ de bzhin gshegs pa la bsnyel ba
209a5(mdo sde): med do/ /rigs kyi bu de bzhin gshegs pas bla na med pa yang dag par rdzogs pa'i byang chub mngon par rdzogs par sangs rgyas ma thag tu 'das pa dang / ma 'ongs pa dang / da ltar byung ba'i sems can rnams kyi sems kyi rgyud la rnam par gzigs kyang de la de bzhin gshegs pa
209a6(mdo sde): bsnyel ba shin tu med do/ /sems can gyi spyod pa ji lta ba bzhin du mkhyen kyang de la de bzhin gshegs pas ye shes yang gtong ba med do/ /de bzhin gshegs pa ni phung po gsum du rnam par dgod pa dang / sems can gyi dbang po la 'jug pa dang / sems can gyi bsam pa la
209a7(mdo sde): 'jug pa dang / sems can gyi spyod pa la rnam par gzigs pas dran pa nyams pa med pa nyid de/ de bzhin gshegs pa ni dran par byas sam/ bsams sam/ rnam par brtags te sems can rnams la chos ston pa med do/ /ston kyang nyams pa med do/ /de ci'i phyir zhe na/
209b1(mdo sde): de bzhin gshegs pa'i dran pa ni ji ltar nyams pa med do/ /de ji ltar bdag dran zhing bsnyel ba med pa de ltar sems can rnams la chos ston te/ 'di ni de bzhin gshegs pa'i de bzhin gshegs pa'i 'phrin las nyi shu rtsa gsum pa'o/ /de la 'di skad ces bya'o/ /ston pa'i
209b2(mdo sde): dran pa gang yang nyams med de/ /rgyal ba'i dran pas dran par bya ba med/ /rgyal bas gang tshe byang chub sangs rgyas nas/ /'gro ba'i sems ni ma lus rnam par mkhyen/ /bsam pa dbang po sems can spyod pa dang / /phyis yang rnam par shes par bya ba med/ /lhun gyis grub pa'i
209b3(mdo sde): bya bar gnas nas ni/ /rgyal ba'i dbang po 'gro la chos ston to/ /rigs kyi bu gzhan yang de bzhin gshegs pa'i ting nge 'dzin nyams pa med do/ /de bzhin gshegs pa'i ting nge 'dzin gang yin pa de ni chos thams cad mnyam pa nyid dang chos thams cad mi mnyam pa ma yin pa
209b4(mdo sde): dang / chos thams cad ji lta ba bzhin no/ /ci'i phyir de bzhin gshegs pa'i ting nge 'dzin nyams par mi 'gyur zhe na/ de bzhin nyid gang dang mnyam pa de dang ting nge 'dzin dang mnyam mo/ /ting nge 'dzin gang dang mnyam pa de dang de bzhin gshegs pa mnyam ste/ de'i phyir mnyam
209b5(mdo sde): par gzhag pa zhes bya'o/ /'dod chags kyi mtha' gang dang mnyam pa 'dod chags dang bral ba'i mtha' yang de dang mnyam mo/ /zhe sdang gi mtha' gang dang mnyam pa zhe sdang dang bral ba'i mtha' yang de dang mnyam mo/ /gti mug gi mtha' gang dang mnyam pa gti mug dang bral ba'i
209b6(mdo sde): mtha' yang de dang mnyam mo/ /'dus byas kyi mtha' gang dang mnyam pa 'dus ma byas kyi mtha' yang de dang mnyam mo/ /'khor ba'i mtha' gang dang mnyam pa mya ngan las 'das pa'i mtha' yang de dang mnyam ste/ mnyam pa nyid de dag la snyoms par zhugs pas de'i phyir mnyam
209b7(mdo sde): par gzhag pa zhes bya'o/ /de'i phyir de bzhin gshegs pa'i ting nge 'dzin nyams pa med ces bya'o/ /de ci'i phyir zhe na/ mnyam pa nyid de la nyams pa med/ yongs su nyams pa med do/ /de bzhin gshegs pa'i ting nge 'dzin de yang mig dang ldan pa ma yin/ rna ba dang / sna
210a1(mdo sde): dang / lce dang / lus dang / yid dang ldan pa ma yin mod kyi/ de bzhin gshegs pa dbang po ma tshang ba yang ma yin no/ /de bzhin gshegs pa'i ting nge 'dzin ni sa'i khams la mi gnas so/ /chu'i khams la ma yin/ me'i khams la ma yin te/ rlung
210a2(mdo sde): gi khams la yang mi gnas so/ /'dod pa'i khams la mi gnas/ gzugs kyi khams la mi gnas/ gzugs med pa'i khams la mi gnas/ 'jig rten 'di la mi gnas/ 'jig rten pha rol la mi gnas so/ /mi gnas pa'i phyir nyams pa med de/ de'i phyir de bzhin
210a3(mdo sde): gshegs pa'i ting nge 'dzin nyams pa med ces bya'o/ /de bzhin gshegs pa sems can thams cad kyang ting nge 'dzin thob par bya ba'i phyir chos ston te/ 'di ni de bzhin gshegs pa'i de bzhin gshegs pa'i 'phrin las nyi shu rtsa bzhi pa'o/ /de la 'di skad ces bya'o/ /sangs rgyas
210a4(mdo sde): rtag tu mnyam par gzhag / de yi ting 'dzin nyams pa med/ /chos rnams kun dang mnyam par ldan/ /sangs rgyas mnyam nyid mnyam par gzhag /sa chu me la ma yin te/ /rlung dang 'dod gzugs gzugs med la/ /rgyal ba gnas te bsam gtan min/ /des 'di ting 'dzin
210a5(mdo sde): nyams pa med/ /rigs kyi bu gzhan yang de bzhin gshegs pa'i shes rab nyams pa med do/ /shes rab gang zhe na/ gang chos thams cad rab tu shes pa ste/ gzhan gyi dring mi 'jog pa'i shes pa'o/ /sems can gzhan dag dang / gang zag gzhan rnams la chos yang dag par
210a6(mdo sde): ston pa'i shes pa'o/ /so so yang dag par rig pa la mkhas pas tshig rab tu dbye ba shes pa'o/ /tshig gcig la 'jug pas bskal pa brgya stong du gnas shing ston pa shes pa'o/ /ji ltar dris pa bzhin du the tshom gcod pa'i shes pa'o/ /thams cad du chags pa med pa shes
210a7(mdo sde): pa'o/ /theg pa gsum rnam par dgod pa bstan pa shes pa'o/ /sems can gyi sems kyi spyod pa brgyad khri bzhi stong yongs su shes pa'i shes pa'o/ /chos kyi phung po brgyad khri bzhi stong so so ci rigs par chos ston pa shes pa'o/ /'di ni de bzhin gshegs pa'i shes rab
210b1(mdo sde): mtha' yas pa/ thug pa med pa/ zad pa med pa/ tshad med pa bstan pa'o/ /ji ltar de bzhin gshegs pa la nyams pa med cing yongs su nyams pa med pa de ltar sems can thams cad kyang shes rab mi zad par bya ba'i phyir chos ston te/ 'di ni de bzhin gshegs pa'i de
210b2(mdo sde): bzhin gshegs pa'i 'phrin las nyi shu rtsa lnga pa'o/ /de la 'di skad ces bya'o/ /shes rab kyis ni tshul rnams mngon sum ste/ /so so yang dag rig dbang pha rol son/ /bsam bzhin rang byung sems can chos ston te/ /'bru gcig tshig la mtha' yas tshig rnams 'jug /'gro
210b3(mdo sde): ba'i spyod pa thug med rab shes nas/ /de bzhin brgyad khri bzhi stong chos ston kyang / /nam yang bde gshegs shes rab nyams med de/ /stobs bcu'i las 'di 'gro las khyad par 'phags/ /rigs kyi bu gzhan yang de bzhin gshegs pa'i rnam par grol ba nyams pa med do/ /
210b4(mdo sde): de bzhin gshegs pa'i rnam par grol ba gang zhe na/ nyan thos rnams kyi rnam par grol ba ni sgra'i rjes su 'gro ba'o/ /rang sangs rgyas rnams kyi rnam par grol ba ni rkyen khong du chud pa'o/ /sangs rgyas rnams kyi rnam par grol ba ni chags pa dang / 'dzin pa thams cad dang bral bas
210b5(mdo sde): rnam par grol ba zhes bya ste/ sngon gyi mthar yang ma bcings/ phyi ma'i mthar yang mi 'pho/ da ltar byung ba la yang mi gnas so/ /mig dang gzugs la gnyis su 'dzin pa las rnam par grol ba'o/ /rna ba dang / sgra dang / sna dang / dri dang / lce dang / ro dang / lus dang / reg bya
210b6(mdo sde): dang / yid dang / chos la gnyis su 'dzin pa las rnam par grol ba ste/ 'dzin par mngon par zhen pa'i gnas las rnam par grol ba'o/ /sems rang bzhin 'od gsal ba de bzhin du shes pa ste/ de'i phyir sems kyi skad cig gcig dang ldan pa'i shes rab kyis bla na med
210b7(mdo sde): pa yang dag par rdzogs pa'i byang chub mngon par rdzogs par sangs rgyas zhes bya'o/ /ji ltar de bzhin gshegs pas mngon par rdzogs par sangs rgyas pa de ltar de bzhin gshegs pa sems can gzhan dag dang / gang zag gzhan rnams la chos ston to/ /'di ni de bzhin
211a1(mdo sde): gshegs pa'i de bzhin gshegs pa'i 'phrin las nyi shu rtsa drug pa'o/ /de la 'di skad ces bya'o/ /nyan thos rnams kyi rnam grol sgra rjes 'gro/ /rang sangs rgyas kyi brten nas skyes pa'o/ /sangs rgyas ma smad rnams kyi rnam grol ni/ /chags las rab 'das
211a2(mdo sde): dri med nam mkha' 'dra/ /sems ni sngon nas bcings par ma gyur te/ /sems rgyun 'di dag rang bzhin rnam par grol/ /ji ltar rnam grol de ltar yang dag shes/ /shes nas rnam grol nyams pa gang yang med/ /rigs kyi bu gzhan yang de bzhin gshegs pa'i lus kyi las
211a3(mdo sde): thams cad ye shes sngon du 'gro zhing ye shes kyi rjes su 'brang ba'o/ /de bzhin gshegs pa lus kyi las de dang ldan pas lta bas kyang sems can rnams 'dul/ smra bas kyang sems can rnams 'dul/ cang mi smra bas kyang sems can rnams 'dul/ za bas kyang sems can
211a4(mdo sde): rnams 'dul/ spyod lam gyis kyang sems can rnams 'dul/ mtshan dag gis kyang sems can rnams 'dul/ dpe byad bzang po dag gis kyang sems can rnams 'dul/ spyi gtsug bltar mi snang bas kyang sems can rnams 'dul/ bltas pa tsam gyis kyang sems can
211a5(mdo sde): rnams 'dul/ 'od gtong bas kyang sems can rnams 'dul/ gom pa 'dor bas kyang sems can rnams 'dul/ grong khyer du 'jug pa dang 'byung bas kyang sems can rnams 'dul te/ sangs rgyas bcom ldan 'das rnams kyi spyod lam gang sems can 'dul bar mi 'gyur ba de
211a6(mdo sde): gang yang med do/ /de'i phyir de bzhin gshegs pa'i lus kyi las thams cad ye shes sngon du 'gro zhing ye shes kyi rjes su 'brang ba zhes bya'o/ /'di ni de bzhin gshegs pa'i de bzhin gshegs pa'i 'phrin las nyi shu rtsa bdun pa'o/ /de la 'di skad ces bya'o/ /'dren pa rnams
211a7(mdo sde): kyi spyod lam ston pa dang / /'gro dang 'jug dang de bzhin 'byung ba dang / /dpe byad bzang dang mtshan dang spyi gtsug gis/ /sangs rgyas dag ni sems can 'dul bar sbyor/ /rnam par 'dren pa gang tshe 'od gtong ba/ /de tshe skye bo du ma bde bar gyur/ /'od kyis reg nas 'dul bar
211b1(mdo sde): rab tu 'gro/ /'di ni rkang gnyis dam pa rnams kyi las/ /rigs kyi bu gzhan yang de bzhin gshegs pa'i ngag gi las thams cad ye shes sngon du 'gro zhing ye shes kyi rjes su 'brang ba'o/ /de ci'i phyir zhe na/ de bzhin gshegs pa ni 'bras bu yod pa'i chos ston pa'o/ /phyad
211b2(mdo sde): par lung ston pa'o/ /shin tu nges pa'i tshig smra ba'o/ /de bzhin gshegs pa'i ngag de yang kun shes par byed pa'o/ /rnam par shes par byed pa'o/ /mi mtho ba'o/ /mi dma' ba'o/ /ma yo ba'o/ /ldab ldib can ma yin pa'o/ /gya gyu ma yin pa'o/ /mi brlang ba'o/ /mi rtsub
211b3(mdo sde): pa'o/ /ma 'chal ba'o/ /'jam pa'o/ /mnyan pa'o/ /las su rung ba'o/ /ra ra po ma yin pa'o/ /byung rgyal ma yin pa'o/ /brtabs pa ma yin pa'o/ /rnam par myur ba ma yin pa'o/ /rab tu myur ba ma yin pa'o/ /shin tu rnam par phye ba'o/ /shin tu nges pa'i tshig go/ /shin
211b4(mdo sde): tu dga' ba skyed pa'o/ /shin tu gdangs snyan pa'o/ /shin tu gsal ba'o/ /thags thogs med pa'o/ /rdzogs pa'o/ /snyan pa'o/ /'brel ba'o/ /bsgrags pa'o/ /mchod par gyur pa'o/ /mdzes pa'o/ /rdul med pa'o/ /rdul dang bral ba'o/ /tha ba med pa'o/ /dri ma med pa'o/ /
211b5(mdo sde): dri ma dang bral ba'o/ /rmongs pa med pa'o/ /shin tu zur phyin pa'o/ /chags pa med pa'o/ /rab tu grol ba'o/ /'od gsal ba'o/ /drang ba'o/ /mi dman pa'o/ /ma 'dzings pa'o/ /dib dib po ma yin pa'o/ /bde ba skyed pa'o/ /lus tshim par byed pa'o/ /sems dga' ba skyed
211b6(mdo sde): pa'o/ /'dod chags zhi bar byed pa'o/ /zhe sdang 'dul ba'o/ /gti mug sel ba'o/ /bdud 'joms pa'o/ /sdig pa sel ba'o/ /rgol ba 'dul ba'o/ /rnam par shes par byed pa'o/ /rnga'i sgra'o/ /mkhas pa dga' bar byed pa'o/ /ka la ping ka'i sgra dbyangs so/ /brgya byin gyi
211b7(mdo sde): sgra'o/ /tshangs pa'i sgra'o/ /rgya mtsho'i rlabs kyi sgra'o/ /sprin gyi sgra'o/ /sa'i sgra dbyangs so/ /khrung khrung gi sgra'o/ /rma bya'i sgra skad do/ /khu byug gi sgra'o/ /shang shang te'u'i sgra'o/ /ngang pa'i rgyal po'i sgra'o/ /kyi rgyal po'i sgra'o/ /pi bang dang / pi bang rgyud gsum pa dang /
212a1(mdo sde): khar rnga dang / gling bu dang / dung dang / sil snyan gyi sgra'o/ /kun shes par bya ba'o/ /rnam par shes par bya ba'o/ /gsal ba'o/ /yid du 'ong ba'o/ /mnyan par 'os pa'o/ /zab pa'o/ /pa ma yin pa'o/ /rna ba bde bar byed pa'o/ /dge ba'i rtsa ba skyed
212a2(mdo sde): pa'o/ /tshig dang yi ge nyams pa med pa'o/ /tshig dang yi ge shin tu nges pa'i tshig go/ /don dang ldan pa'o/ /chos dang ldan pa'o/ /dus dang ldan pa'o/ /dus tshigs thams cad dang ldan pa'o/ /dus las mi g.yo ba'o/ /dbang po mchog dang mchog ma yin pa shes pa ston pa'o/ /
212a3(mdo sde): sbyin pas brgyan pa'o/ /tshul khrims kyis rnam par dag pa'o/ /bzod pas yang dag par bsgrubs pa'o/ /brtson 'grus kyis shin tu sbyangs pa'o/ /bsam gtan gyis las su rung bar byas pa'o/ /shes rab kyis nges par btags pa'o/ /byams pas shin tu brtsams pa'o/ /
212a4(mdo sde): snying rjes skyo ba med pa'o/ /rab tu dga' ba'o/ /'od gsal ba'o/ /btang snyoms kyis nges par brtag pa'o/ /theg pa gsum rnam par 'jog pa'o/ /dkon mchog gsum gyi rigs rgyun mi gcod pa'o/ /phung po gsum rnam par 'byed pa'o/ /rnam par thar pa'i sgo gsum gyis
212a5(mdo sde): rnam par sbyangs pa'o/ /bden pas yongs su bsgos pa'o/ /ye shes kyis yongs su bsgos pa'o/ /mkhas pas ma smad pa'o/ /'phags pas bsngags pa'o/ /nam mkha'i tshad kyi rjes su 'gro ba'o/ /rnam pa thams cad kyi mchog dang ldan pa'o/ /rigs kyi bu de bzhin gshegs
212a6(mdo sde): pa'i ngag ni de lta bu ste/ de'i phyir de bzhin gshegs pa'i ngag gi las thams cad ye shes sngon du 'gro zhing ye shes kyi rjes su 'brang ba zhes bya'o/ /'di ni de bzhin gshegs pa'i de bzhin gshegs pa'i 'phrin las nyi shu rtsa brgyad pa'o/ /de la 'di skad ces bya'o/ /mtshungs pa
212a7(mdo sde): med pa'i ngag ni gsal zhing dri med yon tan kun gyis 'phags/ /zhing stong rgyas par 'gengs shing skad cig las kyang skad rnams kun grag ste/ /sems can kha cig nyan thos theg dang de bzhin rang rgyal theg pa thos/ /thos nas sangs rgyas bdag nyid chen pos de bzhin byang chub
212b1(mdo sde): 'dir yid 'dzud/ /yi ge rnams ni mtshams sbyor ma yin phan tshun 'gal bar 'gyur ba'ang min/ /de ltar chos rab ston kyang sems ni rnam par rtog par 'gyur ba med/ /ji ltar brag ca g.yo ba med cing byed pa med par sgra sgrog pa/ /de ltar mi yi dam pa sgra rnams sgrog cing
212b2(mdo sde): sems can tshim par byed/ /rigs kyi bu gzhan yang de bzhin gshegs pa'i yid kyi las thams cad ye shes sngon du 'gro zhing ye shes kyi rjes su 'brang ba'o/ /de ci'i phyir zhe na/ de bzhin gshegs pa ni sems kyis brjod par bya ba ma yin/ yid kyis ma yin/ rnam par
212b3(mdo sde): shes pas ma yin gyi de bzhin gshegs pa ni ye shes kyis rab tu phye ba ste/ ye shes kyi bdag por gyur pa'o/ /de bzhin gshegs pa'i ye shes de ni sems can thams cad kyi sems kyi rjes su song ba'o/ /sems can thams cad kyi yid kyi rjes su zhugs pa'o/ /sems can
212b4(mdo sde): thams cad kyi shes pa rig pa'o/ /chos thams cad nges par bsams pa'o/ /ting nge 'dzin thams cad la gzhan gyi dring mi 'jog pa'o/ /dmigs pa las shin tu 'das pa'o/ /rkyen las skye ba dang bral ba'o/ /srid pa gsum bsal ba'o/ /nga rgyal gyi rim pa thams cad las
212b5(mdo sde): shin tu 'das pa'o/ /bdud kyi las thams cad las rnam par grol ba'o/ /sgyu dang g.yo thams cad dang bral ba'o/ /ngar 'dzin pa dang / nga yir 'dzin pa spangs pa'o/ /ma rig pa dang gti mug gi mun pa dang rab rib kyi ling tog dang bral ba'o/ /lam gyi yan lag shin tu
212b6(mdo sde): yongs su bsgoms pa'o/ /nam mkha' ltar rnam par mi rtog pa'o/ /chos kyi dbyings dang dbyer med pa ste/ de bzhin gshegs pa'i yid kyi las ye shes sngon du 'gro ba ni de lta bu'o/ /'di ni de bzhin gshegs pa'i de bzhin gshegs pa'i 'phrin las nyi shu rtsa dgu pa'o/ /
212b7(mdo sde): de la 'di skad ces bya'o/ /rgyal ba rkang gnyis dbang po sems dang yid kyis gzhal ma yin/ /ye shes rnam par dag gis 'dren pa kun gyi las rnams dag /bde gshegs ye shes de ni sems can kun gyi bsam pa la/ /mnyam pa nyid du rjes su zhugs shing chos
213a1(mdo sde): dbyings rang bzhin no/ /bsam gtan dang ni de bzhin ting 'dzin kun dang rab tu ldan/ /sems dang yid kyi rnam par rtog pa kun du rgyu ba med/ /bdud kyi yul las grol zhing bdud kyi las las shin tu 'das/ /nam mkha'i rang bzhin mtshungs shing dri med rnam par
213a2(mdo sde): 'gyur ba med/ /rigs kyi bu gzhan yang 'das pa'i dus la de bzhin gshegs pa'i ye shes mthong ba chags pa med cing thogs pa med par 'jug go/ /ji ltar 'jug ce na/ 'das pa'i dus kyi sangs rgyas kyi zhing byung ba dang zhig pa ji snyed pa de dag thams cad bgrang ba'i tshul gyis
213a3(mdo sde): rab tu mkhyen to/ /sangs rgyas kyi zhing de dag na rtswa dang / shing gel pa dang / sman dang / nags tshal du gyur pa de dag thams cad kyang rab tu mkhyen to/ /sangs rgyas kyi zhing de dag na sems can gyi tshogs sems can du btags par gyur pa ji snyed pa de dag thams cad kyang rab tu mkhyen to/ /
213a4(mdo sde): sems can de dag gi spyod pa sna tshogs su gyur pa ji snyed pa de dag thams cad kyang rab tu mkhyen to/ /sangs rgyas kyi zhing de dag tu sangs rgyas byung ba ji snyed pa de dag thams cad kyang rab tu mkhyen to/ /sangs rgyas re res chos bstan cing brjod pa ji snyed pa de dag thams cad kyang rab tu mkhyen
213a5(mdo sde): to/ /sems can ji snyed cig nyan thos kyi theg par btul ba de dag thams cad kyang rab tu mkhyen to/ /sems can ji snyed cig rang sangs rgyas kyi theg par btul ba de dag thams cad kyang rab tu mkhyen to/ /sems can ji snyed cig theg pa chen por btul ba de dag thams cad kyang
213a6(mdo sde): rab tu mkhyen to/ /sangs rgyas kyi zhing rnam par phye ba thams cad kyang rab tu mkhyen to/ /dge slong gi dge 'dun rnam par phye ba yang rab tu mkhyen to/ /tshe'i tshad rnam par phye ba yang rab tu mkhyen to/ /chos gnas pa rnam par phye ba yang rab tu mkhyen to/ /dbugs 'byung ba dang
213a7(mdo sde): rngub pa yang rab tu mkhyen to/ /zas kyi mchog gi longs spyod kyang rab tu mkhyen to/ /sems can thams cad kyi 'das pa'i rnam pa dang / 'chi 'pho dang / 'gro bar skye ba rnams kyang de bzhin gshegs pas rab tu mkhyen to/ /dbang po sna tshogs dang spyod pa sna tshogs dang /
213b1(mdo sde): bsam pa sna tshogs rnams kyang rab tu mkhyen to/ /sems kyi rgyud kyang rab tu mkhyen to/ /sems gang gi 'og tu sems gang byung ba de dag thams cad kyang de bzhin gshegs pas mngon sum gyi shes pa dang rjes su rtogs pa'i shes pas bgrang ba'i tshul gyis rab tu mkhyen te/ de
213b2(mdo sde): dang de bzhin gshegs pa'i sems kyi rgyud 'das pa btang ba rnams kyang dmigs so/ /de bzhin gshegs pa ni ye shes de lta bu dang ldan pas sems can rnams la bsam pa ji lta ba bzhin du phyad par chos ston te/ 'di ni de bzhin gshegs pa'i de bzhin gshegs pa'i 'phrin
213b3(mdo sde): las sum cu pa'o/ /de la 'di skad ces bya'o/ /zhing dang sems can dang ni chos smra la/ /sangs rgyas ye shes chags med tshad kyang med/ /'dren pas sems can gang dag thar byas dang / /zhing du dge slong dge 'dun gyur grangs dang / /sems can bsam pa dbang po gang yin
213b4(mdo sde): dang / /dbyibs dang sgra yi rim pa gang dang sems/ /ming dang sbyor ba gang dag 'das pa kun/ /rdzogs pa'i sangs rgyas yang dag gzigs pas rtogs/ /rigs kyi bu gzhan yang ma 'ongs pa'i dus la de bzhin gshegs pa'i ye shes mthong ba chags pa med cing thogs pa
213b5(mdo sde): med pa 'jug go/ /ji ltar 'jug ce na/ sems can nam/ chos sam/ zhing gang dag kha cig ma 'ongs pa'i dus na 'byung ba'am/ 'gag pa'am/ 'byung bar 'gyur ba'am/ 'jig par 'gyur ba de dag thams cad de bzhin gshegs pas rab tu mkhyen to/ /bskal pa'i
213b6(mdo sde): mes tshig par 'gyur ba ji snyed pa dang / chus 'jig par 'gyur ba ji snyed pa dang / sangs rgyas kyi zhing gnas par 'gyur ba ji snyed pa dang / sangs rgyas kyi zhing de dag na sa'i khams su 'gyur ba ji snyed pa dang / rdul phra rab kyi rdul du 'gyur ba ji snyed pa dang / rtswa dang / shing
213b7(mdo sde): gel ba dang / sman dang / nags tshal du 'gyur ba ji snyed pa dang / skar ma'i gzugs su 'gyur ba ji snyed pa dang / zhing rab 'byam re rer sangs rgyas 'byung bar 'gyur ba ji snyed pa dang / nyan thos 'byung bar 'gyur ba ji snyed pa dang / rang sangs rgyas 'byung bar 'gyur ba ji
214a1(mdo sde): snyed pa dang / byang chub sems dpa' 'byung bar 'gyur ba ji snyed pa dang / zas kyi mchog gi longs spyod dang / dbugs 'byung ba dang / rngub pa dang / 'chag pa dang / 'dug pa dang / spyod lam du 'gyur ba ji snyed pa dang / de bzhin gshegs pa rab 'byam re res nyan thos kyi
214a2(mdo sde): theg pa dang / rang sangs rgyas kyi theg pa dang / theg pa chen pos sems can thar bar byed par 'gyur ba ji snyed pa de dag thams cad de bzhin gshegs pas rab tu mkhyen to/ /zhing rab 'byam re re na sems can rnams kyi skye ba'i gnas ji snyed pa dang / sems dang sems las byung
214a3(mdo sde): ba ji snyed cig 'byung bar 'gyur ba de dag thams cad de bzhin gshegs pas rab tu mkhyen kyang de bzhin gshegs pa'i ma 'ongs pa'i sems kyi rgyun bskal par 'gyur ba ma yin par ma 'ongs pa la lta bas sems can rnams la chos ston te/ 'di ni de bzhin gshegs pa'i de bzhin
214a4(mdo sde): gshegs pa'i 'phrin las sum cu rtsa gcig pa'o/ /de la 'di skad ces bya'o/ /dri med mig gis ma 'ongs dus na ni/ /'byung bar 'gyur dang 'jig 'gyur dang / /sangs rgyas zhing rnams kun na rgyal ba dang / /de dag thams cad ma lus sangs rgyas mkhyen/ /ma 'ongs
214a5(mdo sde): pa yi dmigs par gtong ba na/ /de yi sems ni nams kyang g.yeng ba med/ /sems can rnams la de bzhin chos ston te/ /'di ni rkang gnyis mchog gi 'phrin las yin/ /rigs kyi bu gzhan yang da ltar byung ba'i dus la de bzhin gshegs pa'i ye shes mthong ba chags pa
214a6(mdo sde): med cing thogs pa med pa 'jug go/ /ji ltar 'jug ce na/ 'di la de bzhin gshegs pas phyogs bcu dag na da ltar byung ba'i sangs rgyas kyi zhing thams cad bgrang ba rnam pa gsum gyi tshul gyis rab tu mkhyen to/ /da ltar byung ba'i sangs rgyas thams cad rab tu mkhyen to/ /da ltar
214a7(mdo sde): byung ba'i byang chub sems dpa' thams cad rab tu mkhyen to/ /da ltar byung ba'i nyan thos thams cad rab tu mkhyen to/ /da ltar byung ba'i rang sangs rgyas thams cad rab tu mkhyen to/ /da ltar byung ba'i skar ma'i gzugs thams cad rab tu mkhyen to/ /da ltar byung ba'i rtswa dang / shing
214b1(mdo sde): gel pa dang / sman dang / nags tshal rnams rab tu mkhyen to/ /phyogs bcu dag na da ltar byung ba'i sa'i khams rdul phra rab kyi rdul gyi char brlags pa thams cad bgrang ba'i tshul gyis rab tu mkhyen to/ /phyogs bcu'i chu'i khams skra'i rtse mos blangs pa'i thigs pa thams
214b2(mdo sde): cad kyang bgrang ba'i tshul gyis rab tu mkhyen to/ /phyogs bcu'i me'i khams kyi skye ba dang 'gag pa thams cad kyang bgrang ba'i tshul gyis rab tu mkhyen to/ /phyogs bcu'i rlung gi khams thams cad kyang gzugs su gyur pa la bab pa'i tshul gyis rab tu mkhyen to/ /phyogs bcu'i
214b3(mdo sde): nam mkha'i khams thams cad kyang skra'i rtse mos rgyas par dgang ba'i tshul gyis rab tu mkhyen to/ /da ltar byung ba'i sems can gyi khams rnam pa gsum yang rab tu mkhyen to/ /da ltar byung ba'i sems can dmyal ba pa'i sems can gyi khams kyang rab tu mkhyen to/ /de'i skye ba'i rgyu dang thar pa'i rgyu
214b4(mdo sde): yang rab tu mkhyen to/ /da ltar byung ba'i dud 'gro'i skye gnas su song ba'i sems can gyi khams kyang rab tu mkhyen to/ /de'i skye ba'i rgyu dang thar pa'i rgyu yang rab tu mkhyen to/ /da ltar byung ba'i gshin rje'i 'jig rten pa'i sems can gyi khams kyang rab tu mkhyen to/ /de'i skye ba'i rgyu dang
214b5(mdo sde): thar pa'i rgyu yang rab tu mkhyen to/ /da ltar byung ba'i mir gyur pa'i sems can gyi khams kyang rab tu mkhyen to/ /de'i skye ba'i rgyu dang thar pa'i rgyu yang rab tu mkhyen to/ /da ltar byung ba'i lha'i sems can gyi khams kyang rab tu mkhyen to/ /de'i skye ba'i rgyu dang thar pa'i rgyu yang rab tu mkhyen to/ /da
214b6(mdo sde): ltar byung ba'i sems can rnams kyi sems kyi rgyun kyang rab tu mkhyen to/ /de dag nyon mongs pa dang bcas pa dang / nyon mongs pa dang bral ba yang rab tu mkhyen to/ /da ltar byung ba'i sems can gdul bar 'os pa rnams kyi dbang po rnams kyang rab tu mkhyen to/ /gdul bar 'os
214b7(mdo sde): pa ma yin pa dag gi dbang po rnams kyang rab tu mkhyen to/ /de bzhin gshegs pas de ltar rab tu mkhyen kyang de bzhin gshegs pa la gnyis kyi rjes su 'brang ba'i rnam par shes pa med cing gnyis su med pa la gzud pa'i phyir sems can rnams la chos kyang ston te/ 'di ni de
215a1(mdo sde): bzhin gshegs pa'i de bzhin gshegs pa'i 'phrin las sum cu rtsa gnyis pa'o/ /de la 'di skad ces bya'o/ /rgyal ba rnams kyi spyod yul thug pa med/ /tshad med gzhal du med cing bsam mi khyab/ /nam mkha' mtshungs shing dpe yang med pa ste/ /'gro ba kun
215a2(mdo sde): gyis shes par mi nus so/ /phyogs bcu dag na da ltar byung ba yi/ /'gro ba'i bya bar gyur pa ji snyed pa/ /de dag thams cad rgyal bas rjes su mkhyen/ /'di ni rang byung rnams kyi las kyi mchog /rigs kyi bu de bzhin gshegs pa'i 'phrin las ni sum cu rtsa gnyis po 'di dag
215a3(mdo sde): ste/ de bzhin gshegs pa'i 'phrin las de dag dang ldan pas sems can gyi khams 'dul lo/ /de bzhin gshegs pa'i 'phrin las ni tshad med mod kyi/ sems can rnams gzud pa'i phyir mdo tsam du tshad kyis bstan to// //bam po drug pa/ rigs kyi bu
215a4(mdo sde): gzhan yang de bzhin gshegs pa'i de bzhin gshegs pa'i 'phrin las gang yin pa de ni tshad med pa'o/ /bsam gyis mi khyab pa'o/ /'jig rten thams cad kyis rnam par shes par bya ba ma yin pa'o/ /yi ge rnams kyis brjod par bya ba ma yin pa'o/ /gzhan dag gis thob par
215a5(mdo sde): dka' ba'o/ /sangs rgyas kyi zhing thams cad du rgyun chad pa med pa'o/ /sangs rgyas thams cad dang mnyam pa nyid du rjes su song ba'o/ /'bad pa'i bya ba thams cad las shin tu 'das pa'o/ /nam mkha' dang mnyam pa nyid pas rnam par mi rtog pa'o/ /chos kyi dbyings kyi bya ba ma
215a6(mdo sde): yin pas sna tshogs su byar med pa'o/ /de ci'i phyir zhe na/ rigs kyi bu sangs rgyas bcom ldan 'das rnams ni gtam sna tshogs kyi ched du 'byung ba ma yin te/ sems can sna tshogs kyi gtam gyi phyir ma yin/ zhing sna tshogs kyi gtam gyi phyir ma yin/ bstan pa sna tshogs kyi
215a7(mdo sde): gtam gyi phyir ma yin/ bsam pa sna tshogs kyi gtam gyi phyir ma yin/ rnam par grol ba sna tshogs kyi gtam gyi phyir ma yin/ yongs su mya ngan las 'das pa sna tshogs kyi gtam gyi phyir ma yin gyi/ de bzhin gshegs pa ni chos kyi dbyings ro gcig pa/ sgrib pa med pa/
215b1(mdo sde): sems can thams cad la go skabs 'byed pa/ mngon par rdzogs par sangs rgyas nas sems can rnams chos khong du chud par bya ba'i phyir sgrib pa med pa'i chos kyi 'khor lo 'di lta ste/ phyir mi ldog pa'i 'khor lo rab tu bskor ro/ /rigs kyi bu 'di lta ste/ dper na nor bu
215b2(mdo sde): mkhan mkhas pa nor bu sbyang ba'i cho ga shin tu shes pa des nor bu'i rigs las sbyang ba ma byas pa'i nor bu rin po che blangs nas bul thog gi chu rnon pos bkrus te/ skra nag po'i la bas byi dor bya bas byi dor byed kyang de tsam gyis brtson 'grus rgyun mi gcod kyi/ de'i 'og tu dngul chu
215b3(mdo sde): rnon po dang bcas pas bkrus te/ shing dang snam bus byi dor bya bas byi dor byed do/ /de tsam gyis kyang brtson 'grus rgyun mi gcod de/ de'i 'og tu yang sman chen po'i khu bas bkrus te/ ras phra mos byi dor bya bas byi dor byed do/ /byi dor byas te nor bu mching bu'i rigs
215b4(mdo sde): dang bral nas bai dUr+ya zhes bya'o/ /rigs kyi bu de bzhin du de bzhin gshegs pas yongs su ma dag pa'i sems can gyi khams rig nas mi rtag pa dang / sdug bsngal ba dang / bdag med pa dang / mi sdug pa yid 'byung bar 'gyur ba'i gtam gyis 'khor ba la mngon par
215b5(mdo sde): dga' ba'i sems can rnams yid 'byung bar byed/ 'phags pa'i chos 'dul ba la 'jug par byed do/ /de tsam gyis de bzhin gshegs pa brtson 'grus rgyun mi gcod cing / de'i 'og tu stong pa nyid dang / mtshan ma med pa dang / smon pa med pa'i gtam gyis/ de bzhin
215b6(mdo sde): gshegs pa'i tshul khong du chud par byed do/ /de tsam gyis kyang de bzhin gshegs pa brtson 'grus rgyun mi gcod kyi/ de'i 'og tu phyir mi ldog pa'i 'khor lo'i gtam dang / 'khor gsum yongs su dag pa'i gtam gyis sems can de dag de bzhin gshegs pa'i yul la
215b7(mdo sde): 'dzud do/ /sems can rgyu dang / rang bzhin sna tshogs pa de dag mnyam du zhugs nas de bzhin gshegs pa'i chos nyid khong du chud pas sbyin gnas bla na med pa rnams zhes bya'o/ /de'i phyir rigs kyi bu khyod kyis ji ltar de bzhin gshegs pa'i 'phrin las bsam gyis mi
216a1(mdo sde): khyab pa dang / kun gyi rjes su song ba dang / thams cad du kha na ma tho ba med pa dang / dus gsum gyi rjes su song ba dang / dkon mchog gsum gyi rigs rgyun mi gcod pa rnam grangs 'dis kyang 'di ltar rig par bya ste/ de bzhin gshegs pa ni de bzhin gshegs
216a2(mdo sde): pa'i 'phrin las bsam gyis mi khyab pa de la yang gnas so/ /nam mkha'i rang bzhin gyi lus kyang mi 'dor ro/ /sangs rgyas kyi zhing thams cad du'ang ston to/ /brjod du med pa'i chos ston pa'i tshig kyang mi 'dor ro/ /sgra ji bzhin gyi rnam par rig byed kyis sems can
216a3(mdo sde): rnams la chos kyang ston to/ /sems can thams cad kyi sems dmigs pa dang bral ba dang / sems can thams cad kyi sems kyi bsam pa yang rab tu mkhyen to/ /sangs rgyas bcom ldan 'das rnams ni byang chub sems dpa'i bsam pa rnam par dag par bya ba'i phyir
216a4(mdo sde): 'byung ngo / /rigs kyi bu gang rgyun chad pa med pa rgyun chags pa/ rgyun mi gcod pa/ byang chub sems dpa' lung bstan pa'i gtam rgyun mi gcod pa 'di ni de bzhin gshegs pa rnams kyi de bzhin gshegs pa'i 'phrin las yang dag pa'o/ /de bzhin gshegs pa'i
216a5(mdo sde): 'phrin las bstan pa 'di bshad pa na phyogs bcu'i sangs rgyas kyi zhing dpag tu med pa/ grangs med pa/ bgrang ba las shin tu 'das pa dag rnam pa drug tu g.yos par gyur to/ /snang ba chen pos kyang gsal bar gyur to/ /me tog gi sil mas kyang gtor bar gyur to/ /'khor gyi
216a6(mdo sde): khyams rin po che bkod par gzi brjid che ba gzi brjid che ba'i lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang / mi ma yin pa dang / dge slong dang / dge slong ma dang / dge bsnyen dang / dge
216a7(mdo sde): bsnyen ma ji snyed 'dus pa de dag thams cad kyis de bzhin gshegs pa'i 'phrin las bstan pa'i chos kyi rnam grangs 'di thos nas tshim zhing mgu ste yi rangs nas de bzhin gshegs pa la mchod pa'i las kyi phyir me tog dang / bdug pa dang / spos dang / phreng ba dang / byug
216b1(mdo sde): pa dang / phye ma dang / chos gos dang / gdugs dang / rgyal mtshan dang / ba dan rnam pa sna tshogs rnams sil snyan dang / pheg rdob pa dang / glu dbyangs byed pas bcom ldan 'das rnams mchod do/ /dbu'i gtsug tu me tog rnams kyis kyang gtor to/ /thig le lta bu'i rgyan
216b2(mdo sde): dang / rna cha dang / dpung rgyan dang / nor bu'i rgyan phreng dang / mu tig gi rgyan phreng dang / rgyan zla gam dang / spen tog rgyan dang / rgyan ne'u le can dang / sor gdub rgyan dang / gdu bu rgyan ta la 'dab dang / rgyan lcam khris can dang / se ral phreng dang / rkang gdub dang / do shal dang /
216b3(mdo sde): mgo rgyan dang / lag rgyan dang / rna rgyan dang / rkang rgyan rnams kyis kyang gtor to/ /rin po che bai dUr+ya dag kyang gtor to/ /'dzam bu chu bo'i gser rin po che rnams dang / rin po che rdo'i snying po rnams dang / rin po che dpal gyi snying po rnams
216b4(mdo sde): dang / rin po che an da rnyil rnams dang / rin po che me mdog rnams dang / rin po che skar 'od rnams dang / rin po che kha dog mtha' yas rnams kyis kyang gtor to/ /gser phye dang / dngul phye dang / a ga ru'i phye ma dang / rgya spos kyi phye ma dang / tsan dan gyi phye ma dang / tsan dan dus kyi rjes su 'brang ba'i phye
216b5(mdo sde): ma dang / tsan dan dmar po'i phye ma dang / ke sa ra'i phye ma rnams kyis kyang mngon par gtor to/ /lha'i me tog rnams kyang mngon par gtor ba la 'di lta ste/ me tog man dA ra ba dang / man dA ra ba chen po dang / yongs 'du dang / man dzu Sha ka dang / man dzu Sha ka chen po dang /
216b6(mdo sde): mdog mdzes dang / mdog mdzes chen po dang / s+tha la dang / s+tha la chen po dang / me tog 'khor lo dang / 'khor lo dri med dang / 'dab brgya dang / 'dab stong dang / 'dab 'bum dang / kun nas 'od dang / kun du bsung dang / kun du cher snang mig tu sdug dang / skar 'od
216b7(mdo sde): dang / 'od byed dang / kha dog mtha' yas dang / me tog de lta bu dag kyang mngon par gtor to/ /chu nas skyes pa'i me tog ud pa la dang / pad ma dang / ku mu da dang / pad ma dkar po rnams kyang gtor to/ /thang las skyes pa sna ma'i me tog dang / pa ri Sha ka dang / a
217a1(mdo sde): ti mug ta ka dang / tsam pa ka dang / mya ngan 'tshang dang / d+ha nu ska ri dang / skya snar dang / me tog btang bzung dag kyang gtor to/ /sil snyan dang pheg rdob pa dag kyang kun du yang dag par sbyar ba la 'di lta ste/ pheg rdob pa dang / gling bu dang / rnga bo che dang / dung
217a2(mdo sde): dang / rdza rnga dang / 'khar rnga dang / sil snyan dang / glu dbyangs rnam pa sna tshogs kyang byas so/ /spos kyi char dang / phye ma'i char dang / rin po che'i char dang / rgyan gyi char dang / mu tig gi rgyan phreng gi char dang / gos kyi char dang / sil snyan dang / rol mo'i sgra'i char yang mngon
217a3(mdo sde): par phab bo/ /byang chub sems dpa' gang dag phyogs bcu'i 'jig rten gyi khams sna tshogs nas 'dus pa de dag steng gi bar snang la mngon par 'phags te/ bcom ldan 'das la mchod pa'i las kyi phyir rang rang gi lus bor ro/ /byang chub sems dpa' de dag gis lus bor
217a4(mdo sde): ma thag tu de nas steng gi bar snang la thams cad dang ldan pa'i 'khor gyi khyams rin po che bkod pa khebs par byas te/ rin po che'i dra ba mu tig gi rgyan phreng du ma dpyangs pa/ kun nas mig ris su bris pa/ shin tu yongs su las su byas pa/ dril bu g.yer ka'i dra bas
217a5(mdo sde): mdzes par byas pa/ rin po che'i pad mas spras pa byung bar gyur to/ /mu tig gi rgyan phreng de dag gi mu tig gi 'bru re re las kyang byang chub sems dpa'i lus dpag tu med cing grangs med pa dag byung bar kun du snang ngo / /de dag byung nas bcom ldan 'das la lan bdun bskor
217a6(mdo sde): ba byas te/ rin po che bkod pa'i pad ma'i seng ge'i khri de dag la 'khod do/ /phyogs bcu'i sangs rgyas kyi zhing tshad med pa nas sangs rgyas bcom ldan 'das tshad med pa dag gis chos kyi rnam grangs 'di la mchod pa'i las kyi phyir de bzhin gshegs pa re res kyang bskal
217a7(mdo sde): par brjod pa yongs su thug pa med pa zhes bya ba'i mchod pa bkod pa bsgrubs te 'jig rten gyi khams mi mjed 'dir btang ba dang / sangs rgyas kyi mthus bkod pa de dag 'jig rten gyi khams mi mjed 'dir phyin te/ de dag gis 'khor gyi khyams rin po che bkod pa la
217b1(mdo sde): rgyan gyi mchog gis brgyan par gyur to/ /'khor 'di las sems can tshad med pa dag bla na med pa yang dag par rdzogs pa'i byang chub tu sems skyed do/ /byang chub sems dpa' tshad med pa dag mi skye ba'i chos la bzod pa thob par gyur to/ /de nas bcom ldan 'das kyis
217b2(mdo sde): thams cad dang ldan pa'i byang chub sems dpa'i tshogs la glang po che'i lta stangs kyis gzigs nas 'di skad ces bka' stsal to/ /skyes bu dam pa khyod rnams las rgyan bkod pa bsam gyis mi khyab pa/ byang chub sems dpa'i ting nge 'dzin gyis byin gyis brlabs pa de
217b3(mdo sde): bzhin gshegs pas btang ba rnam par brtags pa ma yin pa/ ma 'khrugs pa/ ma rnyings pa/ ma nyams pa 'di de bzhin gshegs pa byams pa mngon par rdzogs par sangs rgyas nas lo bcu drug lon te/ 'khor gyi khyams rin po che bkod par 'dug nas byang chub
217b4(mdo sde): sems dpa'i spyod pa la 'jug pas nges par 'byung ba/ sgrib pa med pa'i sgo/ 'dus pa chen po'i le'u'i chos kyi rnam grangs 'di rgya cher yang dag par rab tu ston pa na bstan pa dang thams cad dang ldan pa'i byang chub sems dpa'i tshogs 'dun par bya ba dang / mchod pa 'dis
217b5(mdo sde): de bzhin gshegs pa byams pa dang / bskal pa bzang po'i de bzhin gshegs pa thams cad la mchod par su spro/ de nas byang chub sems dpa' chos thams cad rnam par 'phrul pa'i rgyal po zhes bya ba 'khor de nyid du 'dus par gyur nas 'dug pa de pad ma'i stan las
217b6(mdo sde): langs te pus mo g.yas pa'i lha nga pad ma'i snying po la btsugs nas bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das bdag rgyan bkod pa/ rnam par ma brtags pa/ ma 'khrugs pa/
217b7(mdo sde): ma rnyings pa/ ma nyams pa 'dis de bzhin gshegs pa byams pa dang / de ma lags pa bskal pa bzang po'i de bzhin gshegs pa dgra bcom pa yang dag par rdzogs pa'i sangs rgyas gzhan thams cad la'ang mchod pa bgyid par spro'o/ /de'i tshe bdud rnam par 'phrul
218a1(mdo sde): pa zhes bya ba/ shin tu gnas pa'i gling bzhi pa na gnas pa 'khor de nyid du 'dug nas byang chub sems dpa' chos thams cad rnam par 'phrul pa'i rgyal po la 'di skad ces smras so/ /rigs kyi bu snod gang gis bkod pa 'di rnyings par gyur gyi bar du 'dzin pa'i
218a2(mdo sde): khyod kyi snod de ji tsam zhig / de skad ces smras pa dang / byang chub sems dpa' chos thams cad rnam par 'phrul pa'i rgyal pos bdud rnam par 'phrul pa la 'di skad ces smras so/ /rigs kyi bu snod ji snyed pa de dag thams cad ni 'chags par 'gyur ba/ bar du gcod pa dang
218a3(mdo sde): bcas pa dag go/ /nam mkha' ni mi shigs pa/ bar du gcod pa med pa ste snod de thams cad kyi mchog yin no/ /grogs po mig ma 'dzums par nga'i lus la ltos shig dang / snod chen po mthong bar 'gyur ro/ /de nas bdud rnam par 'phrul pas byang chub sems dpa'
218a4(mdo sde): chos thams cad rnam par 'phrul pa'i lus la mig mi 'dzums par bltas pa dang / des byang chub sems dpa' chos thams cad rnam par 'phrul pa'i lus kyi dkyil lte ba'i dkyil 'khor na chu'i rgyal por snang ba zhes bya ba'i 'jig rten gyi khams mthong ngo / /ci'i phyir
218a5(mdo sde): chu'i rgyal por snang ba zhes bya zhe na/ 'jig rten gyi khams de chus rab tu gang ste rgya mtsho gcig pa ltar snang ngo / /de na de bzhin gshegs pa rin chen ud pa la'i dpal zhes bya ba bzhugs so/ /'tsho'o/ /gzhes so/ /byang chub sems dpa' nyi tshe la chos kyang ston to/ /chu'i
218a6(mdo sde): phung po de las rin po che bkod pa'i pad ma mngon par 'phags te/ de la bcom ldan 'das de dang byang chub sems dpa' de dag bzhugs so/ /de nas bdud rnam par 'phrul pas thal mo sbyar te byang chub sems dpa' chos thams cad rnam par 'phrul pa'i rgyal po la phyag
218a7(mdo sde): 'tshal to/ /de nas byang chub sems dpa' chos thams cad rnam par 'phrul pa'i rgyal pos/ bdud rnam par 'phrul pa la 'di skad ces smras so/ /grogs po khyod kyis byang chub sems dpa' rnams kyi snod mthong ngam/ smras pa mthong ngo / /skyes bu dam pa khyod
218b1(mdo sde): kyis snod 'di lta bu 'dis bskal pa bye ba khrag khrig brgya stong du rin po che bkod pa chen po ma skams pa/ ma rnyings pa 'di 'dzin par nus sam/ de nas bdud rnam par 'phrul pas bcom ldan 'das la phyag 'tshal te/ tshig 'di skad kyang smras so/ /bcom ldan 'das bdag
218b2(mdo sde): gis sngon chad skyes bu dam pa 'di yang ma mthong ngo / /chos kyi rnam grangs 'di'ang ma thos pas ci bdag nyan thos kyi theg pas myur du yongs su mya ngan las 'das par bgyi'am snyam pa las/ deng bdag gis chos kyi rnam grangs 'di'ang thos/ byang chub sems dpa' chos
218b3(mdo sde): thams cad rnam par 'phrul pa'i rnam par sprul pa'i byin gyi rlabs 'di yang mthong bas lhag pa'i bsam pas bla na med pa yang dag par rdzogs pa'i byang chub tu sems bskyed par bgyi'o/ /bcom ldan 'das gal te bskal pa gang gA'i klung gi bye ma snyed du sems can dmyal ba
218b4(mdo sde): chen por bsregs la/ de'i 'og tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur du lags kyang bla na med pa yang dag par rdzogs pa'i byang chub 'di lta bu yongs su mi gtong ngo / /de nas bcom ldan 'das kyis bdud rnam par 'phrul pa
218b5(mdo sde): la legs so zhes bya ba gnang ste/ skyes bu dam pa khyod kyis bla na med pa yang dag par rdzogs pa'i byang chub tu go cha bgos pa dang / rnam par sprul pa'i byin gyi rlabs 'di lta bu dang ldan par 'gyur ba legs so legs so/ /de nas byang chub sems dpa' seng ge'i tog ces bya ba
218b6(mdo sde): 'khor de nyid du 'dus par gyur te 'dug pa des byang chub sems dpa' gzungs kyi dbang phyug gi rgyal po la 'di skad ces smras so/ /rigs kyi bu byang chub sems dpa' dag gzungs gang la rab tu gnas na sangs rgyas thams cad kyis gsungs pa kun du 'dzin pa dang / chos bstan
218b7(mdo sde): pa na zad par mi 'gyur ba dang / legs par bshad pas sems can thams cad tshim par byed par 'gyur ba byang chub sems dpa' rnams kyi gzungs gang yin/ de skad ces smras pa dang / byang chub sems dpa' gzungs kyi dbang phyug gi rgyal pos byang chub sems dpa' seng
219a1(mdo sde): ge'i tog la 'di skad ces smras so/ /rigs kyi bu byang chub sems dpa' rnams gzungs gang dag la rab tu gnas na/ sangs rgyas bcom ldan 'das rnams kyis gsungs pa kun du 'dzin pa dang / chos bstan pa na zad par mi 'gyur ba dang / legs par bshad pas
219a2(mdo sde): sems can thams cad tshim par byed par 'gyur ba byang chub sems dpa' rnams kyi gzungs ni brgyad po 'di dag go/ /brgyad gang zhe na/ 'di lta ste/ sgra dbyangs rnam par dag pa zhes bya ba'i gzungs dang / mi zad pa'i za ma tog ces bya ba'i gzungs dang / 'khyil pa mtha' yas
219a3(mdo sde): pa zhes bya ba'i gzungs dang / rgya mtsho'i phyag rgya zhes bya ba'i gzungs dang / pad ma bkod pa zhes bya ba'i gzungs dang / chags pa med pa'i sgor 'jug pa zhes bya ba'i gzungs dang / so so yang dag par rig pa rnam par nges pa la 'jug pa zhes bya ba'i gzungs dang / sangs
219a4(mdo sde): rgyas kyi rgyan byin gyis brlabs pa zhes bya ba'i gzungs te/ rigs kyi bu byang chub sems dpa' rnams kyi gzungs ni brgyad po 'di dag ste/ byang chub sems dpa' rnams gzungs 'di dag la rab tu gnas nas sangs rgyas thams cad kyis gsungs pa kun du 'dzin to/ /chos
219a5(mdo sde): bstan pa na zad par mi 'gyur ro/ /legs par bshad pas sems can thams cad tshim par byed par 'gyur ro/ /de nas byang chub sems dpa' seng ge'i tog gis byang chub sems dpa' gzungs kyi dbang phyug gi rgyal po la 'di skad ces smras so/ /rigs kyi bu khyod byang
219a6(mdo sde): chub sems dpas gang thos pas gzungs 'di dag thob par bya ba'i phyir brtson par 'gyur ba'i gzungs 'di dag rgya cher rnam par dbye ba la 'jug pa bstan pa la spobs par gyis shig / byang chub sems dpa' gzungs kyi dbang phyug gi rgyal pos smras pa/ de'i phyir
219a7(mdo sde): rigs kyi bu khyod kyis shin tu legs par nyon la yid la zung shig dang / gzungs 'di dag rgya cher rnam par dbye ba la 'jug pa kho bos khyod la bshad par bya'o/ /rigs kyi bu de la sgra dbyangs rnam par dag pa'i gzungs gang zhe na/ rigs kyi bu 'di la byang chub sems
219b1(mdo sde): dpa' gzungs 'di la rab tu gnas pa na chags pa med pa la 'jug pa'i sgo shin tu rnam par dag pas snying po dang ldan pa'i blos shin tu gnas te/ chos bstan pa'i byin gyi rlabs nges par byas nas chos ston pa na sangs rgyas kyi zhing gcig dbyangs kyis go bar byed do/ /gnyis
219b2(mdo sde): sam/ gsum mam/ bzhi'am/ lnga'am/ bcu'am/ nyi shu'am/ sum cu'am/ bzhi bcu'am/ lnga bcu'am/ brgya yang dbyangs kyis go bar byed do/ /sangs rgyas kyi zhing stong dbyangs kyis go bar byed pa nas sangs rgyas kyi zhing stong phrag bcu'am/ nyi shu'am/ sum cu'am/
219b3(mdo sde): bzhi bcu'am/ lnga bcu'am/ brgya'i bar du dbyangs kyis go bar byed do/ /sangs rgyas kyi zhing bye ba khrag khrig brgya stong phrag mtha' yas mu med pa'i bar dag dbyangs kyis go bar byed do/ /des rgyang grags kyi tshad tsam gyi seng ge'i khri byin gyis brlabs te/ de la 'dug nas chos ston to/ /
219b4(mdo sde): ji ltar mos pa'i sems can rnams mos pa de lta bus tshim par bya ba'i phyir dpag tshad phyed kyi tshad tsam mam/ dpag tshad kyi tshad tsam mam/ ri rab kyi tshad tsam mam/ tshangs pa'i 'jig rten gyi tshad tsam gyi seng ge'i khri byin gyis brlabs te/ de la 'dug nas chos ston to/ /de ltar
219b5(mdo sde): seng ge'i khri de la 'dug pa na phyogs bcu'i sangs rgyas thams cad snang bar gyur to/ /sangs rgyas bcom ldan 'das de dag gis chos gang bshad pa de thams cad kyang thos so/ /thos nas kyang gzungs kyi stobs kyis kun du 'dzin to/ /mi brjed do/ /chos des chos kyi don
219b6(mdo sde): so sor myong bar byed do/ /de chos gzhan nyan pas chos ston pa la sgrib par mi byed do/ /chos ston pas chos nyan pa la sgrib par mi byed do/ /yi ge'i sgra gcig la 'jug pas yi ge'i sgra thams cad la 'jug pa ston to/ /yi ge'i dang po a zhes bya ba brjod pa'i tshul gyis chos
219b7(mdo sde): kyi sgo mtha' yas pa brjod de/ 'di lta ste/ 'ong ba med pa'i mtshan nyid kyi tshul gyis chos thams cad ni 'ong ba med pa'o/ /'pho ba med pa'i tshul gyis chos thams cad ni song ba med pa'o/ /gnas med pa'i tshul gyis chos thams cad ni gnas pa med pa'o/ /gzod ma nas
220a1(mdo sde): rnam par dag pa'i phyir chos thams cad ni ngo bo nyid med pa'o/ /gzod ma nas ma skyes pa'i phyir chos thams cad ni rtsa ba med pa'o/ /gzod ma nas byung ba med pa'i phyir chos thams cad ni mtha' ma med pa'o/ /rnam par 'gro ba med pa'i tshul gyis chos thams cad ni zad
220a2(mdo sde): pa med pa'o/ /mngon par 'du bya ba med pa'i tshul gyis chos thams cad ni ma skyes pa'o/ /byed pa po med pa'i tshul gyis chos thams cad ni skye ba med pa'o/ /rgyu ba med pa'i tshul gyis chos thams cad ni 'byung ba med pa'o/ /phan tshun yang dag par 'du ba'i tshul gyis chos thams
220a3(mdo sde): cad ni mi 'thun pa med pa'o/ /bdag po med pa'i tshul gyis chos thams cad ni ma 'gags pa'o/ /smon pa med pa'i phyir chos thams cad ni rgyu ba med pa'o/ /mi rtog cing rnam par mi rtog pa'i tshul gyis chos thams cad ni spros pa med pa'o/ /shin tu sgra la zhugs pa'i phyir chos
220a4(mdo sde): thams cad ni rjod pa med pa'o/ /sgra med pa'i phyir chos thams cad ni smra ba med pa'o/ /rnam par gnas pa med pa'i phyir chos thams cad ni bstan du med pa'o/ /rtog pa med pa'i phyir chos thams cad ni rnam par brtags pa ma yin pa'o/ /rnam par bsgrubs pa ma yin pa'i phyir
220a5(mdo sde): chos thams cad ni rlom sems med pa'o/ /rlom sems med pa'i phyir chos thams cad ni g.yo ba med pa'o/ /nam mkha' dang mnyam pa'i phyir chos thams cad ni rnam par shes pa med pa'o/ /tshig gi lam med pa'i phyir chos thams cad ni tha snyad med pa'o/ /yul na mi gnas pa'i
220a6(mdo sde): phyir chos thams cad ni gnas med pa'o/ /phyogs na mi gnas pa'i phyir chos thams cad ni skye ba med pa'o/ /nyon mongs pa med pa'i phyir chos thams cad ni gzod ma nas rnam par dag pa'o/ /bdag gi rang bzhin med pa'i phyir chos thams cad ni bdag med pa'o/ /gzod ma nas
220a7(mdo sde): rnam par dag pa'i phyir chos thams cad ni sems can med pa'o/ /dbang po med pa'i phyir chos thams cad ni srog med pa'o/ /don dang bral ba'i phyir chos thams cad ni gang zag med pa'o/ /nang nye bar zhi ba'i phyir chos thams cad ni gzod ma nas stong pa'o/ /mtha' med par gyur
220b1(mdo sde): pa'i phyir chos thams cad ni mtshan ma med pa'o/ /nye bar len pa med pa'i phyir chos thams cad ni smon pa med pa'o/ /'dus byas ma yin pa'i phyir chos thams cad ni mngon par 'du byed pa med pa'o/ /gnas med pa dang / gnas las shin tu 'das pa'i phyir chos thams cad
220b2(mdo sde): ni 'dus ma byas pa'o/ /gzhan gyi dring mi 'jog pa'i phyir chos thams cad ni thun mong ma yin pa'o/ /len pa med pa'i phyir chos thams cad ni blang ba med pa'o/ /'dor ba med pa'i phyir chos thams cad ni dor ba med pa'o/ /lus med pa'i phyir chos thams cad ni ngo bo nyid
220b3(mdo sde): med pa'o/ /rnam par dag pa'i phyir chos thams cad ni rnam pa med pa'o/ /byed pa po med pa'i phyir chos thams cad ni las med pa'o/ /'pho ba med pa'i phyir chos thams cad ni rnam par smin pa med pa'o/ /sa bon med pa'i phyir chos thams cad ni gdung ba med pa'o/ /'dzin pa med
220b4(mdo sde): pa'i phyir chos thams cad ni mtshan ma med pa'o/ /mdud pa med pa'i phyir chos thams cad ni log pa'i las med pa'o/ /rnam par bsgrubs pa ma yin pa'i phyir chos thams cad ni mdud pa med pa'o/ /byas pa ma yin pa'i phyir chos thams cad ni rnam par bsgrubs pa ma yin pa'o/ /
220b5(mdo sde): zag pa mi slong ba'i phyir chos thams cad ni zag pa med pa'o/ /gzod ma nas byung ba med pa'i phyir chos thams cad ni ma byung ba'o/ /gnyen po med pa'i phyir chos thams cad ni gsal ba'o/ /rnam pa sna tshogs med pa'i phyir chos thams cad ni gnyen po med pa'o/ /'byung ba chen po las
220b6(mdo sde): ma byung ba'i phyir chos thams cad ni gzugs can ma yin pa'o/ /tshor ba med pa'i phyir chos thams cad ni tshor ba med pa'o/ /'du shes kyi lam las shin tu 'das pa'i phyir chos thams cad ni 'du shes med pa'o/ /sred pa dang bral ba'i phyir chos thams cad ni 'du byed pa med pa'o/ /
220b7(mdo sde): so sor rnam par rig pa med pa'i phyir chos thams cad ni rnam par shes pa med pa'o/ /khams nam mkha' dang mtshungs pa'i phyir chos thams cad ni khams med pa'o/ /yul gyi lam las shin tu 'das pa'i phyir chos thams cad ni 'dren pa med pa'o/ /rgyu ba med pa'i phyir chos
221a1(mdo sde): thams cad ni yul med pa'o/ /kun brtags pa ma yin pa'i phyir chos thams cad ni 'dod pa med pa'o/ /'jug pa med pa'i phyir chos thams cad ni gzugs med pa'o/ /nges par sems pa med pa'i phyir chos thams cad ni gzugs med pa ma yin pa'o/ /
221a2(mdo sde): 'khrugs pa spangs pa'i phyir chos thams cad ni 'khrugs pa med pa'o/ /gzung ba ma yin pa'i phyir chos thams cad ni bsam gyis mi khyab pa'o/ /gnyis su dbyer med pa'i phyir chos thams cad ni yid med pa'o/ /yul gyi lam las shin tu 'das pa'i phyir chos thams cad ni
221a3(mdo sde): gzung ba ma yin pa'o/ /rtag pa med pa'i phyir chos thams cad ni kun gzhi med pa'o/ /rten pa dang mi 'thun pa med pa'i phyir chos thams cad ni ther zug ma yin pa'o/ /mtshan ma med pa'i phyir chos thams cad ni ming med pa'o/ /phan tshun gcig nas gcig tu brgyud pa med pa'i phyir
221a4(mdo sde): chos thams cad ni 'dres pa med pa'o/ /gnas med pa'i phyir chos thams cad ni gnas pa med pa'o/ /'gyod pa med pa'i phyir chos thams cad ni rjod pa med pa'o/ /sdig pa dang bral ba'i phyir chos thams cad ni 'gyod pa med pa'o/ /dri ma med pa'i phyir chos thams cad ni bag chags
221a5(mdo sde): med pa'o/ /gzod ma nas rnam par dag pa'i phyir chos thams cad ni dri ma med pa'o/ /nyon mongs pa med pa'i phyir chos thams cad ni gzod ma nas rnam par dag pa'o/ /rten pa med pa'i phyir chos thams cad ni nyon mongs pa med pa'o/ /g.yos pa med pa'i phyir chos thams cad ni
221a6(mdo sde): rten pa med pa'o/ /chags pa med par 'jug pa'i phyir chos thams cad ni g.yo ba med pa'o/ /sgrib pa med pa'i phyir chos thams cad ni chags pa med par 'jug pa'o/ /nam mkha' dang mtshungs pa'i phyir chos thams cad ni sgrib pa med pa'o/ /rnam par rtog pa med pa'i phyir chos thams
221a7(mdo sde): cad ni nam mkha' dang mtshungs pa'o/ /rgyu ba med pa'i phyir chos thams cad ni gzugs can ma yin pa'o/ /snang ba med pa'i phyir chos thams cad ni bstan du med pa'o/ /snang ba dang bral ba'i phyir chos thams cad ni snang ba med pa'o/ /mi mnyam pa med pa'i phyir chos thams cad ni
221b1(mdo sde): mnyam pa med pa'o/ /nam mkha' dang mtshungs pa'i phyir chos thams cad ni mi mnyam pa med pa'o/ /gsal ba med pa'i phyir chos thams cad ni mun pa med pa'o/ /gnyen po med pa'i phyir chos thams cad ni snang ba med pa'o/ /ltung ba dang bral ba'i phyir chos thams cad ni kha na
221b2(mdo sde): ma tho ba med pa'o/ /las byas pa med pa'i phyir chos thams cad ni kha na ma tho ba med pa'o/ /pa slu ba'i chos yin pa'i phyir chos thams cad ni ji lta ba bzhin du ma yin pa'o/ /gzod ma nas gnas pa'i phyir chos thams cad ni phye ba med pa'o/ /gzugs can ma yin pa'i phyir
221b3(mdo sde): chos thams cad ni lta ba po med pa'o/ /sgra med pa'i phyir chos thams cad ni nyan pa po med pa'o/ /dri med pa'i phyir chos thams cad ni snom pa po med pa'o/ /ro med pa'i phyir chos thams cad ni myang ba po med pa'o/ /reg bya med pa'i phyir chos thams cad ni reg pa po med pa'o/ /chos
221b4(mdo sde): med pa'i phyir chos thams cad ni rnam par shes pa po med pa'o/ /sems dang / yid dang / rnam par shes pa dang bral ba'i phyir chos thams cad ni dmigs pa med pa'o/ /byang chub dang mtshungs shing 'dra ba'i phyir chos thams cad ni bsam gyis mi khyab pa'o/ /gzod ma nas ma
221b5(mdo sde): skyes pa'i phyir chos thams cad ni gzod ma nas yongs su mya ngan las 'das pa'o/ /rigs kyi bu de ltar sgra dbyangs rnam par dag pa'i gzungs rab tu thob pa'i phyir byang chub sems dpa'i yi ge'i dang po a zhes bya ba yongs su rjod pa na bskal pa'am/ bskal pa las lhag par
221b6(mdo sde): chos ston kyang yi ge a zhes bya ba'i sgra mi 'dor bar ston to/ /de bzhin du sbyar te/ yi ge thams cad kyi nang nas yi ge gang dang gang gis chos ston par rtsom pa'i yi ge de dang de zad par mi 'gyur ro/ /rgyun chad pa med par chos kyi tshul don dang tshig 'bru dang ldan pa ston to/ /gzungs
221b7(mdo sde): 'di la rab tu gnas pa'i byang chub sems dpa' ni spyod lam gyis lus rnam par dag pa yin no/ /spobs pas ngag rnam par dag pa yin no/ /byams pa sgom pas sems rnam par dag pa yin no/ /chos dang zang zing sbyin pa la ser sna med pas sbyin pa rnam par dag pa yin no/ /tshul
222a1(mdo sde): khrims nyams pa med pas tshul khrims rnam par dag pa yin no/ /zhe 'gras pa'i sems med pas bzod pa rnam par dag pa yin no/ /legs par byed pa'i las byed pas brtson 'grus rnam par dag pa yin no/ /de la ma chags pas bsam gtan rnam par dag
222a2(mdo sde): pa yin no/ /ye shes kyi snang ba rab rib med pas shes rab rnam par dag pa yin no/ /kha na ma tho ba med pas las rnam par dag pa yin no/ /lha'i mig yongs su dag pas mig rnam par dag pa yin no/ /lha'i rna ba thob pa dang / de bzhin gshegs pa thams cad kyis chos
222a3(mdo sde): bstan pa nyan pas rna ba rnam par dag pa yin no/ /de bzhin gshegs pa'i tshul khrims kyi dri la snom pa'i phyir sna rnam par dag pa yin no/ /ro zhim po la brkam pa med pa'i phyir lce rnam par dag pa yin no/ /rdzus te skye bas mngal gyi dri mas mi gos pa'i phyir lus rnam par dag
222a4(mdo sde): pa yin no/ /chos rab tu 'byed pa la mkhas pas sems rnam par dag pa yin no/ /mtshan gyis legs par brgyan pas gzugs rnam par dag pa yin no/ /yid du 'ong ba'i sgra rjod pas/ sgra rnam par dag pa yin no/ /tshul khrims dang / thos pa dang / gtong
222a5(mdo sde): ba'i dris yongs su bsgos pas/ dri rnam par dag pa yin no/ /skyes bu chen po'i mtshan ro bro ba'i mchog thob pas/ ro rnam par dag pa yin no/ /'jam zhing mnyen pa'i rkang lag thob pas/ reg pa rnam par dag pa yin no/ /chos la snang ba thob
222a6(mdo sde): pas chos rnam par dag pa yin no/ /ji ltar thos pa'i chos rnams ma brjed pas dran pa rnam par dag pa yin no/ /bdud kyi lam las shin tu 'das pas blo gros rnam par dag pa yin no/ /chos zab mo rtogs par khong du chud pas rtogs pa rnam par dag pa yin no/ /gzungs 'di
222a7(mdo sde): la rab tu gnas pa'i byang chub sems dpa' ni sangs rgyas kyi zhing ji snyed sgras go bar byed pa de snyed 'od kyis rgyas par 'gengs so/ /'di lta ste/ gzungs 'di nyid kyi ma 'dres pa'i khyad par rab tu thob pas 'od des phyogs bcu'i sangs rgyas thams cad kyis gsungs pa'i chos kyi
222b1(mdo sde): tshul 'byung bar byed do/ /rigs kyi bu sgra dbyangs rnam par dag pa'i gzungs 'di ni gang gzhol bar 'jug pa ste/ sgra dbyangs rnam par dag pa'i gzungs 'di bstan pa ni tshad med de/ yi ge rnam par phye bas bsam gyis mi khyab pa'o/ /nges par bstan pas mtha'
222b2(mdo sde): yas pa'o/ /rnam par gdon mi za bas tshad med pa'o/ /bshad pas thug pa med pa'o/ /gzhol bar 'jug pas chags pa med pa'o/ /rigs kyi bu de la mi zad pa'i za ma tog gi gzungs gang zhe na/ 'di lta ste/ gzungs kyi bstan pa mi zad pa ste/ gzugs mi rtag
222b3(mdo sde): go zhes mi rtag par bstan pa mi zad pa dang / gzugs sdug bsngal lo zhes sdug bsngal bar bstan pa mi zad pa dang / gzugs bdag med pa'o zhes bdag med par bstan pa mi zad pa dang / gzugs zhi ba'o zhes zhi bar bstan pa mi zad pa dang / gzugs dben pa'o zhes
222b4(mdo sde): dben par bstan pa mi zad pa dang / gzugs dbu ba rdos pa lta bu'o zhes dbu brngos pa lta bur bstan pa mi zad pa dang / gzugs sgyu ma lta bu'o zhes sgyu ma lta bur bstan pa mi zad pa dang / gzugs smig rgyu lta bu'o zhes smig rgyu lta bur bstan pa mi zad pa dang / gzugs
222b5(mdo sde): chu'i zla ba lta bu'o zhes chu'i zla ba lta bur bstan pa mi zad pa dang / gzugs rmi lam lta bu'o zhes rmi lam lta bur bstan pa mi zad pa dang / gzugs brag ca lta bu'o zhes brag ca lta bur bstan pa mi zad pa dang / gzugs mig yor lta bu'o zhes mig yor lta bur bstan pa mi
222b6(mdo sde): zad pa dang / gzugs gzugs brnyan lta bu'o zhes gzugs brnyan lta bur bstan pa mi zad pa dang / gzugs ngo bo nyid med pa'o zhes ngo bo nyid med par bstan pa mi zad pa dang / gzugs dngos po med pa'o zhes dngos po med par bstan pa mi zad pa dang / gzugs gnas med
222b7(mdo sde): pa'o zhes gnas med par bstan pa mi zad pa dang / gzugs stong pa'o zhes stong par bstan pa mi zad pa dang / gzugs mtshan ma med pa'o zhes mtshan ma med par bstan pa mi zad pa dang / gzugs smon pa med pa'o zhes smon pa med par bstan pa mi zad pa dang / gzugs mngon
223a1(mdo sde): par 'du byed pa med pa'o zhes mngon par 'du byed pa med par bstan pa mi zad pa dang / gzugs ma skyes pa'o zhes ma skyes par bstan pa mi zad pa dang / gzugs skyes ba med pa'o zhes skye ba med par bstan pa mi zad pa dang / gzugs sngon gyi mthar ngo bo nyid med
223a2(mdo sde): pa'o zhes sngon gyi mthar ngo bo nyid med par bstan pa mi zad pa dang / gzugs phyi ma'i mthar ngo bo nyid med pa'o zhes phyi ma'i mthar ngo bo nyid med par bstan pa mi zad pa dang / gzugs bar du ngo bo nyid med pa'o zhes bar du ngo bo nyid med par bstan pa mi zad pa dang / gzugs
223a3(mdo sde): bar du zhi ba'o zhes bar du zhi bar bstan pa mi zad pa dang / gzugs nye bar zhi bar zhi ba'o zhes nye bar zhi bar bstan pa mi zad pa dang / gzugs rgyu ba med pa'o zhes rgyu ba med par bstan pa mi zad pa dang / gzugs spros pa med pa'o zhes spros pa med par bstan pa mi zad pa dang /
223a4(mdo sde): gzugs bsam gyis mi khyab pa'o zhes bsam gyis mi khyab par bstan pa mi zad pa dang / gzugs mtshungs pa med pa'o zhes mtshungs pa med par bstan pa mi zad pa dang / gzugs bdag med pa'o zhes bdag med par bstan pa mi zad pa dang / gzugs sems can
223a5(mdo sde): med pa'o zhes sems can med par bstan pa mi zad pa dang / gzugs srog med pa'o zhes srog med par bstan pa mi zad pa dang / gzugs gso ba med pa'o zhes gso ba med par bstan pa mi zad pa dang / gzugs gang zag med pa'o zhes gang zag med par bstan
223a6(mdo sde): pa mi zad pa dang / gzugs bems po'o zhes bems por bstan pa mi zad pa dang / gzugs g.yo ba med pa'o zhes g.yo ba med par bstan pa mi zad pa dang / gzugs byed pa med pa'o zhes byed pa med par bstan pa mi zad pa dang / gzugs rtswa dang / rtsig pa dang /
223a7(mdo sde): shing dang / bong ba dang / mig yor lta bu'o zhes rtswa dang / rtsig pa dang / shing dang / bong ba dang / mig yor lta bur bstan pa mi zad pa dang / gzugs rnam par bsgrubs pa'i mtshan nyid do zhes rnam par bsgrubs pa'i mtshan nyid du bstan pa mi zad pa dang / gzugs
223b1(mdo sde): 'byung ba chen po bzhi las gyur pa'o zhes 'byung ba chen po bzhi las gyur par bstan pa mi zad pa dang / gzugs sgra med pa'o zhes sgra med par bstan pa mi zad pa dang / gzugs rnam par rig pa ma yin pa'o zhes rnam par rig pa ma yin par bstan pa mi zad pa dang / gzugs
223b2(mdo sde): brjod du med pa'o zhes brjod du med par bstan pa mi zad pa dang / gzugs rang gi ngang gis yongs su dag pa'o zhes rang gi ngang gis yongs su dag par bstan pa mi zad pa dang / gzugs rten cing 'brel bar 'byung ba'o zhes rten cing 'brel bar 'byung ba bstan pa mi zad pa dang /
223b3(mdo sde): gzugs chad pa med pa'o zhes chad pa med par bstan pa mi zad pa dang / gzugs rtag pa med pa'o zhes rtag pa med par bstan pa mi zad pa dang / gzugs byed pa po med pa'o zhes byed pa po med par bstan pa mi zad pa dang / gzugs tshor ba po med pa'o zhes tshor ba po med
223b4(mdo sde): par bstan pa mi zad pa dang / gzugs las kyi rnam par smin pas grub pa'o zhes las kyi rnam par smin pas grub par bstan pa mi zad pa dang / gzugs chos kyi dbyings dang mnyam pa'o zhes chos kyi dbyings dang mnyam par bstan pa mi zad pa dang / gzugs de bzhin nyid la
223b5(mdo sde): rab tu gnas pa'o zhes de bzhin nyid la rab tu gnas par bstan pa mi zad pa dang / gzugs yang dag pa'i mtha' la rab tu gnas pa'o zhes yang dag pa'i mtha' la rab tu gnas par bstan pa mi zad pa dang / gzugs nga'i ba med pa'o zhes nga'i ba med par bstan pa mi zad pa
223b6(mdo sde): dang / gzugs yongs su 'dzin pa med pa'o zhes yongs su 'dzin pa med par bstan pa mi zad pa dang / gzugs zin pa med pa'o zhes zin pa med par bstan pa mi zad pa dang / gzugs bsam gyis mi khyab pa'o zhes bsam gyis mi khyab par bstan pa mi zad pa dang /
223b7(mdo sde): gzugs mtshungs pa med pa'o zhes mtshungs pa med par bstan pa mi zad pa dang / gzugs tshad med pa'o zhes tshad med par bstan pa mi zad pa dang / gzugs thug pa med pa'o zhes thug pa med par bstan pa mi zad pa dang / gzugs byang chub kyi rang bzhin no zhes byang chub
224a1(mdo sde): kyi rang bzhin du bstan pa mi zad pa dang / gzugs nam mkha' dang mnyam pa'o zhes nam mkha' dang mnyam par bstan pa mi zad pa dang / gzugs mya ngan las 'das pa'i rang bzhin no zhes mya ngan las 'das pa'i rang bzhin du bstan pa mi zad pa'o/ /de
224a2(mdo sde): bzhin du phung po rnams dang / khams rnams dang / skye mched rnams dang / ming gi tshogs dang / tshig gi tshogs dang / yi ge'i tshogs thams cad dang / chos thams cad kyi bar la yang sgra gcig brjod pa la 'jug pas bstan pa mi zad pa shes par thams cad la rgyas
224a3(mdo sde): par sbyar ro/ /'byung ba chen po bzhi las gyur pa lus kyi za ma tog 'di'i mi zad pa yongs su brjod pa shes pa dang / rin po che'i za ma tog chos kyi rnam grangs mi zad pa la 'jug pa shes pa dang / bstan pa shes pa mi zad pa 'di ni mi zad pa'i za ma tog gi gzungs zhes bya ste/
224a4(mdo sde): gang 'jug pa tsam zhig bstan gyis/ bskal pa'am de las lhag par yang mi zad pa'i za ma tog ces brjod du yod do/ /rigs kyi bu de la 'khyil ba mtha' yas kyi gzungs gang zhe na/ mtha' zhes bya ba ni chad pa dang rtag pa'o/ /'khyil ba zhes bya ba ni rten
224a5(mdo sde): cing 'brel bar 'byung ba yan lag bcu gnyis pa ste/ 'di lta ste/ ma rig pa'i rkyen gyis 'du byed rnams/ 'du byed kyi rkyen gyis rnam par shes pa/ rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug /skye mched drug gi
224a6(mdo sde): rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga shi dang / mya ngan dang / smre sngags 'don pa dang / sdug bsngal ba dang / yid mi bde ba
224a7(mdo sde): dang / 'khrug pa rnams 'byung bar 'gyur te/ de ltar sdug bsngal gyi phung po chen po 'di 'ba' zhig 'gyur bar 'gyur ro/ /de la sngags kyi dgongs pa mtha' yas pa dang / sngags bstan pa'i sgo mtha' yas pa dang / gzhol bar 'jug pa mtha' yas pa 'di ni/ 'khyil
224b1(mdo sde): ba mtha' yas pa'i gzungs shes pa'o/ /mtha' zhes bya ba ni len pa dang 'dor ba'o/ /'khyil ba zhes bya ba ni mi len mi 'dor ba'o/ /mtha' zhes bya ba ni skye ba dang 'gags pa'o/ /'khyil ba zhes bya ba ni skye ba med pa dang 'gags pa med pa'o/ /mtha' zhes bya ba ni kun
224b2(mdo sde): nas nyon mongs pa dang rnam par byang ba'o/ /'khyil ba zhes bya ba ni rang bzhin gyis rnam par dag pa'o/ /mtha' zhes bya ba ni mtshan ma dang spros pa'o/ /'khyil ba zhes bya ba ni kun du 'byung ba med pa'o/ /mtha' zhes bya ba ni rtog pa dang rnam par rtog pa'o/ /'khyil ba zhes
224b3(mdo sde): bya ba ni rtog pa med pa dang / rnam par rtog pa med pa'o/ /mtha' zhes bya ba ni rgyu dang lta ba'o/ /'khyil ba zhes bya ba ni rgyu dang lta ba yongs su shes pa'o/ /mtha' zhes bya ba ni ming dang gzugs so/ /'khyil ba zhes bya ba ni rnam par rig byed ma yin pa'o/ /mtha' zhes bya ba ni
224b4(mdo sde): 'dus byas dang 'dus ma byas pa'o/ /'khyil ba zhes bya ba ni 'khor gsum yongs su dag pa'o/ /mtha' zhes bya ba ni nang dang phyi'o/ /'khyil ba zhes bya ba ni rnam par shes pa mi gnas pa'o/ /mtha' zhes bya ba ni las dang rnam par smin pa'o/ /'khyil ba zhes bya ba ni
224b5(mdo sde): las med pa dang rnam par smin pa med pa'o/ /mtha' zhes bya ba ni dge ba dang mi dge ba'o/ /'khyil ba zhes bya ba ni mngon par 'du byed pa med pa'o/ /mtha' zhes bya ba ni kha na ma tho ba dang bcas pa dang kha na ma tho ba med pa'o/ /'khyil ba zhes bya ba ni gnyis su med pa'o/ /
224b6(mdo sde): mtha' zhes bya ba ni las dang nyon mongs pa rnams so/ /'khyil ba zhes bya ba ni rang bzhin gyis 'od gsal ba'o/ /mtha' zhes bya ba ni bdag dang bdag med pa'o/ /'khyil ba zhes bya ba ni shin tu rnam par dag pa'o/ /mtha' zhes bya ba ni 'khor ba dang mya ngan las 'das pa'o/ /
224b7(mdo sde): 'khyil ba zhes bya ba ni chos thams cad rang bzhin gyis yongs su mya ngan las 'das pa'o/ /rigs kyi bu de ltar mtha' yas pa bstan pa tshad med do/ /'khyil ba bstan pa tshad med do/ /'khyil ba mtha' yas pa'i gzungs 'di la rab tu gnas pa'i byang chub sems dpa' ni
225a1(mdo sde): mtha' yas pa'i rjes su song / chos 'khyil ba'i rjes su song bas bskal pa brgya stong phrag mtha' yas par chos ston kyang don dang tshig 'brus gzungs kyi ye shes 'di'i mthar mi phyin to/ /'di ni 'khyil ba mtha' yas pa'i gzungs la gzhol bar 'jug
225a2(mdo sde): pa dang / rjes su 'gro bar bstan pa dang / ye shes kyi snang ba rjes su rtogs pa dang / rnam par dag pa'i sgo la rab rib med pa'i ye shes kyi rjes su 'gro ba rjes su rtogs pa'o/ /rigs kyi bu de la rgya mtsho'i phyag rgya'i gzungs gang zhe na/ rigs kyi bu 'di lta ste/ dper na
225a3(mdo sde): gling bzhi pa chen po'i 'jig rten gyi khams na gang dag gzugs su snang ba dang / sems can gyi gzugs su snang ba'am/ ri'i gzugs su snang ba'am/ shing gi gzugs su snang ba'am/ rtswa dang / shing gel pa dang / sman dang / nags tshal dang / lo tog gi gzugs
225a4(mdo sde): su snang ba'am/ zla ba dang / nyi ma dang / skar ma dang / nor bu dang / sprin dang / me dang / glog gi gzugs su snang ba'am/ grong dang / grong khyer dang / grong rdal gyi dbyibs kyi gzugs su snang ba'am/ gzhal med khang dang longs spyod kyi gzugs su snang ba'am/ skyed mos tshal dang /
225a5(mdo sde): chu mig dang / mtshe'u dang / lteng ka dang / 'bab chu'i gzugs su snang ba'am/ nye bar spyod pa'am/ yongs su spyod pa thams cad kyi gzugs su snang ba ngan pa dang / 'bring dang / rab dang / gzugs su snang ba de dag thams cad rgya mtsho chen po la rgya dang bcas par mi
225a6(mdo sde): nyung / mi mang / lhag pa med pas de'i phyir rgya mtsho chen po zhes bya'o/ /rigs kyi bu de bzhin du rgya mtsho'i phyag rgya'i gzungs la rab tu gnas pa'i byang chub sems dpa' yang sems can thams cad la lus rgya dang mtshungs pa yin no/ /sems can thams cad la ngag rgya
225a7(mdo sde): dang mtshungs pa yin no/ /sems can thams cad la sems rgya dang mtshungs pa yin no/ /phyogs bcu dag na sangs rgyas bcom ldan 'das chos ston pa'i gsung gi 'phrin las ji snyed 'jug pa de dag byang chub sems dpa' de'i kha'i sgo nas phyag rgyas btab pa dang mtshungs
225b1(mdo sde): par 'byung ngo / /byang chub sems dpa' de bzhin gshegs pa'i phyag rgyas btab de gang ci rjod pa de thams cad de bzhin gshegs pa'i phyag rgyas rnam par mi rtog par phyag rgya thams cad ston pa la gzhan gyi dring mi 'jog par 'gyur ro/ /de la phyag rgya bstan pa ni 'di yin te/ 'di
225b2(mdo sde): lta ste/ a zhes bya ba ni mngon par 'du byed med pa'i phyag rgya'o/ /ra zhes bya ba ni chos thams cad la 'dod chags dang bral ba thob pa'i phyag rgya'o/ /pa zhes bya ba ni don dam pa bstan pa'i phyag rgya'o/ /tsa zhes bya ba ni mig rnam par dag pa'i phyag rgya'o/ /na zhes bya ba ni
225b3(mdo sde): ming dang gzugs thams cad yongs su shes pa'i phyag rgya'o/ /la zhes bya ba ni sred pa'i 'khri shing dang bral ba'i phyag rgya'o/ /da zhes bya ba ni stobs bcu yongs su dag pa'i phyag rgya'o/ /ba zhes bya ba ni stobs dang byang chub kyi yan lag yongs su dag pa'i phyag rgya'o/ /Da
225b4(mdo sde): zhes bya ba ni khrag khrug dang bral ba dang gdung bas gdung ba dang bral ba'i phyag rgya'o/ /Sha zhes bya ba ni mngon par shes pa drug 'thob pa'i phyag rgya'o/ /ba zhes bya ba ni g.yon phyogs kyi lam rnam par spangs pa'i phyag rgya'o/ /ta zhes bya ba ni de kho na bstan pa'i phyag rgya'o/ /ya
225b5(mdo sde): zhes bya ba ni ji lta ba bzhin gyi phyag rgya'o/ /sta zhes bya ba ni khengs pa'i tha ba dang bral ba'i phyag rgya'o/ /ka zhes bya ba ni the tshom dang bral ba'i phyag rgya'o/ /sa zhes bya ba ni bden pa bstan pa'i phyag rgya'o/ /ma zhes bya ba ni lam rnam par dag pa'i phyag rgya'o/ /ga zhes bya ba ni
225b6(mdo sde): zab mo la 'jug pa'i phyag rgya'o/ /s+tha zhes bya ba ni mthu dang stobs kun du bstan pa'i phyag rgya'o/ /dza zhes bya ba ni rga shi las shin tu 'da' ba'i phyag rgya'o/ /shwa zhes bya ba ni gcan gzan gyi nyes pa rnam par spangs pa'i phyag rgya'o/ /d+ha zhes bya ba ni chos kyi dbyings 'dres pa
225b7(mdo sde): med pa'i phyag rgya'o/ /sha zhes bya ba ni zhi gnas yongs su rdzogs pa'i phyag rgya'o/ /kha zhes bya ba ni nam mkha' mi zad pa'i chos nyid kyi phyag rgya'o/ /k+Sha zhes bya ba ni zad pa shes pa dang / mi skye ba shes pa'i phyag rgya'o/ /su zhes bya ba ni rmugs pa'i sgrib pa rnam par
226a1(mdo sde): spang ba'i phyag rgya'o/ /sa zhes bya ba ni sems can thams cad kun du shes par byed pa'i phyag rgya'o/ /ha zhes bya ba ni nyams pa la bsten pa'i chos rnam par spang ba'i phyag rgya'o/ /b+ha zhes bya ba ni dngos po dang dngos po med pa rjes su rtogs par byed pa'i phyag rgya'o/ /tsha
226a2(mdo sde): zhes bya ba ni 'dod pa dang / zhe sdang dang / 'jig pa dang / gti mug rnam par spong ba'i phyag rgya'o/ /sma zhes bya ba ni dran pa dang / shes bzhin dang / brjed pa med pa'i phyag rgya'o/ /hwa zhes bya ba ni bod pa'i phyag rgya'o/ /sa zhes bya ba ni nyon mongs pa thams cad dor ba'i phyag
226a3(mdo sde): rgya'o/ /g+ha zhes bya ba ni thibs po dang / ling tog dang / ma rig pa sel ba'i phyag rgya'o/ /Tha zhes bya ba ni mthar thug par 'gro ba'i phyag rgya'o/ /Na zhes bya ba ni gya nom pa'i chos rjes su rtogs par byed pa'i phyag rgya'o/ /pha zhes bya ba ni 'bras bu thob par byed pa'i phyag rgya'o/ /ska
226a4(mdo sde): zhes bya ba ni phung po yongs su shes par bya ba'i phyag rgya'o/ /dz+wa zhes bya ba ni rims nad sel ba'i phyag rgya'o/ /sh+tsa zhes bya ba ni ngo mtshar rmad du byung ba'i chos mngon par rdzogs par byang chub par bya ba'i phyag rgya'o/ /ba zhes bya ba ni lam gyi rgyun gcod cing mya ngan las 'das pa rjes
226a5(mdo sde): su thob par byed pa'i phyag rgya'o/ /la zhes bya ba ni yi ge'i mtha' thug pa med pa'i phyag rgya'o/ /rigs kyi bu de ltar byang chub sems dpa' rnam pa ji snyed kyis chos ston pa'i yi ge de dag thams cad kyi phyag rgya bstan pa rab tu shes te/ rigs kyi bu 'di ni rgya mtsho'i phyag rgya'i
226a6(mdo sde): gzungs kyi sgor 'jug pa'o/ /rigs kyi bu de la pad ma bkod pa zhes bya ba'i gzungs de gang zhe na/ rigs kyi bu 'di la byang chub sems dpa' gzungs 'di la rab tu gnas pa ni 'khor gyi dkyil 'khor gang dang gang du chos bstan pa de dang der de'i pad ma'i stan sna tshogs pa
226a7(mdo sde): blta na sdug pa 'byung ste/ de pad ma'i stan de la 'dug ma thag tu steng gi bar snang las pad ma'i char 'bab bo/ /pad ma de dag las kyang chos bstan pa rnam pa sna tshogs 'byung ste/ 'di lta ste/ zab mo bstan pa dang / sna tshogs bstan pa dang / dpe brjod pa bstan pa dang / mdo
226b1(mdo sde): dang dbyangs kyis bsnyad pa dang / lung bstan pa dang / tshigs su bcad pa dang / ched du brjod pa dang / gleng gzhi dang / de lta bu 'byung ba dang / skyes pa'i rabs dang / shin tu rgyas pa dang / chos gtan la dbab pa bstan pa dag ston par 'gyur ro/ /pad ma las chos
226b2(mdo sde): brjod pa byung ba de'ang de byed pa'i sdug bsngal yang dag par zad par 'gyur ro/ /byang chub sems dpa' de yang btang snyoms su byed cing mi smra ba dang / mnyam par bzhag pa'i gnas kyang mi 'dor ro/ /pad ma 'byung ba las nges par byung ba de yang de byed pa'i sdug bsngal yang
226b3(mdo sde): dag par zad par 'gyur te/ sangs rgyas kyi mdzad pa yang byed do/ /byang chub sems dpa' de'i lus kyi spu'i khung bu thams cad nas 'od zer dag 'byung ngo / /'od zer de dag las kyang pad ma dag 'byung ngo / /pad ma de dag las kyang byang chub sems dpa'i gzugs rnams
226b4(mdo sde): 'byung ste/ de dag phyogs bcu'i 'jig rten gyi khams mtha' yas mu med pa dag tu dong nas sangs rgyas kyi mdzad pa byed de/ 'di ni pad ma bkod pa'i gzungs kyi sgor 'jug pa'o/ /rigs kyi bu de la chags pa med pa'i sgor 'jug pa zhes bya ba'i gzungs gang zhe na/ 'di lta ste/
226b5(mdo sde): bstan pa gcig la mi chags so/ /bstan pa gnyis dang / gsum dang / bzhi dang / lnga dang / drug dang / bdun dang / brgyad dang / dgu dang bcu dag la mi chags so/ /bstan pa nyi shu dang / sum cu dang / bzhi bcu dang / lnga bcu dang / drug cu dang / bdun cu dang / brgyad cu dang / dgu bcu dang / brgya dag la
226b6(mdo sde): mi chags so/ /bstan pa stong la mi chags so/ /bstan pa bye ba brgya phrag stong la mi chags so/ /bstan pa ther 'bum dang / khrag khrig dang / gtams dang / dkrigs dang / mi 'khrugs pa dang / tshad med pa dang / grangs med pa dang / mtshungs pa med pa dang /
226b7(mdo sde): gzhal du med pa dang / dpag tu med pa la mi chags so/ /bstan pa gang gA'i klung gi bye ma'i rdul phra rab kyi rdul snyed la mi chags so/ /bstan pa 'dzam bu'i gling gi rdul phra rab kyi rdul snyed la mi chags so/ /bstan pa gling bzhi pa'i rdul phra rab kyi rdul snyed la mi chags
227a1(mdo sde): so/ /bstan pa stong gsum gyi stong chen po nyi shu dang / sum cu dang / bzhi bcu dang / lnga bcu dang / sangs rgyas kyi zhing gi rdul phra rab kyi rdul snyed la mi chags so/ /bstan pa sangs rgyas kyi zhing gang gA'i klung gi bye ma snyed kyi rdul phra rab kyi rdul snyed la mi chags
227a2(mdo sde): pa nas/ bstan pa sangs rgyas kyi zhing thams cad kyi rdul phra rab kyi rdul snyed la mi chags so/ /rigs kyi bu de ltar chos kyi sgo gang dang gang brtsams pa'i chos kyi sgo de dang de'i bstan pa sangs rgyas kyi zhing thams cad kyi rdul phra rab kyi rdul snyed dag bstan pa gcig gis ston to/ /
227a3(mdo sde): gnyis dang / gsum dang / bzhi dang / lnga dang / drug dang / bcu dang / nyi shu dang / sum cu dang / bzhi bcu dang / lnga bcu dang / brgya dang / stong dang / tshad med pa'i bstan pas ston te/ ldan pa dang / 'byor pa dang / shin tu nges pa'i tshig dang / don dang / tshig 'bru dang ldan
227a4(mdo sde): par ston kyang chags pa med cing rgyun chad pa med de/ 'di ni chags pa med pa'i sgor 'jug pa zhes bya ba'i gzungs so/ /rigs kyi bu de la so so yang dag par rig pa rnam par nges pa la 'jug pa zhes bya ba'i gzungs gang zhe na/ gang don so so yang dag par rig pa bstan pa mi
227a5(mdo sde): zad pa shes pa dang / chos so so yang dag par rig pa bstan pa mi zad pa shes pa dang / nges pa'i tshig so so yang dag par rig pa bstan pa mi zad pa shes pa dang / spobs pa so so yang dag par rig pa bstan pa mi zad pa shes pa ste/ shes pa 'di lta bu rab tu thob pa de la shar
227a6(mdo sde): phyogs kyi sems can ji snyed pa de dag thams cad gcig tu 'dus te/ rang rang gi skad kyis don la mkhas pa yongs su dris/ gang dag lho phyogs kyi sems can de dag gis ni chos la mkhas pa yongs su dris/ gang dag nub phyogs kyi sems can de dag gis ni nges pa'i
227a7(mdo sde): tshig la mkhas pa yongs su dris/ gang dag byang phyogs kyi sems can de dag gis ni spobs pa la mkhas pa yongs su dris na de la byang chub sems dpa'i ngag gi las kyang de snyed du tshad med de/ dus gcig tu brjod cing skad sna tshogs la 'jug pa la brjed par mi 'gyur/
227b1(mdo sde): sems g.yeng bar mi 'gyur ro/ /skad la 'jug pa shes pas skad thams cad kyi rjes su zhugs te/ skad cig brjod pas sems can thams cad kyi sems kyi rnam par rig pa tshim par byed de/ 'di ni so so yang dag par rig pa rnam par nges pa la 'jug pa zhes bya ba'i
227b2(mdo sde): gzungs so/ /rigs kyi bu de la sangs rgyas kyi rgyan byin gyis brlabs pa zhes bya ba'i gzungs gang zhe na/ rigs kyi bu 'di la byang chub sems dpa' gzungs 'di lta bu rab tu thob pa/ chos kyi stan chen po la 'dug pa/ 'khor gyi dkyil 'khor chen po'i dbus na 'dug pa'i spyi
227b3(mdo sde): gtsug gi drang thad kyi steng na de bzhin gshegs pa'i sku gser gyi mdog can mtshan dang dpe byad kyis legs par brgyan pa'i lus dang ldan pa'i gzugs 'byung ste/ de bzhin gshegs pa'i gzugs des phyag g.yas pa de'i spyi gtsug tu 'jog go/ /phyag bzhag ma thag tu byang chub
227b4(mdo sde): sems dpa' de sangs rgyas kyi rgyan gyis brgyan pa'i lus kyi las dang ldan par 'gyur ro/ /sangs rgyas kyi rgyan gyis brgyan pa'i ngag gi las dang ldan par 'gyur ro/ /sangs rgyas kyi rgyan gyis brgyan pa'i dran pa'i las dang ldan par 'gyur ro/ /de chos de lta bu dang ldan te/ 'khor
227b5(mdo sde): thams cad kyi sems kyi bsam pa la 'jug pas so so ci rigs par chos ston to/ /zhag gcig gam/ zhag gnyis sam/ zhag gsum mam/ zhag bzhi'am/ zhag bdun nam/ zla ba phyed dam/ zla ba gcig gam/ dus sam/ lo khyud kor ram/ lo brgya'am/ stong ngam/
227b6(mdo sde): lo brgya phrag stong ngam/ ji tsam du 'dod pa de tsam du kha zas dang bral ba'i rgyud kyis chos ston kyang de bzhin gshegs pa'i byin gyi rlabs kyis shin tu yongs su bzung ba'i phyir de'i chos kyi sgo yongs su zad par mi 'gyur/ lus dang sems ngal bar mi 'gyur ro/ /shes pa chen po
227b7(mdo sde): bzhi dang ldan par 'gyur te/ bzhi gang zhe na/ sems can gyi bsam pa dang / tshig rab tu dbye ba shes pa dang / so so yang dag par rig pa mi zad pa shes pa dang / theg pa ji ltar rnam par dgod pa shes pa dang / so so ci rigs par chos bstan pa shes pa dang ldan
228a1(mdo sde): par 'gyur te/ rigs kyi bu 'di ni sangs rgyas kyi rgyan byin gyis brlabs pa'i gzungs gang gzhol ba'i sgor 'jug pa zhes bya'o/ /gzungs 'di ni mi zad pa/ thug pa med pa'i rjes su song ba/ de bzhin gshegs pa'i mtshams dang bcas pa dang bstan
228a2(mdo sde): pa tshad med pa'o/ /rigs kyi bu byang chub sems dpa' rnams kyi gzungs ni brgyad po 'di dag ste/ gzungs de dag la rab tu gnas pa'i byang chub sems dpa' rnams ni sangs rgyas thams cad kyis gsungs pa kun du 'dzin to/ /chos ston pa ni mi zad par 'gyur ro/ /legs
228a3(mdo sde): par bshad pas sems can thams cad tshim par byed par 'gyur ro/ /de nas de'i tshe byang chub sems dpa' gzungs kyi dbang phyug gi rgyal pos tshigs su bcad pa 'di dag smras so/ /bde gshegs rnams kyis rab tu gsungs pa'i gzungs brgyad po/ /theg pa 'dir ni
228a4(mdo sde): de dag rnam par nges thob pa/ /mdo sde bye ba stong phrag thug pa med 'chad kyang / /de ni don dang tshig 'bru gang la'ang chags pa med/ /yid 'ong shin tu snyan cing chags par 'gyur ba'i dbyangs/ /bye ba stong phrag tshad med zhing du go byed pa/ /sems can rnams kyis de thos mya ngan
228a5(mdo sde): 'das par 'gro/ /sgra dbyangs rnam par dag pa'i gzungs 'di thug pa med/ /yi ge thams cad shes pa mkhas pa blo gros ldan/ /bskal pa mang por 'chad kyang chos la zad pa med/ /rtsa ba'i tshig gcig brjod pa'ang zad par mi 'gyur te/ /mi zad chos kyi za ma tog 'di dran pa
228a6(mdo sde): yi/ /gang gis gzungs thob mtha' mar thug par yongs bcad pa/ /mnyam nyid tshul bzhin chos la sems pa blo gros ldan/ /mthar 'dzin thams cad rnam par spangs te yongs dag pas/ /khyu mchog gyur pa de ni dbus la gnas mi 'gyur/ /gang gis mtsho chen phyag rgya'i
228a7(mdo sde): gzungs ni rab thob pa/ /de yi kha nas phyag rgya bsam yas rjod pa na/ /gang dag gling bzhi gzugs kyi rnam pa ji snyed pa/ /de dag kun dang rgya mtsho mtsho chen bcas mi rtog /'khor du gal te bdag nyid chen po de chos ston/ /nam mkha' las ni pad ma dag gi char chen 'bab/ /
228b1(mdo sde): pad ma dag las chos mang bye ba rab tu 'byung / /'di ni pad ma bkod pa'i gzungs te yongs su dag /chags pa med pa'i gzungs ni gal te thob gyur na/ /tshig gcig brjod pa rab tu smra dang gnyis dag dang / /gsum dang bzhi dang lnga dang bye ba dag dang ni/ /khrag khrig thug pa
228b2(mdo sde): med par smra la chags pa med/ /gang gis rnam par gdon mi za ba'i gzungs thob pa/ /don dang chos dang nges tshig spongs pa ji snyed pa/ /phyogs bcu'i sems can ji snyed mang pos yongs dris na/ /de dag the tshom kun bcad dogs pa med par 'gyur/ /gang gis sangs rgyas rnam
228b3(mdo sde): par 'phrul pa'i gzungs thob pa/ /gzi brjid chen po de ni stan la 'dug pa na/ /sangs rgyas phyag g.yas de yi spyi bor 'jog mdzad de/ /de yang rgyal ba'i spobs pa ci 'dra bzhin du 'gyur/ /gang gis gzungs rnams 'di dag rab tu thob 'gyur ba/ /de yi yon tan bsam yas
228b4(mdo sde): thug pa med 'gyur te/ /gang gA'i snyed kyi bskal pa bye ba stong brjod kyang / /khyu mchog gyur pa'i bsngags pa brjod pas zad pa med/ /gang gis gzungs kyi mchog rnams rab tu thob gyur pa/ /de yi shes pa srid pa gsum la mnyam 'jug ste/ /pad ma bzhin du srid pa
228b5(mdo sde): gsum las 'phags 'gyur zhing / /ri rab bzhin du yul rnams kyis ni mi bskyod 'gyur/ /gang gis gzungs kyi mchog rnams rab tu thob gyur pa/ /de ni srid kun rnam par spangs pa'i spyad spyod de/ /mu stegs can gyi tshogs kun 'joms pa sgrog pa na/ /seng ge bzhin
228b6(mdo sde): du 'khor du 'jigs pa med par 'gyur/ /sa ltar dge ba rnams ni rnam par skyed par 'gyur/ /chu ltar dri ma rnams ni rab tu ded par 'gyur/ /me ltar rlom sems med cing rnam rtog med par 'gyur/ /rlung ltar yul rnams la ni chags pa med par 'gyur/ /gang gis
228b7(mdo sde): gzungs kyi mchog rnams rab tu thob gyur pa/ /de ni smra tshe shes dang dbang po 'khrug pa med/ /de ni sman pa bzhin du 'gro ba thar byed 'gyur/ /phan par 'dod pas chos kyi bkru sman sbyin par byed/ /gang gis gzungs kyi mchog rnams rab tu thob gyur pa/ /skye bo'i tshogs
229a1(mdo sde): rnams de la lta bas mi ngoms te/ /zla ba bzhin du dge ba dag ni rnam sbyong 'gyur/ /sems snyoms gzi brjid chen po 'od zer mnyam par gtong / /gang gis gzungs kyi mchog rnams rab tu thob gyur pa/ /de ni 'gro ba'i srid pa ma lus skems par byed/ /nyi ma
229a2(mdo sde): bzhin du 'od byed mun pa sel bar 'gyur/ /gnyid log sems can srid pa gsum las sad par byed/ /gang gis gzungs kyi mchog rnams rab tu thob gyur pa/ /de ni kun la tsam yang 'dzin pa med/ /de ni rgyal po bzhin du 'jig rten dbang phyug che/ /rnam thos bu bzhin
229a3(mdo sde): nor ldan chos rnams ston par byed/ /gang gis gzungs kyi mchog rnams rab tu thob gyur pa/ /rdzu 'phrul chen po dran ldan klu dang 'drar 'gyur te/ /sprin gyi bya ba byed cing mkha' las glog phyung nas/ /zhi bar bya phyir de ni chos kyi char pa 'bebs/ /gang gis gzungs kyi mchog rnams
229a4(mdo sde): rab tu thob gyur pa/ /'khor rnams thams cad khyu mchog gyur pa'i gdong du blta/ /brgya byin bzhin du dman pa ma yin gzugs mchog ldan/ /blo chen 'gro ba rnams la chos dang don rnams sems/ /gang gis gzungs kyi mchog rnams rab tu thob gyur pa/ /de ni tshangs pa'i
229a5(mdo sde): gnas pa yongs dag bsam gtan byed/ /tshangs pa bzhin du mnyam bzhag snying rje ldan par 'gyur/ /'jig rten 'di kun zil gyis mnan nas bsam gtan byed/ /gang gis gzungs kyi mchog rnams rab tu thob gyur pa/ /de ni phyogs bcu'i sangs rgyas mang la mchod pa byed/ /de
229a6(mdo sde): ni rtag tu mngon shes lnga las nyams mi 'gyur/ /zhing brgya bsam gyis mi khyab dag tu mkha' nas 'gro/ /gang gis gzungs kyi mchog rnams rab tu thob gyur pa/ /de ni ring por mi thogs sangs rgyas yon tan 'thob/ /phyogs na rgyal ba rnams ni de yi bsngags brjod de/ /bu
229a7(mdo sde): gcig pa zhig yon tan ldan pa bzhin du bstod/ /gang gis gzungs kyi mchog rnams rab tu thob gyur pa/ /de yi spobs pa phreng ba legs brgyus ji bzhin te/ /mdo sde zab mo sna tshogs mang po 'chad pa na/ /spobs pa rgya che yangs shing zad pa med par 'gyur/ /gang gis
229b1(mdo sde): gzungs kyi mchog rnams rab tu thob gyur pa/ /de la rgyags pa med cing g.yo med nga rgyal med/ /dran ldan blo gros ldan zhing blo ldan rtogs dang ldan/ /ye shes mtha' yas spyod yul nam mkha' bzhin du 'gyur/ /gang gis gzungs kyi mchog rnams rab tu thob gyur pa/ /de yi
229b2(mdo sde): 'dus byas nyes pa thams cad rab tu chad/ /shes rab ye shes thabs dang zung du 'brel bar 'gyur/ /byams dang snying rje dag kyang zung du 'brel bar 'gyur/ /gang gis gzungs kyi mchog rnams rab tu thob gyur pa/ /de ni smra tshe 'khrul pa mi dmigs te/ /bdag
229b3(mdo sde): nyid che de sems can rnams kyi sgra skad shes/ /spyod dang dbang po dang ni mos pa thams cad shes/ /gang gis gzungs kyi mchog rnams rab tu thob gyur pa/ /des ni chos la lhag mthong dge dang dran pa dang / /rdzu 'phrul dang ni spang dang dbang po stobs lnga dang / /byang chub yan
229b4(mdo sde): lag de bzhin lam mchog zhi gnas 'thob/ /gang gis gzungs kyi mchog rnams rab tu thob gyur pa/ /de ni bde gshegs rnams kyi spyod yul rang gis rtogs/ /pha rol phyin pa dag ni kun gyi pha rol son/ /bsdu ba'i dngos po kun la mkhas shing blo gros ldan/ /gang
229b5(mdo sde): gis gzungs kyi mchog rnams rab tu thob gyur pa/ /de la nam yang 'khrul pa mi dmigs te/ /nges pa de ni zhi zhing nyer zhi myos pa med/ /de ni spyod la rab tu gnas gyur shin tu dul/ /gang gis gzungs kyi mchog rnams rab tu thob gyur pa/ /de ni bde gshegs
229b6(mdo sde): spyan sngar pad ma'i steng na 'dug / de yi lus ni chos kyi rgyus byung rdul dang bral/ /de yi lus la mngal gyi dri mas gos mi 'gyur/ /gang gis gzungs kyi mchog rnams rab tu thob gyur pa/ /de ni rgyal ba kun gyis byin brlabs chos smra ste/ /de ni lus dang ngag yid las
229b7(mdo sde): rnams gang byed pa/ /thams cad shes pas byas te skye bo phan par byed/ /gang gis gzungs kyi mchog rnams rab tu thob gyur pa/ /de ni smra tshe bsngags pa zad par mi 'gyur te/ /sems can thams cad 'dren pa shes rab cher gyur kyang / /de yi bsngags pa bskal pa
230a1(mdo sde): mang por bsam mi khyab/ / //bam po bdun pa ste tha ma/ de nas bcom ldan 'das kyis byang chub sems dpa' sems dpa' chen po gzungs kyi dbang phyug gi rgyal po la legs so bya ba gnang ste/ gzungs kyi dbang phyug gi rgyal po khyod
230a2(mdo sde): kyis gzungs rnam par nges par bstan pa 'di legs par bshad pa dang / ji ltar yang khyod chos 'di dag la gzhan gyi dring mi 'jog pa dang / ji ltar yang khyod sngon gyi de bzhin gshegs pa rnams la gzungs kyi sgo'i tshig zab mo rnams yongs su 'dri ba'i rang bzhin can
230a3(mdo sde): du gyur pa legs so legs so/ /de'i phyir gzungs kyi dbang phyug gi rgyal po khyod kyis rnam grangs 'dis kyang 'di ltar rig par bya'o/ /gzungs kyi dbang phyug gi rgyal po sngon byung ba 'das pa'i dus na bskal pa grangs med pa'i yang ches grangs med pa rgyas pa tshad med pa/
230a4(mdo sde): bsam gyis mi khyab par gyur pa/ de'i tshe de'i dus na rnam par snang byed kyi bskal pa la 'jig rten gyi khams dri ma med par de bzhin gshegs pa dri ma med par snang ba zhes bya ba sangs rgyas bcom ldan 'das zhes bya ba'i bar du gyur pa 'jig rten du byung ngo / /'jig rten gyi khams dri ma
230a5(mdo sde): med pa de yang bai dUr+ya ltar dag par gyur te/ me long lta bur shin tu byi dor byas pa/ lag mthil ltar mnyam pa'o/ /'jig rten gyi khams der rin po che sna bdun gyi shing ljon pa rin po che'i yal ga dang / lo ma dang / me tog dang / 'bras bur ldan pa dag byung bar gyur
230a6(mdo sde): to/ /'dzam bu'i chu bo'i gser gyi pad ma tshad shing rta'i phang lo tsam du gyur pa sna tshogs pa/ blta na sdug pa dag kyang byung bar gyur to/ /lha dang mi de dag kyang rin po che'i khang pa brtsegs pa la yongs su longs spyod par gyur to/ /zas dang skom yang bsams pa tsam gyis
230a7(mdo sde): 'byor te/ 'di lta ste/ dper na gzhan 'phrul dbang byed kyi lha rnams kyi longs spyod dag yongs su spyod pa ltar lha dang mi de dag gi longs spyod dang / yongs su spyod pa yang de 'dra bar gyur to/ /lha dang mi de dag kyang 'dod chags chung ba/ zhe sdang chung ba/ gti mug chung ba/ rnam
230b1(mdo sde): pa bzang ba/ shin tu rnam par rig par byed par gyur to/ /'jig rten gyi khams de ni nyi ma dang zla bar btags pa rnams med par gyur te/ bcom ldan 'das de bzhin gshegs pa dri ma med par snang ba de ni lus kyi 'od kyis thams cad dang ldan pa'i sangs rgyas kyi zhing
230b2(mdo sde): gsal bar gyur to/ /'jig rten gyi khams de na pad ma kha zum pas mtshan mo zhes bya ba dang pad ma kha bye bas nyin mor bgrang ba ma gtogs par nyin mtshan du gdags pa med do/ /bcom ldan 'das de bzhin gshegs pa dri ma med par snang ba de'i byang chub sems dpa'i dge
230b3(mdo sde): 'dun ni byang chub sems dpa' rab tu byung ba snyoms par zhugs pa'i byang chub sems dpa' bye ba brgya phrag drug cur gyur to/ /khyim pa tshad med pa dag ni bla na med pa yang dag par rdzogs pa'i byang chub la yang dag par zhugs par gyur to/ /de ni theg pa chen po ma gtogs par
230b4(mdo sde): theg pa rnam par dgod pa gzhan med par gyur to/ /bcom ldan 'das de ni phyir mi ldog pa dag pa'i gtam yang dag par ston to/ /bcom ldan 'das de'i sku tshe'i tshad ni bskal pa phyed du gyur to/ /mi rnams kyang bar ma dor 'chi ba'i dus byed pa med par gyur to/ /sangs rgyas kyi
230b5(mdo sde): zhing de na gang dag sa la gnas pa'i khang pa brtsegs pa rnams na gnas pa de dag ni mi zhes bya ba'i grangs su 'gro/ gang dag nam mkha' la gnas pa'i khang pa brtsegs pa rnams na gnas pa de dag ni lha zhes bya ba'i grangs su 'gro ba ma gtogs par lha dang mi rnams kyi kha dog dang /
230b6(mdo sde): yongs su spyod pa tha dad du bya ba med par gyur to/ /'jig rten gyi khams de na bcom ldan 'das chos kyi rgyal po bla na med pa de ma gtogs par rgyal po gzhan gang yang med do/ /lha dang mi de dag thams cad kyang de bzhin gshegs pa la mchod pa'i las byed pa dang / chos nyan
230b7(mdo sde): pa la 'dun par gyur pa ma gtogs par lha gzhan med/ ston pa gzhan med/ gzhan la phyag mi 'tshal/ las gzhan mi byed/ gzhan yid la mi byed par gyur to/ /'jig rten gyi khams de na bud med du gdags pa med do/ /sems can de dag bslab pa gsum po dag
231a1(mdo sde): la slob pa ma gtogs par ltung bar gdags pa med do/ /bslab pa las 'da' bar gdags pa med do/ /bslab pa gsum gang zhe na/ 'di lta ste/ lhag pa'i tshul khrims kyi bslab pa dang / lhag pa'i sems kyi bslab pa dang / lhag pa'i shes rab
231a2(mdo sde): kyi bslab pa'o/ /de la lhag pa'i tshul khrims kyi bslab pa gang zhe na/ gang thams cad mkhyen pa'i sems mi gtong ba dang / mngon par 'du byed pa thams cad rnam par spong ba'o/ /de la lhag pa'i sems kyi bslab pa gang zhe na/ gang ting nge 'dzin la rab tu gnas
231a3(mdo sde): nas lhag pa'i shes rab thob pa'o/ /de la lhag pa'i shes rab kyi bslab pa gang zhe na/ gang shes rab kyi pha rol tu phyin pa la rab tu gnas nas/ so so yang dag par rig pa thob pa'o/ /byang chub sems dpa' de dag ni lung phog pa med par bslab pa 'di lta bu dag la
231a4(mdo sde): slob pa dag go/ /'jig rten gyi khams de ni de lta bur yongs su dag par gyur to/ /bcom ldan 'das de'i chos bstan pa yang de lta bur yongs su dag par gyur to/ /de'i tshe byang chub sems dpa' 'od dpal zhes bya ba 'khor de nyid du 'dus te/ 'dug par gyur pa de stan
231a5(mdo sde): las langs te/ bcom ldan 'das de bzhin gshegs pa dri ma med par snang ba de la 'di skad ces gsol to/ /bcom ldan 'das gzungs gzungs zhes bgyi na/ bcom ldan 'das byang chub sems dpa' dag /gzungs gang la rab tu gnas nas/ sangs
231a6(mdo sde): rgyas bcom ldan 'das thams cad kyis gsungs pa kun du 'dzin pa dang / chos bstan pa na zad par mi 'gyur ba dang / legs par bshad pas sems can thams cad tshim par bgyid pa'i gzungs de gang lags/ de skad ces gsol pa dang / bcom ldan 'das
231a7(mdo sde): de bzhin gshegs pa dri ma med par snang ba des/ byang chub sems dpa' 'od dpal la 'di skad ces bka' stsal to/ /rigs kyi bu khyod gang gi phyir/ de bzhin gshegs pa la don 'di yongs su dri bar sems pa legs so legs so/ /rigs kyi bu rin
231b1(mdo sde): chen sgron ma zhes bya ba'i gzungs yod de/ byang chub sems dpa' dag gzungs de la rab tu gnas nas/ sangs rgyas thams cad kyis gsungs pa kun du 'dzin to/ /legs par bshad pas sems can thams cad tshim par byed do/ /de skad ces bka' stsal pa dang / de
231b2(mdo sde): bzhin gshegs pa dri ma med par snang ba la/ byang chub sems dpa' 'od dpal gyis 'di skad ces gsol to/ /bcom ldan 'das gang thos pas bdag cag de bzhin du sgrub cing / gzungs 'di 'thob par 'gyur bar de bzhin gshegs pas rin chen sgron ma'i gzungs
231b3(mdo sde): la gang 'jug pa tsam zhig legs par bshad du gsol/ de nas de bzhin gshegs pa dri ma med par snang bas/ byang chub sems dpa' 'od dpal la tshigs su bcad de bka' stsal pa/ nyon mongs rnams kyi rdul dang bral gyur te/ dri ma med cing dri ma
231b4(mdo sde): kun du spangs/ /sems ni rtag tu dag cing dri med pa/ /'di ni rin chen sgron ma'i gzungs yin no/ /lus kyis ngag rnams dag cing yid kyis ni/ /zla ba lta bur dri bral dri med 'od/ /byams pa'i sems dang yid kyang snyoms gyur pa/ /'di ni rin chen sgron ma'i
231b5(mdo sde): gzungs yin no/ /gnyis su lta ba dag las rnam grol zhing / /rtog dang rnam par rtog dang kun du bral/ /'du shes rnams ni yongs su shes gyur pa/ /'di ni rin chen sgron ma'i gzungs yin no/ /dran dang blo gros rtog la 'jug pa 'grub/ /shes rab che
231b6(mdo sde): ldan yon tan rnams dang ldan/ /nam mkha'i dkyil ltar dri ma med cing dag /'di ni rin chen sgron ma'i gzungs yin no/ /dkon mchog gsum po rgyun mi 'chad pa dang / /dri gsum rnam spangs srid pa gsum las grol/ /gnyis la yid gnyis za ba mthar
231b7(mdo sde): 'byin pa/ /rin chen sgron ma'i gzungs ni dag pa yin/ /'dod chags dang ni zhe sdang gti mug bcom/ /dus ngan rnyog spangs yon tan kun dang ldan/ /nyon mongs mun pa rab rib sel byed pa/ /rin chen sgron ma gzungs kyi mchog yin no/ /'jig rten
232a1(mdo sde): dag na sgra skad tha ma dang / /'bring dang mchog ni ji snyed yod pa dag /sgra rnams kun la shin tu zhugs gyur pa/ /rin chen sgron ma'i gzungs ni rdul dang bral/ /zab mo'i chos rnams dang ni ldan gyur cing / /tshig dang yig 'bru sna tshogs mtha'
232a2(mdo sde): yas mang / /bdag dang sems can dag tu lhung ba med/ /gnyis med ldan pa 'di ni gzungs yin no/ /so so yang dag rig pa thob gyur cing / /rkang pa snying po bzhi la rab gnas te/ /bsam gtan bzhi dang yang dag rab ldan pa/ /'di ni rin chen sgron ma'i
232a3(mdo sde): gzungs yin no/ /dam pa'i don gyi chos kyi tshul gyur cing / /tshangs pa'i gnas pa bzhi dang bsdu dang ldan/ /mngon par shes pa lnga la 'gro byed pa/ /'di ni rin chen sgron ma'i gzungs yin no/ /dran pa nye bar gzhag pa rnams la gnas/ /yang dag spong ba
232a4(mdo sde): rnams dang rtag tu 'thun/ /rdzu 'phrul rkang pa bzhi la spyod byed pa/ /'di ni rin chen sgron ma'i gzungs yin no/ /dbang po lnga po dag dang ldan gyur cing / /stobs lnga dag la gnas pa mi g.yo'i shugs/ /byang chub yan lag rnams dang rab ldan pa/ /'di ni rin
232a5(mdo sde): chen sgron ma'i gzungs yin no/ /yan lag brgyad pa'i lam gyis 'gro byed cing / /zhi gnas mchog dang lhag mthong zung du 'brel/ /rig dang rnam par grol bas 'gro byed pa/ /'di ni rin chen sgron ma'i gzungs yin no/ /sa rnams gnon pa dag ni rab ldan
232a6(mdo sde): zhing / /mtshams sbyor grol ba'i lam dang rjes su 'thun/ /nyes pa rnams ni kun du spangs gyur pa/ /'di ni rin chen sgron ma'i gzungs yin no/ /'jig rten thams cad na ni snang byed cing / /nyi dang zla yi 'od kyi dkyil 'khor ltar/ /rnam par dag cing
232a7(mdo sde): mig ni 'byed byed pa/ /'di ni rin chen sgron ma'i gzungs yin no/ /'dir ni lha mig dag ste rab rib med/ /shes rab mchog gi mig kyang rnam dag pa/ /'dir ni chos kyi mig kyang dag gyur te/ /rgyal ba dam pa'i spyan ni rnam par dag /'dir ni nyon mongs
232b1(mdo sde): bdud kyang dag par gyur/ /phung po lnga yi nyes pa 'dir yongs dag /'dir ni 'chi bdag bdud kyang dag gyur cing / /'dir ni sde dang bcas pa'i bdud kyang bcom/ /'dir ni gzungs la rab tu gnas nas su/ /bye ba khrag khrig dag gi zhing du 'gro/ /sangs rgyas
232b2(mdo sde): khrag khrig dag kyang mthong 'gyur zhing / /bla na med pa'i chos kyang nyan par byed/ /rgya chen chos ni thos par gyur nas kyang / /gzungs kyi dran pa'i stobs kyis 'dzin par byed/ /don dang tshig 'bru dag kyang gzungs ldan par/ /sems can thams cad la ni ston par byed/ /
232b3(mdo sde): rgyu dang rkyen gyis rnam par phye bas na/ /sems ni skad cig 'jig par shes gyur te/ /chos rnams rab tu dbye ba shes thob pa/ /gzungs 'di la ni gnas par gyur pa yin/ /spobs pa thob cing gsum rig chags pa med/ /mig gsum rnam par dag pa'ang rab tu
232b4(mdo sde): thob/ /rnam par thar pa gsum gyi don kyang thob/ /'dir ni gzungs rnams thob par gyur dang ldan/ /gang dag gzungs rnams mang po gzhal yas shing / /tshad med pa dag nges par bstan pa yang / /gzungs kyi dam pa 'di ni thob gyur na/ /de dag thams
232b5(mdo sde): cad rab tu thob par 'gyur/ /bsam gtan gang dang rnam thar gang dag dang / /snyoms 'jug ting 'dzin gang dag mtha' yas dang / /mngon par shes pas rnam par rol dang gzungs/ /mtha' yas de dag la ni rab tu 'jug /ji ltar rgya mtsho dpag tu med pa la/ /
232b6(mdo sde): mtha' yas sgo nas klung mtsho mtshe'u 'jug pa/ /de ltar gzungs 'di 'dzin par byed pa yang / /mtha' yas chos rnams kyi ni sgo mor 'jug /zad pa med pa'i sgra la 'jug pa yang / /zad pa med pa'i shes pas khong du chud/ /gzungs 'di smra bar byed pa de
232b7(mdo sde): yi ni/ /bsod nams thams cad zad par mi 'gyur ro/ /gzungs 'di rab tu thob par gyur pa ni/ /rin chen dam pa dri med lag tu 'gyur/ /gzugs dang mtshan rnams dang ni rigs dang yang / /rus dang skye ba dag ni rnam par dag /zab mo'i tshul
233a1(mdo sde): dag la ni 'jug pa dang / /mi skye ba la bzod dang ma skyes dang / /phyir mi ldog pa'i shes pa'i sa dag kyang / /gzungs 'di yin par nges par bstan pa yin/ /byang chub bla med mchog 'di tshol byed pa'i/ /byang chub sems dpa' mang po gang
233a2(mdo sde): dag gis/ /gzungs 'di rab tu thob par gyur na ni/ /byang chub bla na med pa rnyed mi dka'/ /gang dag phyogs bcu rnams na bde bar gshegs/ /'gro la phan dang bde phyir chos ston pa/ /gzungs kyi dam pa 'di ni thob gyur na/ /de dag spobs pa rgyun chad mi 'gyur
233a3(mdo sde): ro/ /gzungs 'di rab tu thob par gyur pa dag /dga' dang mos dang bsam pa shes nas ni/ /de dag 'bras bu yod pa ston pas na/ /sems can khrag khrig dag ni tshim par byed/ /gzungs 'di la ni gnas pa'i dpa' bo dag /'khor lo dam pa rab tu skor byed
233a4(mdo sde): cing / /sems can sdug bsngal sna tshogs rnams las 'grol/ /theg pa dam pa la yang 'jog par byed/ /bskal pa bye ba khrag khrig mang por ni/ /bsngags dang yon tan legs pa brjod byas kyang / /drang srong chen pos de yi yon tan gyi/ /mtha' ma brjod du
233a5(mdo sde): nus par mi 'gyur ro/ /rigs kyi bu de ltar bcom ldan 'das de bzhin gshegs pa dri ma med par snang ba des gzungs bstan pa 'di bshad pa na/ byang chub sems dpa'i 'khor chen po de las byang chub sems dpa' stong phrag sum cu rtsa gnyis kyis gzungs thob par gyur to/ /
233a6(mdo sde): byang chub sems dpa' sems dpa' chen po 'od dpal gyis ni rin chen sgron ma'i gzungs 'di thob par gyur to/ /gzungs kyi dbang phyug gi rgyal po khyod de'i tshe de'i dus na/ byang chub sems dpa' 'od dpal zhes bya bar gyur pa de gzhan zhig yin pa snyam du dogs shing yid
233a7(mdo sde): gnyis su gyur tam/ the tshom za ba lta na/ khyod kyis de ltar mi blta'o/ /de ci'i phyir zhe na/ khyod nyid de'i tshe de'i dus na byang chub sems dpa' 'od dpal zhes bya bar gyur te/ gzungs kyi dbang phyug gi rgyal po khyod kyis de tshun chad bgrang ba las 'das pa'i
233b1(mdo sde): de bzhin gshegs pa dag la gzungs rnam par nges pa 'di yongs su dris so/ /yongs su dri ba byas so/ /des na khyod da ltar yang de bzhin gshegs pa la yongs su 'dri ba de ltar 'jigs pa med cing gzungs kyi rnam par nges pa 'di'ang ston to/ /khyod kun du lta ba'i
233b2(mdo sde): blos chos 'di mngon sum du gyur pas rnam grangs 'dis na ngas khyod byang chub sems dpa' gzungs thob pa dang / byang chub sems dpa' dran pa dang ldan pa rnams kyi mchog tu bstan to/ /de nas byang chub sems dpa' shes rab brtsegs zhes bya ba 'khor de nyid du 'dug par
233b3(mdo sde): gyur pa des/ bcom ldan 'das la 'di skad ces gsol to/ /bcom ldan 'das ji ltar na byang chub sems dpa' rin chen sgron ma'i gzungs 'di rab tu thob cing / thob nas kyang chab 'tshal bar mi bgyid pa dang / 'di lta ste/ gzungs kyi stobs bskyed pas sems
233b4(mdo sde): can thams cad nye bar 'tsho ba lags/ de skad ces gsol pa dang / bcom ldan 'das kyis byang chub sems dpa' shes rab brtsegs la 'di skad ces bka' stsal to/ /rigs kyi bu gang gi tshe byang chub sems dpa' shes rab kyi rtsa ba la gnas par gyur pa dang / shes
233b5(mdo sde): rab kyi las byed par gyur pa de'i tshe gzungs 'di rab tu 'thob bo/ /chud za bar mi byed do/ /sems can thams cad kyi nye bar 'tsho bar yang 'gyur ro/ /de skad ces bka' stsal pa dang / bcom ldan 'das la byang chub sems dpa' shes rab brtsegs kyis 'di skad ces
233b6(mdo sde): gsol to/ /bcom ldan 'das shes rab kyi rtsa ba ni gang lags/ shes rab kyi las ni gang lags/ de bzhin gshegs pas legs par bshad du gsol/ bcom ldan 'das kyis bka' stsal pa/ de'i phyir rigs kyi bu khyod shin tu legs par nyon
233b7(mdo sde): la yid la zung shig dang / ngas khyod la bshad par bya'o/ /rigs kyi bu byang chub sems dpa' ma thos pa'i chos nyan pa gang yin pa 'di ni shes rab kyi rtsa ba'o/ /ji ltar thos pa'i chos gzhan dag la rgya cher yang dag par ston pa gang yin pa 'di ni shes rab kyi las
234a1(mdo sde): so/ /dpyod pa ni shes rab kyi rtsa ba'o/ /gang dpyad pa gzhan dag la nye bar ston pa 'di ni shes rab kyi las so/ /tshul bzhin so sor rtog pa ni shes rab kyi rtsa ba'o/ /sems can rnams tshul bzhin la rab tu dgod pa 'di ni shes rab kyi las so/ /
234a2(mdo sde): yang dag par sbyor ba ni shes rab kyi rtsa ba'o/ /yang dag par sgrub pa ni shes rab kyi las so/ /sems la nges par sems pa ni shes rab kyi rtsa ba'o/ /sems la nges par sems pa yang dag par ston pa ni shes rab kyi las so/ /rab tu dben par gnas pa ni shes
234a3(mdo sde): rab kyi rtsa ba'o/ /lus dang sems dben par shes pa ni shes rab kyi las so/ /gcig pur dga' ba ni shes rab kyi rtsa ba'o/ /gcig pur bgrod pa'i lam sgrub pa ni shes rab kyi las so/ /zhi gnas dang lhag mthong sgom pa ni shes rab kyi rtsa ba'o/ /rig
234a4(mdo sde): pa dang rnam par grol ba 'thob pa ni shes rab kyi las so/ /rnam par thar pa gsum sgom pa ni shes rab kyi rtsa ba'o/ /rig pa gsum mngon sum du byed pa ni shes rab kyi las so/ /dran pa nye bar gzhag pa sgom pa ni shes rab kyi rtsa ba'o/ /dran pa med cing yid la
234a5(mdo sde): byed pa med pa ni shes rab kyi las so/ /yang dag par spong ba sgom pa ni shes rab kyi rtsa ba'o/ /chos thams cad rang bzhin gyis spangs par rab tu shes pa ni shes rab kyi las so/ /rdzu 'phrul gyi rkang pa sgom pa ni shes rab kyi rtsa ba'o/ /mngon par 'du bya ba med pa
234a6(mdo sde): rdzu 'phrul thob pa ni shes rab kyi las so/ /dad pas mos te yid ches pa ni shes rab kyi rtsa ba'o/ /chags pa thams cad las yang dag par 'da' ba ni shes rab kyi las so/ /sems mi 'jum pa ni shes rab kyi rtsa ba'o/ /lus dang sems shin tu sbyangs pa ni shes rab
234a7(mdo sde): kyi las so/ /dran pa dang shes bzhin ni shes rab kyi rtsa ba'o/ /dran par bya ba rjes su dran pa ni shes rab kyi las so/ /ting nge 'dzin rim gyis rjes su rtogs par byed pa ni shes rab kyi rtsa ba'o/ /rtag tu mnyam par bzhag par gnas pa 'thob pa ni shes rab kyi
234b1(mdo sde): las so/ /shes rab kyi dbang po la sten pa ni shes rab kyi rtsa ba'o/ /dbang po mchog dang mchog ma yin pa shes pa ni shes rab kyi las so/ /stobs lnga'i gnas shes pa ni shes rab kyi rtsa ba'o/ /bdud dang nyon mongs pas mi rdzi ba ni shes rab kyi las so/ /
234b2(mdo sde): byang chub kyi yan lag rjes su 'thun pa'i bzod pa ni shes rab kyi rtsa ba'o/ /chos thams cad kyi rang bzhin rjes su rtogs pa ni shes rab kyi las so/ /lam gyi yan lag yang dag par sgrub pa ni shes rab kyi rtsa ba'o/ /chos thams cad gzings lta bur shes nas chos
234b3(mdo sde): dang chos ma yin pa la mi gnas pa ni shes rab kyi las so/ /sdug bsngal dang / kun 'byung ba dang / 'gog pa dang / lam sgom pa ni shes rab kyi rtsa ba'o/ /'gog pa mngon sum du byed pa ni shes rab kyi las so/ /drang ba'i don gyi mdo sde kun chub par
234b4(mdo sde): byed pa ni shes rab kyi rtsa ba'o/ /nges pa'i don gyi mdo sde la rton pa ni shes rab kyi las so/ /thos pa thams cad 'dzin pa ni shes rab kyi rtsa ba'o/ /don la rton pa ni shes rab kyi las so/ /rnam par shes pa la so sor rtog pa ni shes rab kyi rtsa ba'o/ /ye shes
234b5(mdo sde): la rton pa ni shes rab kyi las so/ /gang zag gi sgra la mngon par zhen pa med pa ni shes rab kyi rtsa ba'o/ /chos nyid la rton pa ni shes rab kyi las so/ /'du byed thams cad mi rtag par so sor rtog pa ni shes rab kyi rtsa ba'o/ /gdod ma nas ma skyes par rab tu
234b6(mdo sde): shes pa ni shes rab kyi las so/ /'du byed thams cad sdug bsngal bar so sor rtog pa ni shes rab kyi rtsa ba'o/ /chos thams cad mngon par 'du bya ba med par shes pa ni shes rab kyi las so/ /chos thams cad la bdag med par so sor rtog pa ni shes rab kyi rtsa ba'o/ /
234b7(mdo sde): sems can gzod ma nas rnam par dag par shes pa ni shes rab kyi las so/ /mya ngan las 'das pa la zhi bar so sor rtog pa ni shes rab kyi rtsa ba'o/ /chos thams cad rang bzhin gyis yongs su mya ngan las 'das par shes pa ni shes rab kyi las so/ /don
235a1(mdo sde): thos nas skrag pa med pa ni shes rab kyi rtsa ba'o/ /don so so yang dag par rig pa ni shes rab kyi las so/ /yang dag pa'i chos nyid thos nas skrag pa med pa ni shes rab kyi rtsa ba'o/ /chos thams cad yang dag par rig pa ni shes rab kyi las so/ /
235a2(mdo sde): nges pa'i tshig thams cad la skrag pa med pa ni shes rab kyi rtsa ba'o/ /nges pa'i tshig so so yang dag par rig pa ni shes rab kyi las so/ /sangs rgyas kyi spobs pa thos nas skrag pa med pa ni shes rab kyi rtsa ba'o/ /spobs pa so so yang dag par rig pa ni shes rab
235a3(mdo sde): kyi las so/ /sems can la dmigs pa dang / chos la dmigs pa'i byams pa ni shes rab kyi rtsa ba'o/ /dmigs pa med pa'i byams pa ni shes rab kyi las so/ /bdag la byed pa dang / gzhan la byed pa la snying rje ba ni shes rab kyi rtsa ba'o/ /mtha' gnyi
235a4(mdo sde): ga bsal ba'i snying rje chen po ni shes rab kyi las so/ /chos la sems pa la mchog tu dga' bar byed pa'i dga' ba ni shes rab kyi rtsa ba'o/ /blang ba med pa dang dor ba med pa ni shes rab kyi las so/ /rjes su chags pa dang / khong khro ba dang bral ba'i btang snyoms
235a5(mdo sde): ni shes rab kyi rtsa ba'o/ /gnyis dang bral ba ni shes rab kyi las so/ /sangs rgyas rjes su dran pa ni shes rab kyi rtsa ba'o/ /chos kyi sku rab tu shes pa ni shes rab kyi las so/ /chos rjes su dran pa ni shes rab kyi rtsa ba'o/ /'dod chags dang bral ba'i chos
235a6(mdo sde): nyid shes pa ni shes rab kyi las so/ /dge 'dun rjes su dran pa ni shes rab kyi rtsa ba'o/ /'dus ma byas su so sor rtog pa ni shes rab kyi las so/ /gtong ba rjes su dran pa ni shes rab kyi rtsa ba'o/ /nyon mongs pa thams cad yongs su gtong ba ni shes rab kyi
235a7(mdo sde): las so/ /tshul khrims rjes su dran pa ni shes rab kyi rtsa ba'o/ /tshul khrims mngon par 'du bya ba med par shes pa ni shes rab kyi las so/ /lha rjes su dran pa ni shes rab kyi rtsa ba'o/ /rnam par dag pa'i chos nyid ni shes rab kyi las so/ /thos pa la rtog
235b1(mdo sde): pa ni shes rab kyi rtsa ba'o/ /'jig rten thams cad la rtog pa ni shes rab kyi las so/ /ma byas pa'i las byed pa ni shes rab kyi rtsa ba'o/ /las kyi rnam par smin pa med par shes pa ni shes rab kyi las so/ /nga rgyal med pa ni shes rab kyi rtsa ba'o/ /ye shes chen
235b2(mdo sde): po thob pa ni shes rab kyi las so/ /bdag gi don ni shes rab kyi rtsa ba'o/ /gnyi ga'i don ni shes rab kyi las so/ /chos kyi phung po brgyad khri bzhi stong kun du 'dzin pa ni shes rab kyi rtsa ba'o/ /chos kyi phung po brgyad khri bzhi stong yongs su shes pa ni shes rab kyi las so/ /
235b3(mdo sde): chos bstan pa shes pa ni shes rab kyi rtsa ba'o/ /'bras bu yod pa'i chos ston pa ni shes rab kyi las so/ /sems can rnams byang chub yang dag par 'dzin du 'jug pa ni shes rab kyi rtsa ba'o/ /shes rab kyi pha rol tu phyin pa dang thabs mkhas pas sems can rnams phyir
235b4(mdo sde): mi ldog pa'i sa la rab tu dgod pa 'di ni shes rab kyi las so/ /srid par 'gro bar skye ba thams cad kyis skrag pa ni shes rab kyi rtsa ba'o/ /bsams bzhin du skye ba ni shes rab kyi las so/ /sgra'i rjes su 'gro ba'i bzod pa ni shes rab kyi rtsa ba'o/ /bsgom
235b5(mdo sde): pa las byung ba'i bzod pa ni shes rab kyi las so/ /zad pa shes pa ni shes rab kyi rtsa ba'o/ /mi skye bar shes pa ni shes rab kyi las so/ /rjes su 'thun pa'i bzod pa ni shes rab kyi rtsa ba'o/ /mi skye ba'i chos la bzod pa ni shes rab kyi las so/ /phyir mi ldog
235b6(mdo sde): pa'i sa ni shes rab kyi rtsa ba'o/ /dbang bskur ba'i sa ni shes rab kyi las so/ /byang chub kyi snying po la 'dug pa ni shes rab kyi rtsa ba'o/ /gang ci shes par bya ba dang / thos par bya ba dang / rtogs par bya ba dang / mngon par rdzogs par
235b7(mdo sde): 'tshang rgya bar bya ba/ de thams cad sems kyi skad cig gcig dang ldan pa'i shes rab kyis/ bla na med pa yang dag par rdzogs pa'i byang chub mngon par rdzogs par 'tshang rgya ba 'di ni shes rab kyi las so/ /shes rab kyi rtsa ba dang las bstan pa 'di
236a1(mdo sde): bshad pa na/ phyogs bcu'i sangs rgyas kyi zhing grangs med/ dpag tu med pa dag rnam pa drug tu g.yos par gyur to/ /'khor gyi khyams rin po che bkod pa yang rnam pa drug tu g.yos so/ /de nas bcom ldan 'das la/ byang
236a2(mdo sde): chub sems dpa' shes rab brtsegs kyis 'di skad ces gsol to/ /bcom ldan 'das gang gis/ phyogs bcu'i sangs rgyas kyi zhing grangs ma mchis/ dpag tu ma mchis pa 'di dag rab tu g.yos par gyur pa dang / nam mkha' la gnas pa'i
236a3(mdo sde): 'khor gyi khyams 'di yang rnam pa drug tu g.yos par gyur pa'i rgyu gang lags/ rkyen gang lags/ bcom ldan 'das kyis bka' stsal pa/ rigs kyi bu shes rab kyi rtsa ba dang / las bstan pa'i chos kyi rnam grangs 'di/ 'das pa'i de bzhin
236a4(mdo sde): gshegs pa rnams kyis sngon bshad pa na/ rigs kyi bu khyod nyid kyis nam mkha' yongs su 'dzin pa 'di nyid du/ de bzhin gshegs pa de dag la yongs su dris shing yongs su dri ba byas te/ sa chen po g.yos pa 'jig rten du byung ba'i rgyu ni 'di yin no/ /rkyen
236a5(mdo sde): ni 'di yin no/ /de nas bcom ldan 'das la byang chub sems dpa' so so yang dag par rig pa la spobs pa zhes bya bas 'di skad ces gsol to/ /bcom ldan 'das ci'i slad du byang chub sems dpa' shes rab brtsegs la shes rab brtsegs zhes bgyi/ bcom
236a6(mdo sde): ldan 'das kyis bka' stsal pa/ rigs kyi bu sngon byung ba 'das pa'i dus na/ dri ma med pa'i bskal pa la 'jig rten gyi khams 'byung ba bzang po na/ de bzhin gshegs pa dpal sbas zhes bya ba'i sangs rgyas bcom ldan 'das zhes bya ba'i bar du gyur pa
236a7(mdo sde): 'jig rten du byung ngo / /'jig rten gyi khams 'byung ba bzang po de'i sems can rnams ni bde bas tshim pas gnas par gyur to/ /de bzhin gshegs pa dpal sbas de'i byang chub sems dpa'i dge 'dun ni/ byang chub sems dpa' stong phrag bzhi bcu
236b1(mdo sde): rtsa gnyis su gyur to/ /de'i nyan thos kyi dge 'dun ni nyan thos stong phrag brgyad cu rtsa bzhir gyur to/ /rigs kyi bu de ltar bcom ldan 'das de bzhin gshegs pa dpal sbas des/ byang chub sems dpa' de dag gi spobs pa rgya chen po nye bar bzung ste/ dri
236b2(mdo sde): ba bye ba phrag brgya ched du mdzad nas/ byang chub sems dpa' de dag la bka' stsal pa/ skyes bu dam pa khyod kyi nang nas su dus ji srid cig na/ dri ba bye ba phrag brgya po 'di dri ba re re la bstan pa bye ba phrag brgya brgyas lan 'debs par spro/ de'i nang nas
236b3(mdo sde): byang chub sems dpa' kha cig gis gsol pa/ mtshan mo 'di bas te lan gdab par bgyi'o/ /kha cig gis gsol pa/ dgung bdun na'o/ /kha cig gis gsol pa/ dgung zla phyed na'o/ /kha cig gis gsol pa/ bcom ldan 'das dris pa
236b4(mdo sde): 'di dag bdag cag gis dgung zla gcig na lan gdab par bgyi'o/ /de'i tshe byang chub sems dpa' dran pa'i blo zhes bya ba 'khor de nyid du 'dus te 'dug par gyur pa des/ bcom ldan 'das de bzhin gshegs pa dpal sbas de la 'di skad ces gsol to/ /
236b5(mdo sde): bcom ldan 'das bdag stan las mi ldang zhing / spyod lam 'khrug pa ma mchis par de bzhin gshegs pa dbang du bgyis te dri ba 'di bas par lan gdab par bgyi'o/ /skyes bu dam pa des seng ge'i sgra bsgrags ma thag tu/ de nas stong gsum gyi stong chen
236b6(mdo sde): po'i 'jig rten gyi khams 'di rnam pa drug tu g.yos so/ /snang ba chen po yang 'jig rten du byung bar gyur to/ /snang ba des bskul nas sa bla ba'i lha nas bzung ste/ gnas gtsang ma'i ris kyi bar gyi lha rnams 'dus so/ /dge slong dang / dge slong ma dang /
236b7(mdo sde): dge bsnyen dang / dge bsnyen ma stong phrag mang po yang 'dir 'dus par gyur to/ /de ltar skad cig thang cig yud tsam de la dpag tshad stong phrag bcur 'khor gyi dkyil 'khor gcig tu gnas par gyur to/ /de nas byang chub sems dpa' dran pa'i blos 'khor
237a1(mdo sde): 'dus pa chen po de mthong nas/ rang gi bsod nams kyi stobs dang / ye shes kyi stobs dang / dran pa'i stobs dang / gzungs kyi stobs dang / spobs pa'i stobs dang / mi 'jigs pa'i stobs dang / sangs rgyas kyi byin gyi rlabs
237a2(mdo sde): dang stobs kyis dri ba ched du mdzad pa bye ba phrag brgya po de kun du bzung nas/ bcom ldan 'das de'i spyan sngar thams cad dang ldan pa'i 'khor de'i mdun du dri ba bye ba phrag brgya po re re la bstan pa bye ba phrag brgyas lan btab ste/ phyad pa dang / rgyun chad pa med pa dang /
237a3(mdo sde): rjes su ldan pa dang / rjes su 'brel ba dang / tshig dang yig 'brur ldan pa dang / shin tu nges pa'i tshig rnams kyis de'i lan btab pa dang / 'khor de las srog chags stong phrag drug cus bla na med pa yang dag par rdzogs pa'i byang chub tu sems bskyed do/ /byang chub
237a4(mdo sde): sems dpa' stong phrag bzhi bcu ni mi skye ba'i chos la bzod pa rab tu thob par gyur to/ /bcom ldan 'das de bzhin gshegs pa dpal sbas des de la legs so zhes bya ba byin te/ legs so zhes bya ba'i sgra des stong gsum gyi stong chen po'i 'jig rten gyi khams
237a5(mdo sde): dbyangs kyis go bar gyur to/ /sa bla pa'i lha nas bzung ste/ gnas gtsang ma'i ris kyi bar gyi lha rnams kyis/ kye ma gang shes rab dang / spobs pa dang / bstan pa 'di 'dra ba 'di ni byang chub sems dpa' shes rab brtsegs su 'gyur ro zhes sgra phyung ste sgra
237a6(mdo sde): bsgrags so/ /de ltar na de shes rab brtsegs shes rab brtsegs zhes ming du btags so/ /rigs kyi bu de'i tshe de'i dus na byang chub sems dpa' dran pa'i blo zhes bya bar gyur pa de gzhan yin pa snyam du dogs shing yid gnyis su gyur tam/ the tshom za ba lta na
237a7(mdo sde): khyod kyis de ltar mi blta'o/ /de ci'i phyir zhe na/ byang chub sems dpa' shes rab brtsegs 'di nyid de'i tshe de'i dus na byang chub sems dpa' dran pa'i blo zhes bya bar gyur to/ /de nas bcom ldan 'das kyis don 'di rgya cher brjod pa'i phyir de'i tshe tshigs su bcad
237b1(mdo sde): pa 'di dag gsungs so/ /ma mos gyur nas ma thos chos rnams rtag nyan pa/ /shes rab rtsa ba sems can dag pas thob nas ni/ /'dzin cing byams pas 'gro ba dag la ston byed pa/ /shes rab las te byang chub sems dpa' rtag tu byed/ /dpyod pa'i dran
237b2(mdo sde): pa chen po 'di ni shes rab rtsa/ /dpyad nas 'gro la rtag tu ston pa shes rab las/ /gal te tshul bzhin rab sreg 'di ni shes rab rtsa/ /de la sbyar nas ston pa shes rab las zhes bya/ /yang dag sbyor la gal te sbyor ba shes rab rtsa/ /sgrub cing ston par byed pa de
237b3(mdo sde): ni shes rab las/ /sems la nges par sems rnyed 'di ni shes rab rtsa/ /nges par sems pa spyod pa 'di ni shes rab las/ /gcig pu dben par spyod pa 'di ni shes rab rtsa/ /lus dang sems la nga'i med 'di ni shes rab las/ /gang tshe 'du 'dzi'i 'jigs
237b4(mdo sde): gyur de ni shes rab rtsa/ /gcig pu bgrod pa'i lam la rig byed shes rab las/ /zhi gnas lhag mthong dga' ba 'di ni shes rab rtsa/ /rig dang rnam par grol la reg 'di shes rab las/ /rnam thar gsum la mngon par brtson pa shes rab rtsa/ /rig gsum mngon
237b5(mdo sde): du byed pa shes rab las zhes bya/ /gal te dran pa nyer gzhag sgom pa shes rab rtsa/ /dran med yid la byed med de ni shes rab las/ /sdig pa spangs te dge ba spyod pa shes rab rtsa/ /chos 'di rang bzhin spangs pa de ni shes rab las/ /gal te rdzu 'phrul rkang pa bzhi
237b6(mdo sde): sgom shes rab rtsa/ /lhun grub rdzu 'phrul thob pa 'di ni shes rab las/ /dad pas mos nas yid ches pa ni shes rab rtsa/ /chags pa thams cad gang bral de ni shes rab las/ /zhum med rtag tu brtson pa de ni shes rab rtsa/ /lus dang yid sems rab sbyangs de ni shes rab las/ /
237b7(mdo sde): dran dang shes bzhin mkhas pa 'di ni shes rab rtsa/ /gnas rnams kun la mi gnas 'di ni shes rab las/ /rang gis ting 'dzin rtogs pa de ni shes rab rtsa/ /rang bzhin mnyam par bzhag la spyod 'di shes rab las/ /gal te shes rab dbang por rab gnas shes rab rtsa/ /
238a1(mdo sde): 'gro ba'i dbang po thams cad shes pa shes rab las/ /stobs lnga po dag rjes su sgom pa shes rab rtsa/ /bcom nas ye shes thob pa de ni shes rab las/ /byang chub yan lag rjes 'thun bzod pa shes rab rtsa/ /chos kun rjes su gang rtogs de ni shes rab las/ /
238a2(mdo sde): lam gyi yan lag skye gnas sgrub pa shes rab rtsa/ /chos dang chos min spong ba 'di ni shes rab las/ /sdug bsngal rang bzhin mkhas pa 'di ni shes rab rtsa/ /gal te 'gog pa mngon sum byed 'di shes rab las/ /drang ba'i don gyi mdo sde tshig 'dzin shes rab rtsa/ /nges pa'i
238a3(mdo sde): don la rton pa 'di ni shes rab las/ /thams cad thos pas mi ngoms 'di ni shes rab rtsa/ /don la rab tu rton pa 'di ni shes rab las/ /rnam par shes la tshul bzhin tshol ba shes rab rtsa/ /ye shes la ni rab tu rton 'di shes rab las/ /gang zag gang la'ang ma
238a4(mdo sde): zhen 'di ni shes rab rtsa/ /gal te chos nyid rton pa 'di ni shes rab las/ /'du byed mi rtag yongs su tshol ba shes rab rtsa/ /gal te gzod nas ma skyes shes pa shes rab las/ /'du byed sdug bsngal mos par byed pa shes rab rtsa/ /chos rnams 'dus ma byas su mos pa shes
238a5(mdo sde): rab las/ /chos rnams bdag med the tshom med pa shes rab rtsa/ /sems can 'di dag gdod nas dag de shes rab las/ /mya ngan 'das la zhi bar mos pa shes rab rtsa/ /'gro ba shin tu mya ngan 'das 'di shes rab las/ /don gyi rjes su rtogs pa 'di ni shes rab rtsa/ /don rtogs so so
238a6(mdo sde): yang dag rig pa shes rab las/ /gal te chos nyid mos par byed pa shes rab rtsa/ /chos la so so yang dag rig pa shes rab las/ /sgra rnams kun la skrag pa med 'di shes rab rtsa/ /nges tshig so so yang dag rig 'di shes rab las/ /skrag med blo yis spobs pa de ni shes rab rtsa/ /
238a7(mdo sde): spobs pa so so yang dag rig pa shes rab las/ /gal te sems can gnas pa'i byams de shes rab rtsa/ /dmigs pa med pa'i byams thob de ni shes rab las/ /bdag dang gzhan la snying rje 'di ni shes rab rtsa/ /gang gis gnyi gar mi rtog de ni shes rab las/ /mchog tu
238b1(mdo sde): dga' la dga' ba thob 'di shes rab rtsa/ /dga' med gdung ba med pa 'di ni shes rab las/ /byams dang gnod par mi byed de ni shes rab rtsa/ /gnyis las sems grol thob pa de ni shes rab las/ /blo gros ldan pa sangs rgyas dran 'di shes rab rtsa/ /gang tshe chos sku rjes su
238b2(mdo sde): rtogs pa shes rab las/ /chos kyang rtag tu dran pa 'di ni shes rab rtsa/ /chos rnams 'dod chags bral bar rtogs pa shes rab las/ /yon tan las ni dge 'dun dran de shes rab rtsa/ /de yang 'dus ma byas su rtogs pa shes rab las/ /blo ldan gtong ba dran pa de ni shes rab rtsa/ /
238b3(mdo sde): gang phyir nyon mongs kun 'dor 'di ni shes rab las/ /tshul khrims shin tu dag pa dran 'di shes rab rtsa/ /tshul khrims zag pa med la gnas ni shes rab las/ /che ba'i bdag nyid lha dran 'di ni shes rab rtsa/ /dag nas dag pa dran pa 'di ni shes rab las/ /gang phyir bsgrims
238b4(mdo sde): te thos pa tshol ba shes rab rtsa/ /gzhan dag las ni phyis mi tshol ba shes rab las/ /legs par byed pa'i las byed 'di ni shes rab rtsa/ /las phyis mngon par 'du mi byed pa shes rab las/ /nga rgyal med cing 'dud par byed pa shes rab rtsa/ /ye shes che ba'i bdag nyid thob
238b5(mdo sde): 'di shes rab las/ /bdag gi don la brtson 'gyur 'di ni shes rab rtsa/ /sems can rnams kyi don byed 'di ni shes rab las/ /gal te chos kyi phung po 'dzin byed shes rab rtsa/ /sems can spyod pa rjes su rtogs byed shes rab las/ /gzhan gyi blo la yang dag thob byed shes
238b6(mdo sde): rab rtsa/ /sems can theg gsum nges 'byung byed pa shes rab las/ /blo gros ldan pa sbyin dang snyan par smra ba dang / /don byed sems can yongs su smin byed shes rab rtsa/ /gal te don 'thun pa yis sangs rgyas yon tan 'god/ /'di ni skyes bu dam pa rnams kyi shes
238b7(mdo sde): rab las/ /srid pa kun du 'bar shes skrag pa shes rab rtsa/ /mi skye bzod pa thob pa de ni shes rab las/ /phyir mi ldog pa'i sa 'di shes rab rtsa ba ste/ /dbang bskur de yi sa thob de ni shes rab las/ /gal te byang chub shing drung 'dug pa shes rab rtsa/ /kun
239a1(mdo sde): mkhyen ye shes reg pa 'di ni shes rab las/ /byang chub sems 'di shes rab rtsa ba zhes kyang bya/ /sems ni gnas su gang byed de ni shes rab las/ /gang dag byang chub sems la rtag gnas mi g.yo ba/ /de dag shes rab kyis ni rtag tu las bya byed/ /rtsa
239a2(mdo sde): ba 'di 'dra byang chub spyod pa mchog gi sems/ /sangs rgyas stobs dang de bzhin so so yang dag rig /de yi bsngags pa bskal pa bye ba mang brjod kyang / /sangs rgyas yon tan mtha' mar thug par 'gyur ba med/ /gang dag 'das pa'i bde gshegs de bzhin da ltar
239a3(mdo sde): byung / /gang dag ma 'ongs pa dang phyogs bcu'i thub dbang po/ /tshad med pa la bsnyen bkur tshad med byed 'dod gang / /de ni ma myos byang chub sems la dga' ba yin/ /de nas bcom ldan 'das la byang chub sems dpa' gzungs kyi dbang phyug gi rgyal pos 'di skad ces gsol
239a4(mdo sde): to/ /bcom ldan 'das/ kye ma ji tsam du sangs rgyas bcom ldan 'das rnams kyi bla na med pa yang dag par rdzogs pa'i byang chub 'di shin tu rnam par nges shing / yi ge rnams kyis bstan pa mtha' yas pa/ don gyis 'jug pa mtha' yas pa/ mi brtson pa rnams kyis
239a5(mdo sde): 'jug par dka' ba/ rten cing 'brel bar 'byung ba rjes su rtogs pas zab pa/ gnyis la spyod pa rnams kyis 'tshal bar dka' ba/ skye mched drug la brten pa rnams kyis mthong bar dka' ba/ theg pa dman pa la mos pa rnams kyis yid ches par dka' ba/ nyan
239a6(mdo sde): thos dang rang sangs rgyas rnams kyis ma lags pa/ byang chub sems dpa' rnams kyi spyod yul/ chos thams cad kyi phyag rgya/ chos kyi dbyings mnyam pa nyid pas phye ba ma mchis pa/ nam mkha'i mtshan nyid kyi slad du 'gyur ba ma mchis pa/ shin tu 'das pas kun
239a7(mdo sde): gzhi ma mchis pa/ sems can thams cad kyi spyod pa rab tu shes pa/ rgyu thams cad yongs su shes pa/ shes rab kyi pha rol tu phyin pa'i snang ba/ nges par 'byung ba rnams kyi 'byung ba/ dge ba'i rtsa ba rnams kyi thabs/ so so yang dag par rig pa thob pa
239b1(mdo sde): rnams kyis rnam par dbye bar bgyi ba/ mngon par shes pa thob pa rnams kyis rnam par dgrol bar bgyi ba/ tshul gcig la gnas pa rnams kyis mnyam pa nyid du rtogs par bgyi ba/ sna tshogs ma mchis par spyod pa rnams la khyad par ma mchis pa/ nam mkha'
239b2(mdo sde): dang mnyam pa nyid pas mnyam pa/ gnyen po ma mchis pas mnyam pa ma mchis pa/ sangs rgyas thams cad dang mnyam pa nyid pas mi mnyam pa dang mnyam pa/ 'gog pas rab tu phye bas gnyis dang bral ba/ yi ge rnams kyis dpyad du ma mchis pa/ don
239b3(mdo sde): gyi yang dag par bzhag pa/ sgras rnam par rig par bgyi ba/ don dam par brjod du ma mchis pa/ kun rdzob tu mchis pa/ dkon mchog gsum gyi mthu dang ldan pa/ theg pa gsum la rnam par rtog pa/ rnam par thar pa'i sgo gsum po dag rab tu ston pa/
239b4(mdo sde): khams gsum pa las shin tu 'das pa/ rig pa gsum po dag khong du chud par bgyid pa/ rdo rje lta bu'i ting nge 'dzin bskyed pa/ chos thams cad kyi gnas/ sangs rgyas kyi ye shes las byung ba/ sems can thams cad kyi nye bar 'tsho ba/ sangs rgyas
239b5(mdo sde): thams cad kyis gsal bar mdzad pa ni ngo mtshar to/ /bcom ldan 'das rigs kyi bu'am/ rigs kyi bu mo gang dag sangs rgyas bcom ldan 'das rnams kyi byang chub bstan pa tshad ma mchis pa 'di la mos par bgyid pa dang / bla na med pa yang dag par rdzogs pa'i
239b6(mdo sde): byang chub tu yang sems skyed par bgyid pa dang / dam pa'i chos yongs su gzung ba'i slad du mdo sde 'di lta bu 'di mnyan par bgyid pa dang / mos par bgyid pa dang / 'dzin pa dang / 'chang ba dang / klog pa dang / kun chub par bgyid pa dang / gzhan dag
239b7(mdo sde): la yang rgyas par yang dag par ston par bgyid pa de dag ni bcom ldan 'das bsod nams mang du skyed pa lags so/ /de bzhin gshegs pa rnams la yang byas pa gzo ba dang / byas pa 'tshal ba lags so/ /bcom ldan 'das kyis bka' stsal pa/ rigs
240a1(mdo sde): kyi bu de de bzhin no/ /ji skad smras pa bzhin te/ de dag bsod nams mang du skyed par 'gyur ro/ /rigs kyi bu gang gis de bzhin gshegs pa'i spyan gyis gzigs pa'i sangs rgyas kyi zhing thams cad rin po che thams cad kyis rab tu bkang ste/ de
240a2(mdo sde): bzhin gshegs pa rnams la sbyin pa byin pa bas gang gis dam pa'i chos yongs su bzung ba dang / dkon mchog gsum rgyun mi 'chad par bya ba'i phyir mdo sde 'di lta bu 'di nyan tam/ mos sam/ 'dzin tam/ 'chang ngam/ klog gam/ kun chub par byed dam/ ston tam/
240a3(mdo sde): gzhan dag la yang rgyas par yang dag par ston tam/ bsgom pa'i rnal 'byor la brtson par gnas na 'di ni de bas bsod nams ches mang du skyed do/ /de nas bcom ldan 'das kyis de'i tshe tshigs su bcad pa 'di dag bka' stsal to/ /sangs rgyas spyan gyis zhing gang ngas mthong
240a4(mdo sde): ba/ /rin chen bkang ste de bzhin gshegs byin yang / /'di lta bu yi chos 'di ma thos na/ /de ni bsod nams chung zhes nga smra'o/ /gang gis dam pa'i don ldan phra zab pa/ /mdo sde bzang po 'di ni thos gyur na/ /kun du 'dzin cing bzung nas klog byed pa/ /'di ni
240a5(mdo sde): de bas bsod nams mchog tu 'phags/ /'di ltar rgyal ba'i chos kyis nyer gnas shing / /chos kyis nges par 'byung gi zang zing min/ /de bas gang zhig bde gshegs chos 'dzin pa/ /de ni sangs rgyas kun la byas pa gzo/ /de nas bcom ldan 'das kyis byang
240a6(mdo sde): chub sems dpa'i tshogs chen po de la bka' stsal pa/ skyes bu dam pa dag khyed kyi nang nas nga yongs su mya ngan las 'das pa'i phyin dam pa'i chos yun ring du gnas par bya ba'i phyir chos kyi rnam grangs 'di rgyas par bya ba dang / sangs rgyas bcom ldan 'das rnams kyi byang
240a7(mdo sde): chub 'di yongs su bsrung bar su spro/ de nas byang chub sems dpa'i 'khor de'i nang nas byang chub sems dpa' bye ba phrag drug cus mgrin gcig tu tshig smras pa/ bcom ldan 'das bdag cag rnams de bzhin gshegs pa'i byang chub bskal pa grangs ma mchis par bsgrubs
240b1(mdo sde): pa 'di 'dzin pa dang / slad ma'i tshe slad ma'i dus de na yang rgyas par bgyid par spro'o/ /bcom ldan 'das 'on gyis kyang ci nas de'i dus na skye bo mang po gnas par 'gyur ba/ dge ba'i rtsa ba bskrun pa'i sems can de dag gi rna bar grags par 'gyur bar de bzhin gshegs
240b2(mdo sde): pas chos kyi rnam grangs 'di byin gyis brlab tu gsol/ de nas bcom ldan 'das kyis de'i tshe tshigs su bcad pa 'di dag bka' stsal to/ /rdzogs pa'i sangs rgyas bden pa gsung / /bden pa'i chos la rab tu gnas/ /byin gyi rlabs kyis de dag la/ /mdo sde 'di
240b3(mdo sde): ni byin gyis brlabs/ /snying rje chen po'i go cha bgos/ /byams pa chen por rab tu gnas/ /kun la byams pa nyid kyi phyir/ /mdo sde 'di ni byin gyis brlabs/ /bsod nams tshogs ni phun sum tshogs/ /ye shes tshogs kyis byung gyur pa/ /tshogs rnams kun
240b4(mdo sde): dang ldan pa yis/ /mdo sde 'di ni byin gyis brlabs/ /bdud rnams thams cad nges 'joms la/ smra ba thams cad rab 'dul zhing / /lta ba thams cad rgyun gcod pa/ /mdo sde 'di ni byin gyis brlabs/ /'jig rten skyong dang brgya byin dang / /de bzhin lha ma yin
240b5(mdo sde): rnams dang / /lha dang dri za klu dag kyang / /ngas ni byin gyis brlab pa byas/ /sa dang de bzhin bar snang la/ /lha rnams mang po gang 'khor ba/ /sangs rgyas rnams kyi byin rlabs kyis/ /tshul 'di rab tu 'dzin par 'gyur/ /'khor 'di bsrung bar bya ba'i phyir/ /tshangs
240b6(mdo sde): pa'i gnas pa rnams ldan zhing / /bden pa bzhi yis brgyan gyur pa/ /mdo sde 'di ni byin gyis brlabs/ /nam mkha' gzugs can byed kyang srid/ /gzugs ni gzugs med byed srid kyi/ /sangs rgyas rnams kyi byin rlabs ni/ /rnam par dkrugs par mi nus
240b7(mdo sde): so/ /de nas bcom ldan 'das la rgyal po chen po bzhi po dag gis mgrin gcig tu tshigs su bcad pa 'di gnyis gsol to/ /de bzhin gshegs pa bdag cag rnams/ /mdo 'di kun du bsrung slad du/ /rtsa lag dang ni bcas rnams kyis/ /bsrung ba bzang po
241a1(mdo sde): bgyi bar 'tshal/ /mkhas pa byang chub blo gros kyis/ /gang dag 'dzin par bgyid pa dag /de dag la ni phyogs bzhi nas/ /rtag par kun du bsrung ba bgyi/ /de nas bcom ldan 'das la/ lha'i dbang po brgya byin gyis tshigs su bcad pa 'di
241a2(mdo sde): gnyis gsol to/ /bdag ni bcom ldan mdzad pa gzo/ /'dren pa chos kyi dbang bdag lags/ /mgon po mdo sde mchog 'di las/ /sangs rgyas 'byung ba rab tu bstan/ /sangs rgyas rnams ni thams cad kyi/ /mdzad pa gzo ba bsrung bgyid cing / /'di 'dra'i
241a3(mdo sde): mdo dang de bzhin du/ /mdo sde 'dzin pa bsrung bar 'tshal/ /de nas bcom ldan 'das la mi mjed kyi bdag po tshangs pas tshigs su bcad pa 'di gnyis gsol to/ /bsam gtan gang dang tshad med dang / /theg pa kun gyis 'byung ba gang / /de dag don ldan zab mo
241a4(mdo sde): yi/ /mdo sde 'di las nges par 'byung / /bdag ni tshangs pa'i bde bor te/ /gang na tshul 'di 'chad par ni/ /mnyan pa'i slad dang de bzhin du/ /bsrung ba'i slad du mchi bar bgyi/ /de nas bcom ldan 'das la lha'i bu rab dga' ldan gyis tshigs su bcad pa 'di
241a5(mdo sde): gnyis gsol to/ /gang zhig sangs rgyas gsungs pa yi/ /mdo sde 'di ni 'dzin 'gyur ba/ /skye ba gcig gis rab gnas nas/ /dga' ldan rnams su gnas par 'gyur/ /mgon po bdag ni lha yul ba'i/ /phun sum tshogs pa bor nas su/ /tshul 'di rab tu
241a6(mdo sde): ston bgyid cing / /'dzam bu gling du gnas par spro/ /de nas bcom ldan 'das la bdud kyi bu ded dpon gyis tshigs su bcad pa 'di gnyis gsol to/ /gang zhig gdon dang ldan pa yi/ /mdo sde 'di ni 'dzin 'gyur ba/ /de dag bdud las 'di spangs pas/ /bdud
241a7(mdo sde): kyi dbang du mi mchi'o/ /de bzhin gshegs pa bdag kyang ni/ /mdo 'di kun du bsrung slad du/ /ci nas kyang ni rgyas 'gyur bar/ /brtson bgyid cing 'dun bar bgyid/ /de nas bcom ldan 'das la bdud sdig can gyis tshigs su bcad pa 'di gnyis gsol to/ /
241b1(mdo sde): rnam par 'dren pa gang zhig ni/ /nyon mongs thams cad tshar gcod pa/ /'di 'dzin bgyid pa de dag la/ /bdag ni sgrib par mi bgyid do/ /mdo sde mchog ni 'byung ba der/ /bdud kyi go skabs ma mchis so/ /mgon pos gsungs pa dran bgyid pa/ /de la bsrung ba bgyid par 'tshal/ /
241b2(mdo sde): de nas bcom ldan 'das la lha'i bu mtshams rab kyis tshigs su bcad pa 'di gnyis gsol to/ /sangs rgyas kun gyi byang chub ni/ /mdo sde 'di las rab bshad pas/ /gang zhig mdo sde 'di 'dzin pa/ /des ni sangs rgyas kun la mchod/ /mgon po bdag ni mdo sde 'di/ /
241b3(mdo sde): lha ni bye ba rnams la bshad/ /gang dag gus par nyan pa dag /byang chub yang dag 'dzin du stsal/ /de nas bcom ldan 'das la byang chub sems dpa' byams pas tshigs su bcad pa 'di gnyis gsol to/ /mi gang byang chub rab zhugs te/ /dam chos yongs su bsrung slad
241b4(mdo sde): du/ /bdag kyang stong bgyid de dag ni/ /gsol ba ma btab bshes gnyen lags/ /bdag ni dga' ldan mchis nas su/ /sangs rgyas kyi ni byin rlabs kyis/ /'di lta bu yi mdo sde 'di/ /shin tu rgyas par bgyid par 'tshal/ /de nas bcom ldan 'das la tshe dang ldan
241b5(mdo sde): pa 'od srung chen pos tshigs su bcad pa 'di gnyis gsol to/ /ston pa las ni bdag gis su/ /mdo sde stong phrag mang thos kyang / /bdag gis mdo sde 'di lta bu/ /sngon chad nam yang ma thos so/ /mngon sum du ni mdo sde 'di/ /blangs shing kun du bzung lags te/ /byang
241b6(mdo sde): chub sems dpa'i ched du ni/ /shin tu rgyas par bgyi bar 'tshal/ /de nas bcom ldan 'das kyis brgya byin dang / tshangs pa dang / 'jig rten skyong ba de dag dang / lha'i bu de dag dang / byang chub sems dpa' de dag dang / nyan thos chen po de dag la legs so zhes bya ba gnang
241b7(mdo sde): ste/ skyes bu dam pa dag khyed kyis dam pa'i chos yongs su bzung ba'i phyir 'di lta bu'i seng ge'i sgra bsgrags pa legs so legs so/ /skyes bu dam pa dag khyod la bsgo'o/ /khyod kyis khong du chud par bya'o/ /sems can gang dag theg pa chen po la zhugs pa bzod pa ma thob pa de dag
242a1(mdo sde): sangs rgyas bcom ldan 'das rnams kyi byin gyi rlabs kyis chos kyi rnam grangs 'di kun du bzung ste/ bzung nas kyang kun chub par byas nas bla na med pa yang dag par rdzogs pa'i byang chub tu lung bstan pa ma thob kyi bar du de bzhin gshegs pa bdun pa las 'da'
242a2(mdo sde): bar mi 'gyur ro/ /gang dag nyan thos kyi theg pa par 'gyur ba de dag ni de bzhin gshegs pa byams pa'i nyan thos 'dus pa dang po'i grangs su chud par 'gyur ro/ /rang sangs rgyas kyi theg pa pa gang dag chos kyi rnam grangs 'di 'dzin par 'gyur ba de dag ni nga yongs su mya ngan las
242a3(mdo sde): 'das pa'i 'og tu gzhan las ma thos par rang byang chub 'thob par 'gyur ro/ /gzungs kyi dbang phyug gi rgyal pos yongs su zhus pa bstan pa'i chos kyi rnam grangs 'di bcom ldan 'das kyis bstan pa na sems can dpag tu med pa dag byang chub tu sems bskyed do/ /byang chub sems
242a4(mdo sde): dpa' grangs med pa dag ni phyir mi ldog pa la rab tu gnas so/ /'jig rten gyi khams grangs med pa dag ni rnam pa drug tu g.yos so/ /snang ba chen pos kyang gsal bar gyur to/ /me tog sil mas kyang gtor bar gyur to/ /phyogs bcu'i 'jig rten gyi khams nas 'dus pa'i byang
242a5(mdo sde): chub sems dpa' de dag gis bcom ldan 'das dang / chos kyi rnam grangs 'di la mchod pa'i las kyi phyir thams cad dang ldan pa'i 'khor gyi khyams rin po che bkod pa rin po che sna bdun gyi me tog gis rnam par bkra bar byas te ched du brjod pa 'di ched du brjod do/ /bcom ldan 'das
242a6(mdo sde): bdag cag gis rnyed par bgyi ba legs par rnyed do/ /gang gi slad du bdag cag gis rnam par nges pa'i chos kyi rnam grangs 'di lta bu thos pas bdag cag 'dir mchis pa don ma mchis pa ma lags so/ /kye ma bcom ldan 'das shAkya thub pa'i sku tshe yongs su bskyang du gsol/
242a7(mdo sde): 'dzam bu'i gling gi mi rnams la chos kyi rnam grangs 'di yun ring du gnas par gyur cig /dge slong dang / dge slong ma dang / dge bsnyen dang / dge bsnyen ma gang dag mdo sde 'di lta bu 'dzin pa de dag kyang dus ring por yun du tshe yongs su skyong bar gyur cig /sems can
242b1(mdo sde): thams cad la yang phan pa byed par gyur cig / de nas bcom ldan 'das la byang chub sems dpa' gzungs kyi dbang phyug gi rgyal pos 'di skad ces gsol to/ /kye ma bcom ldan 'das ji tsam du rnam par nges pa'i chos kyi rnam grangs 'di don bzang ba dang / tshig 'bru bzang ba dang /
242b2(mdo sde): legs par brgyan pa dang / byang chub sems dpa' thams cad mchog tu dga' ba skyed pa dang / bdud dang pha rol rgol ba thams cad 'joms pa dang / chos thams cad la mkhas par 'dzin pa dang / sems can thams cad kyi bsam pa tshim par bgyid pa dang / theg pa thams
242b3(mdo sde): cad kyi nges par 'byung ba'i phyir 'byung ba dang / de bzhin gshegs pa thams cad kyi yon tan la 'jug pa'i rjes su song ba dang / thams cad kyis brtson par bgyi ba las gti mug ma mchis par ston pa ngo mtshar to/ /bcom ldan 'das chos kyi rnam grangs 'di'i ming ci lags/
242b4(mdo sde): 'di ji ltar gzung bar bgyi/ de skad ces gsol pa dang / bcom ldan 'das kyis byang chub sems dpa' gzungs kyi dbang phyug gi rgyal po la 'di skad ces bka' stsal to/ /de'i phyir gzungs kyi dbang phyug gi rgyal po khyod kyis chos kyi rnam grangs 'di de bzhin gshegs pa'i
242b5(mdo sde): snying rje chen po bstan pa zhes bya bar zung shig / de bzhin gshegs pa'i las don yod pa nyan pa lung bstan pa zhes bya bar yang zung shig /bcom ldan 'das kyis de skad ces bka' stsal nas/ byang chub sems dpa' gzungs kyi dbang phyug gi rgyal po dang / byang chub
242b6(mdo sde): sems dpa'i tshogs dang / nyan thos kyi tshogs de dag thams cad dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //'phags pa de bzhin gshegs pa'i snying
242b7(mdo sde): rje chen po bstan pa zhes bya ba theg pa chen po'i mdo rdzogs so/ / //rgya gar gyi mkhan po shI len dra bo d+hi dang / zhu chen gyi lots+tsha ba ban de ye shes sdes bsgyur cing zhus te skad gsar chad kyis kyang bcos nas gtan la phab pa// //
243a1(mdo sde): @##/ rgya gar skad du/ Ar+ya ga ga na gany+dza pa ri pr-its+tsha nA ma ma hA yA na sU tra/ bod skad du/ 'phags pa nam mkha' mdzod kyis zhus pa zhes bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la
243a2(mdo sde): phyag 'tshal lo/ /'di skad bdag gis thos pa dus gcig na/ bcom ldan 'das de bzhin gshegs pa'i spyod yul rin po che bkod pa'i 'khor gyi khyams de bzhin gshegs pa'i gnas/ bsod nams chen po'i rgyan gyis tshogs bsags pa/ spyod pa chen po'i rgyu 'thun
243a3(mdo sde): pa/ sangs rgyas kyi chos thams cad rnam par smin pas mngon par grub pa/ byang chub sems dpa' sems dpa' chen po'i gnas mtha' yas pa nges par bstan pa/ de bzhin gshegs pa'i rnam par sprul pa'i byin gyi rlabs/ mi chags pa'i spyod yul gyi ye shes
243a4(mdo sde): la 'jug pa/ dga' ba rgya chen po rab tu skyed pa/ dran pa dang / blo gros dang / rtogs pa la 'jug pa/ kun nas ma smad pa/ ye shes kyis rnam par dpyod pa/ de'i rang bzhin ma yin pa la 'jug pa/ phyi ma'i mtha'i bskal par mngon du bstod pa/ yon tan gyi tshogs
243a5(mdo sde): thams cad dpag tu med pa na bzhugs te/ bcom ldan 'das chos thams cad kyi mnyam pa nyid ni mngon par rdzogs par sangs rgyas/ chos kyi 'khor lo ni rab tu bskor/ slob ma shin tu dul ba mtha' yas pa'i tshogs ni mnga'/ chos thams cad la ni mnga' brnyes/ sems
243a6(mdo sde): can thams cad kyi bsam pa'i bya ba ni shin tu mkhyen/ dbang po dam pa'i pha rol du ni byon/ sems can thams cad kyi nyon mongs pa'i bag chags kyis mtshams sbyor ba yang dag par 'joms pa la ni mkhas shing / sangs rgyas kyi mdzad pa lhun gyis grub pa ni rgyun ma bcad do/ /
243a7(mdo sde): dge slong sa ya phrag drug gi dge slong gi dge 'dun chen po dang thabs cig ste/ thams cad kyang cang shes kyi sems dang ldan pa/ yang dag pa'i shes pas sems shin tu rnam par grol ba/ nyon mongs pa thams cad kyi bag chags kyis mtshams sbyor ba yang dag par 'joms
243b1(mdo sde): pa la brtson pa/ de bzhin gshegs pa chos kyi rgyal po'i sras chos zab mo la gnas par mkhas pa/ dmigs su med pa'i chos las nges par byung ba/ spyod lam mdzes pa phun sum tshogs pa/ sbyin pa'i gnas chen por gyur pa/ de bzhin gshegs pa'i bka' la shin
243b2(mdo sde): tu zhugs pa sha stag go/ /sangs rgyas kyi zhing sna tshogs nas 'dus pa'i byang chub sems dpa' sems dpa' chen po dpag tu med grangs med bsam gyis mi khyab mtshungs pa med pa gzhal du med pa tshad med pa brjod du med pa'i yang brjod du med pa'i byang chub sems dpa'i tshogs chen
243b3(mdo sde): po dang yang thabs cig ste/ thams cad kyang sems kyi skad cig gis sangs rgyas kyi zhing mtha' yas par 'gro ba la mkhas pa/ de bzhin gshegs pa thams cad la mchod pa dang / rim gro bya ba la mkhas pa/ chos nyan pa la mi ngoms par yang dag par tshol ba/ rtag tu
243b4(mdo sde): rgyun mi chad par sems can thams cad yongs su smin par byed pa la brtson pa/ thabs dang shes rab dam pa'i pha rol tu phyin pa/ sgrib pa med pa'i rnam par thar pa la rab tu gnas pa/ rtog pa dang / rnam par rtog pa dang / spros pa thams cad las yang dag par 'das pa/
243b5(mdo sde): thams cad mkhyen pa'i ye shes la nye bar gyur pa sha stag la 'di lta ste/ byang chub sems dpa' glog gi lha zhes bya ba dang / byang chub sems dpa' g.yul las rnam par rgyal ba zhes bya ba dang / byang chub sems dpa' rnam par snang mdzad snying po zhes bya ba dang / byang
243b6(mdo sde): chub sems dpa' rnam par gnon pa dpa' bo zhes bya ba dang / byang chub sems dpa' yid gnyis yang dag par 'joms pa zhes bya ba dang / byang chub sems dpa' rnam par bsgrags ldan zhes bya ba dang / byang chub sems dpa' rnam par lta ba'i mig ces bya ba dang / byang chub
243b7(mdo sde): sems dpa' mun pa dang bral ba zhes bya ba dang / de dag la sogs pa byang chub sems dpa' sems dpa' chen po dpag tu med tshad med grangs med bsam gyis mi khyab mtshungs pa med gzhal du med/ dpag gis mi lang brjod du med pa'i yang brjod du med pa dag dang
244a1(mdo sde): yang thabs cig go/ /de nas bcom ldan 'das 'dus pa chen po'i le'u zhes bya ba'i chos kyi rnam grangs byang chub sems dpa' sems dpa' chen po rnams la rab tu ston te 'dus pa chen po'i le'u'i chos kyi rnam grangs 'di bshad pa na/ thams cad dang ldan
244a2(mdo sde): pa'i 'khor de nam mkha'i dkyil na 'khod cing bkod pa chen po'i khang pa brtsegs pa'i nang na bdag 'dug pa snyam du sems so/ /khang pa brtsegs pa de dag gi bkod pa nyid sems can rnams kyi mig sngar snang bar gyur te/ khang pa brtsegs pa na 'khod pa'i byang chub sems
244a3(mdo sde): dpa' sems dpa' chen po rnams dang / nyan thos chen po rnams dang / gzhan yang lha dang / klu dang / gnod sbyin dang / dri za'i 'khor de dag thams cad ma gtogs par stong gsum gyi stong chen po'i 'jig rten gyi khams na gzugs su snang ba lhag ma gzhan thams
244a4(mdo sde): cad med par gyur te/ thams cad kyang nam mkha' lta bur gyur pa snyam du shes so/ /'di lta ste dper na/ bskal pas shin tu bsregs te nam mkha' bzhin du gyur pa na/ stong gsum gyi stong chen po'i 'jig rten gyi khams na gzugs su snang ba gang yang mig sngar snang
244a5(mdo sde): bar mi 'gyur ba de bzhin du/ de'i tshe na gang gzugs su snang ba rnams sems can dag gi mig sngar mi snang bar gyur to/ /'di lta ste dper na/ de bzhin gshegs pa rin po che bkod pa gcig pa'i 'jig rten gyi khams bkod pa chen po zhes bya ba na byang chub sems dpa' de
244a6(mdo sde): dag gi khang pa brtsegs pa yongs su longs spyod pa de 'dra ba'i khang pa brtsegs pa de na snang ngo / /nam mkha' la khang pa brtsegs pa 'dug pa de dag ma gtogs par stong gsum gyi stong chen po'i 'jig rten gyi khams 'di'i sa'i steng dang / gzhi'i bar du thams cad kyang
244a7(mdo sde): mi snang ba snyam du rab tu shes te/ ri'i rgyal po ri rab dang / khor yug gi ri dang / khor yug gi ri chen po dag sems can gang gi mig sngar yang mi snang bar gyur to/ /grong dang / grong khyer dang / grong rdal dang / ljongs dang / yul 'khor dang / rgyal po'i pho brang
244b1(mdo sde): 'khor rnams kyang mi snang ste/ gzhan du na nam mkha'i dkyil na gnas pa'i khang pa brtsegs pa de dag nyid du shes shing / bcom ldan 'das kyi seng ge'i khri ni 'phang du dpag tshad khrir 'phags par rab tu snang ngo / /gang la bcom ldan 'das bzhugs pa'i seng ge'i
244b2(mdo sde): khri de'i 'od kyis kyang stong gsum gyi stong chen po'i 'jig rten gyi khams snang ba chen pos khyab par gyur te/ gang stong gsum gyi stong chen po'i 'jig rten gyi khams de'i nyi ma dang / zla ba dang / skar ma dang / brgya byin dang / tshangs pa dang / 'jig rten skyong ba'i 'od de dag thams
244b3(mdo sde): cad kyang mog mog por byas par gyur to/ /de nas byang chub sems dpa'i 'khor de dag thams cad kyis 'di lta bu'i cho 'phrul ngo mtshar dang rmad du byung ba mthong nas phan tshun du smra ba khang pa brtsegs pa 'di'i bkod pa ci 'dra ba de ni bdag cag gi tshe'i tshad bskal par 'dug par
244b4(mdo sde): gyur kyang bdag cag gis rgya cher rnam par dbye ba bstan par sla ba ma yin te/ de tsam du khang pa brtsegs pa 'di dag gi yon tan bkod pa ni tshad med do zhes 'dzer to/ /de nas bcom ldan 'das kyi mthus gnas brtan shA ri'i bu khang pa brtsegs pa de nas langs nas nam
244b5(mdo sde): mkha' la 'dug ste/ pus mo g.yas pa'i lha nga sa la btud nas/ bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/ /bcom ldan 'das nam mkha' la mchis pa'i khang pa brtsegs pa 'di ma lags pa
244b6(mdo sde): gzhan stong gsum gyi stong chen po'i 'jig rten gyi khams thams cad nam mkhar gyur cing nam mkha'i rang bzhin can du gda' ba 'di su'i snga ltas lags/ bcom ldan 'das kyis bka' stsal pa/ shA ri'i bu khyod kyis khang pa brtsegs pa 'di mthong ngam/ gsol pa/
244b7(mdo sde): bcom ldan 'das mthong lags so/ /bcom ldan 'das kyis bka' stsal pa/ shA ri'i bu khyod kyis khang pa brtsegs pa 'di dag gi bsngags pa yongs su brjod pa'i mtha' shes par nus sam/ gsol pa/ bcom ldan 'das bdag gi tshe'i tshad bas par gyur kyang khang
245a1(mdo sde): pa brtsegs pa 'di dag gis bsngags pa'i mtha' rtogs par mi nus so/ /bka' stsal pa/ shA ri'i bu ji ltar 'khor 'di dag thams cad nam mkha' la song zhing khang pa brtsegs pa bkod pa chen por zhugs par snang ba bzhin du bkod pa chen po'i 'jig rten gyi
245a2(mdo sde): khams kyi khang pa brtsegs pa de yang 'di 'dra'o/ /gsol pa/ bcom ldan 'das bkod pa chen po'i 'jig rten gyi khams de gang gi phyogs na mchis/ bcom ldan 'das kyis bka' stsal pa/ shA ri'i bu de ni 'di nas shar phyogs su sangs rgyas kyi zhing brgyad kyi rdul phra rab
245a3(mdo sde): kyi rdul gyis yongs su gang ba snyed kyi sangs rgyas kyi zhing rnams 'das pa na bkod pa chen po zhes bya ba'i 'jig rten gyi khams na/ de bzhin gshegs pa rin po che bkod pa gcig pa zhes bya ba da lta na bzhugs te/ 'tsho zhing gzhes la chos kyang ston to/ /shA ri'i bu bkod pa
245a4(mdo sde): chen po'i 'jig rten gyi khams de na/ byang chub kyi sems rin po che las rin po che gzhan mi 'byung ngo / /de bas na de bzhin gshegs pa de rin po che bkod pa gcig pa zhes bya'o/ /de bzhin gshegs pa de yang / nam byang chub sems dpa' de dag la chos 'chad pa de na/ seng
245a5(mdo sde): ge'i khri dang bcas te/ ta la bye ba phrag brgyad cu srid kyi nam mkha'i dkyil du mngon par 'phag go/ /byang chub sems dpa' de dag kyang khang pa brtsegs pa bkod pa chen po der/ nam mkha'i dkyil du mngon par 'phags nas/ de bzhin gshegs pa de la chos nyan te/ de
245a6(mdo sde): bzhin gshegs pa de yang nam mkha'i dkyil yongs su dag pa zhes bya ba'i chos kyi phyag rgya yang dag par rab tu ston to/ /shA ri'i bu bkod pa chen po'i 'jig rten gyi khams de na/ gang byang chub sems dpa' de dag gi khang pa brtsegs pa'i yongs su longs spyod pa de ni bskal
245a7(mdo sde): par yang brjod mi nus so/ /shA ri'i bu khyod kyis nga'i seng ge'i khri 'di mthong ngam/ gsol pa/ bcom ldan 'das mthong ngo / /bcom ldan 'das kyis bka' stsal pa/ shA ri'i bu bcom ldan 'das de bzhin gshegs pa rin po che bkod pa gcig pa de'i seng ge'i
245b1(mdo sde): khri yang 'di 'dra ste/ de la bcom ldan 'das de bzhugs nas/ byang chub sems dpa' de dag la rnam pa sum cu rtsa gnyis la 'jug pa/ nam mkha'i dkyil yongs su dag pa'i chos kyi phyag rgya yang dag par rab tu ston to/ /rnam pa sum cu rtsa gnyis la 'jug pa nam
245b2(mdo sde): mkha'i dkyil yongs su dag pa'i chos kyi phyag rgya de gang zhe na/ 'di lta ste/ dngos po med pas chos thams cad yod pa dang med pa dang bral ba dang / rnam par rig pa'i mtshan nyid pas chos thams cad dngos po med pa dang / snang bar gyur pa med pas chos thams cad
245b3(mdo sde): rnam par rig pa med pa dang / rgyu dang dmigs pa med pas chos thams cad snang bar gyur pa med pa dang / nye bar zhi ba'i mtshan nyid pas chos thams cad dmigs pa med pa dang / gnyis su med pas chos thams cad nye bar zhi ba dang / so so tha dad pa med pas chos
245b4(mdo sde): thams cad gnyis su med pa dang / tshul gcig la zhugs pas chos thams cad tha dad pa med pa dang / ngo bo nyid kyi mtshan nyid dang bral bas chos thams cad tshul gcig pa dang / dus gsum las yang dag par 'das pas chos thams cad ngo bo nyid med pa dang / thams
245b5(mdo sde): cad la mi gnas pas chos thams cad nam mkha'i dkyil dang / thams cad du mi snang bas chos thams cad mi gnas pa'i sgo dang / yul gyi lam las yang dag par 'das pas chos thams cad snang ba med pa dang / nang dang phyi'i rnam par dag pas chos thams cad
245b6(mdo sde): yul med pa dang / rang bzhin gyis kun nas nyon mongs pa can ma yin pas chos thams cad rnam par dag pa dang / ngo bo nyid kyis nye bar zhi bas chos thams cad rang bzhin gyis yongs su dag pa dang / sems dang yid dang rnam par shes pa med pas chos thams
245b7(mdo sde): cad nye bar zhi ba dang / gzod ma nas ma byung bas chos thams cad mtshan nyid med pa dang / nga'i ba med cing yongs su 'dzin pa med pas chos thams cad gzod ma nas ma byung ba dang / bdag po med pas chos thams cad nga'i ba med cing yongs su 'dzin pa med pa dang rang
246a1(mdo sde): bzhin gyis bdag med pas chos thams cad bdag po med pa dang / gzod ma nas rnam par dag pas chos thams cad rang bzhin gyis bdag med pa dang / ldog pa med pas chos thams cad gzod ma nas rnam par dag pa dang / sgyu ma'i mtshan nyid kyis
246a2(mdo sde): rang bzhin pas chos thams cad ldog pa med pa dang / dngos po med pas chos thams cad sgyu ma lta bu dang / mngon par 'du mi byed pa'i mtshan nyid pas chos thams cad dngos po med pa dang / sems dang lus dben pas chos thams cad mngon par 'dus ma byas pa dang /
246a3(mdo sde): mtshan nyid med cing mtshan nyid kyi gzhi'i mtshan nyid med pas/ chos thams cad dben pa'i mtshan nyid dang / rang gi mtshan nyid las ma g.yos pas chos thams cad mtshan nyid med pa dang / gnas dmigs su med pas chos thams cad ma g.yos pa dang / dmigs pa
246a4(mdo sde): med pa'i mtha' la rab tu gnas pas chos thams cad gnas med pa dang / kun gzhi med pas chos thams cad dmigs pa med pa dang / kun gzhi dang bral bas chos thams cad kun gzhi med pa ste/ shA ri'i bu de ltar de bzhin gshegs pa rin po che bkod pa gcig pa de
246a5(mdo sde): byang chub sems dpa' de dag la rnam pa sum cu rtsa gnyis la 'jug pa nam mkha'i dkyil yongs su dag pa'i chos kyi phyag rgya yang dag par rab tu ston te/ de thos pas kyang byang chub sems dpa' tshad med pa dag mngon par shes pa rnam par dag pas rnam par shes pa la bzod
246a6(mdo sde): pa chos thams cad la dbang byed pa rjes su 'thob bo/ /yang shA ri'i bu bkod pa chen po'i 'jig rten gyi khams de'i byang chub sems dpa' rnams ni sbyin pas brgyan cing / bskal pa grangs med par gtong ba'i rjes su song ba/ tshul khrims kyis brgyan cing blo shin tu byang ba/
246a7(mdo sde): bzod pas brgyan cing sems can thams cad la zhe 'gras pa med pa'i sems dang ldan pa/ brtson 'grus kyis brgyan cing sangs rgyas kyi chos thams cad kyi tshogs bsags pa/ bsam gtan gyis brgyan cing bsam gtan dang / rnam par thar pa dang / ting nge 'dzin dang /
246b1(mdo sde): snyoms par 'jug pa dang / mngon par shes pa thams cad kyis rnam par rtsen pa/ shes rab kyis brgyan cing bag chags kyis mtshams sbyor ba'i nyon mongs pa thams cad dang bral ba/ byams pa chen pos brgyan cing sems can thams cad yongs su skyob par gnas pa/
246b2(mdo sde): snying rje chen pos brgyan cing sems can thams cad yongs su mi gtong bar gnas pa/ dga' ba chen pos brgyan cing sems can thams cad dga' ba dang bde ba dang rab tu dga' ba la so sor 'god pa'i rgyun mi gcod pa/ btang snyoms chen pos brgyan cing sems can thams
246b3(mdo sde): cad mi mtho mi dma' ba la 'god pa rgyun mi gcod par sbyor ba sha stag go/ /yang shA ri'i bu bcom ldan 'das de bzhin gshegs pa rin po che bkod pa gcig pa de'i sangs rgyas kyi zhing na/ byang chub sems dpa' sems dpa' chen po nam mkha'i mdzod ces bya ba
246b4(mdo sde): 'dug ste/ bsod nams kyi gzi brjid kyis shin tu brjid pa/ ye shes mthong ba thogs pa med pa/ mtshan rnams kyis lus brgyan pa/ dpe byad bzang po rnams kyis byams pa brgyan pa/ spobs pas ngag brgyan pa/ gzungs kyis sems brgyan pa/ thos
246b5(mdo sde): pas dran pa brgyan pa/ nges par sems pas bden pa brgyan pa/ rtogs pas don rtogs pa brgyan pa/ bsam pas dam bcas pa brgyan pa/ khyad par du 'gro bas lhag pa'i bsam pa brgyan pa/ sbyor bas brgyan cing chos thams cad la the tshom med par gyur pa/
246b6(mdo sde): btang snyoms chen pos brgyan cing mthon dman med pa/ mngon par shes pa chen pos brgyan cing rdzu 'phrul gyis rnam par rtsen pa thams cad mngon par shes pa/ bsod nams kyis brgyan cing lag na rin po che gtang bas mngon par grub pa/ ye shes kyis brgyan cing
246b7(mdo sde): sems can thams cad kyi sems kyi bsam pa la zhugs pa/ blos brgyan cing sems can thams cad kyi dge ba'i rtsa ba rtogs par byed pa/ mig gis brgyan cing mig lnga'i yul la shin tu rnam par dag pa/ rna bas brgyan cing sgra dang don thams cad rtogs pa'i snying
247a1(mdo sde): po dang ldan pa/ so so yang dag par rig pas brgyan cing don dang chos dang nges pa'i tshig dang spobs pa so so yang dag par rig pa mi zad par ston pa/ stobs kyis brgyan cing de bzhin gshegs pa'i stobs bcu rjes su thob pa/ mi 'jigs pas
247a2(mdo sde): brgyan cing phas kyi rgol ba thams cad kyis zil gyis mi non pa/ yon tan gyis brgyan cing sangs rgyas kyi yon tan mtha' yas pa thob pa/ chos kyis brgyan cing spu'i bu ga thams cad nas chos sgrog pa/ so sor rig pa'i rjes su song ba/ snang bas brgyan cing
247a3(mdo sde): sangs rgyas kyi chos thams cad lag mthil du thob pa/ 'od kyis brgyan cing sangs rgyas kyi zhing thams cad snang bar byed pa/ kun nas ston pas brgyan cing phyad par lung ston pa/ gdams pa dang rjes su bstan pas brgyan cing de byed pa'i chos tshar phyin pa/ rdzu
247a4(mdo sde): 'phrul gyi cho 'phrul gyis brgyan cing rdzu 'phrul rnam par dag pas rnam par grol ba thams cad ston pa/ sangs rgyas thams cad kyis mngon par bstod pas brgyan cing gzhan la rag ma las pa'i ye shes la gnas pa/ tshogs thams cad kyi yon tan gyis brgyan cing
247a5(mdo sde): sangs rgyas thams cad kyi chos 'dul ba'i rjes su zhugs pa ste/ shA ri'i bu gang bkod pa 'di lta bu kun du snang ba 'di ni/ byang chub sems dpa' nam mkha' mdzod kyi byin gyi rlabs so/ /shA ri'i bu byang chub sems dpa' sems dpa' chen po nam mkha' mdzod de
247a6(mdo sde): nga la blta ba dang / phyag 'tshal ba dang / bsnyen bkur byed pa dang / 'dus pa chen po'i le'u'i chos kyi rnam grangs 'di rab tu yongs su bzung ba dang / phyogs bcu'i 'jig rten gyi khams nas 'dus pa'i byang chub sems dpa' 'di dag chos kyi dga' ba dang / bde
247a7(mdo sde): ba dang / mchog tu dga' ba skyed pa dang / theg pa chen po 'di'ang rab tu yongs su gzung ba dang / byang chub sems dpa' thams cad kyi byang chub kyi phyogs kyi chos kyang yongs su gzung ba'i phyir nga'i gan du 'ong ngo / /de nas byang chub sems dpa' sems dpa'
247b1(mdo sde): chen po nam mkha' mdzod de bzhin gshegs pa rin po che bkod pa gcig pa de la gsol nas/ byang chub sems dpa' bye ba phrag bcu gnyis kyis yongs su bskor te mdun du bdar nas/ lhan cig tu mngon du gyur pa'i rdzu 'phrul mngon par 'du mi byed pa sangs rgyas
247b2(mdo sde): kyi rnam par rol pa dang / rdzu 'phrul gyi rkang pas bkod pa chen po'i 'jig rten gyi khams de nas mi snang bar gyur te/ sems kyi skad cig gcig byung ba tsam gyis mi mjed kyi 'jig rten gyi khams 'dir phyin nas de bar snang la 'dug ste/ bkod pa chen po'i 'jig rten gyi khams
247b3(mdo sde): kyi me tog dang / phreng ba dang / phye ma dang / spos dang / byug pa dang / gdugs dang / rgyal mtshan dang / ba dan ci 'dra ba de 'dra ba'i char rab tu phab pa/ 'di lta ste/ zla ba dang / zla ba chen po dang / shin tu mdzes pa'i zla ba dang / nyi ma'i 'od dang / nyi
247b4(mdo sde): ma rab tu 'bar ba dang / me shel dang / mdog mdzes dang / mdog mdzes chen po dang / mdog mdzes par 'dug pa dang / s+tha la dang / s+tha la chen po dang / s+tha la rab mdzes dang / dri ma med pa dang / kun du dri ma med pa dang / rnam dag 'od dang / gser du
247b5(mdo sde): snang dang / nam mkha' snang ba dang / reg gyur dang / dri chen dkar dang / 'dab brgya pa dang / ze ba stong ldan dang / mya ngan sel ba dang / dga' byed dang / lhas stod dang / klu'i me tog dang / dga' ba bde ba kun skyed pa dang / bsam gtan yan lag dang /
247b6(mdo sde): dris dga' ba dang / lus sems tshim byed dang / stong gsum dri dang / nad kun zhi byed dang / nad kun sel dang / bdag gi gzi brjid kyis brgyan cing / dpag tu med pa'i bsod nams kyis grub pa/ phyogs bcu'i byang chub sems dpas rig pa/ de lta
247b7(mdo sde): bu'i me tog gis stong gsum gyi stong chen po'i 'jig rten gyi khams 'di kun du khebs par byas pas/ bcom ldan 'das kyi 'khor gyi dkyil 'khor thams cad du me tog gis pus mo nub tsam du gang bar gyur to/ /de nas thams cad dang ldan pa'i 'khor des/ sngon
248a1(mdo sde): ma thos ma mthong ba'i me tog de mthong nas/ bcom ldan 'das la 'di skad ces gsol to/ /bcom ldan 'das 'di lta bu'i me tog blta na sdug pa 'di dag ga las mchis/ bcom ldan 'das kyis bka' stsal pa/ skyes bu dam pa byang chub
248a2(mdo sde): sems dpa' sems dpa' chen po nam mkha' mdzod de/ bkod pa chen po'i 'jig rten gyi khams de nas 'dir 'ongs te/ de nam mkha'i dkyil du 'dug nas/ 'di lta bu'i me tog gi char rab tu phab po/ /de nas byang chub sems dpa' sems dpa' chen po nam
248a3(mdo sde): mkha'i mdzod byang chub sems dpa' bye ba phrag bcu gnyis po de dag dang lhan cig tu nam mkha'i dkyil de nas babs te/ bcom ldan 'das kyi zhabs la mgo bos phyag 'tshal nas/ lan gsum bskor ba byas te/ bcom ldan 'das la 'di skad ces gsol to/ /bcom ldan
248a4(mdo sde): 'das de bzhin gshegs pa rin po che bkod pa gcig pa de/ bcom ldan 'das la gnod pa chung ngam/ nyam nga ba chung ngam/ bskyod pa yang ngam/ stobs dang bde bar reg pa la gnas sam zhes snyun gsol zhing / byang chub sems dpa' sems dpa' chen po nam
248a5(mdo sde): mkha' mdzod la sogs pa/ byang chub sems dpa' bye ba phrag bcu gnyis po 'dus pa chen po'i le'u'i chos kyi rnam grangs nyan 'tshal ba/ 'di dag ji ltar chos thams cad la dbang bgyid cing / chos chen po dang ldan pas slar ldog par 'gyur ba'i chos kyi bka' mchid
248a6(mdo sde): kyis bcom ldan 'das kyis mgu bar mdzod cig ces de skad kyang gsung ngo / /de nas byang chub sems dpa' nam mkha' mdzod kyis bcom ldan 'das kyi seng ge'i khri'i steng gi bar snang la dpag tshad stong phrag bcu tsam gyi rin po che'i gdugs byin gyis brlabs nas
248a7(mdo sde): bcom ldan 'das la thal mo sbyar te phyag 'tshal nas/ tshigs su bcad pa 'di dag gis mngon par bstod pa/ chos dang don dang yon tan ye shes 'phags pas na/ /yongs dag rnam dag snga nas dag cing dri ma med/ /gnas med nam mkha' 'dra bar mi g.yo
248b1(mdo sde): rab tu brnyes/ /rab zab kun nas spyod yul min la phyag 'tshal lo/ /rgyal ba chos kyi skus ni rab phye sku mnyam yang / /gzugs mdzes ldan zhing gzugs bzang sku yang ston par mdzad/ /sems can rnams la phan pa'i thugs rje rab bskyed nas/ /bsod
248b2(mdo sde): nams brgya pa'i mtshan gyi sku yi mchog kyang ston/ /khyod ni mi gsung rtog med sgra dang tshig kyang med/ /tshig gi rang bzhin brag ca'i mtshan nyid gzung du med/ /sgra med rtag med yi ge med pa mkhyen nas kyang / /byams pa khyod ni snying rje can pas rgyal ba'i
248b3(mdo sde): tshig kyang gsung / /sems can kun gyi sems dang sems byung rjes su rig /khyod ni sems kyi rang bzhin sgyu ma'i mtshan nyid mkhyen/ /sems kyi rgyud kyi rang bzhin ji 'dra rab mkhyen kyang / /sems dang yid rnams la ni khyod kyi sems mi gnas/ /'gro
248b4(mdo sde): ba rnams la khyed kyi spyod pa kun bstan te/ /bde bar gshegs pa'i sku ni 'gyur ba yong ma mchis/ /gang gi gzugs dang sems dang yon tan ci 'dra bar/ /mtshan dang spyod lam dag kyang de yi tshul du ston/ /bde gshegs chos 'di la ni nga yir 'dzin pa
248b5(mdo sde): med/ /khyod ni chos la gnas pa med cing 'dzin pa med/ /sems can mang po kun rtog chos kyis 'dul mkhyen nas/ /khyod ni bla na med pa'i chos rnams rtag tu ston/ /rgyal ba'i sku la 'khor 'di kun gyis bltas pa na/ /gzugs dang mtshan ma tha dad
248b6(mdo sde): bskal pa mi mnyam nas/ /khyod kyi sku ni mi 'gyur rtog med mtshan med de/ /'khor rnams ji lta'i sems dang bsam bzhin tshim par mdzad/ /chos 'di thams cad rgyu dang rkyen las skyes pa ste/ /byed med ngo bo nyid med kun du rtog la skyes/ /bde gshegs
248b7(mdo sde): de 'dra'i chos kyi tshul rnams mkhyen nas su/ /byang chub mi 'gyur zhi ba bla na med pa brnyes/ /mtha' dang de bzhin dbus bcad rnam par rtog pa med/ /stong zhing gsog la rang bzhin gsob ste ya ma brla/ /khyod kyis de 'dra'i chos nyid rnam dag mkhyen nas
249a1(mdo sde): su/ /'gro ba rnams la rgyu dang las dang byed pa ston/ /chos 'di sems can med cing srog dang gang zag med/ /nam mkha' mtshungs mnyam pas na ming yang rnam par dag /sems can gan du nyer gshegs yang dag bdag med
249a2(mdo sde): pa/ /mi 'chi 'dus ma byas la sems can mang sad mdzad/ /brtson 'grus mthu dang stobs kyis byang chub 'di tshol phyir/ /khyod kyis bskal pa bsam yas bye ba phrag brgyar spyad/ /sgrub pa med pa'i nan tan mtshan nyid byang chub ste/ /gang phyir spyod
249a3(mdo sde): pa'i don de rjes su thob par 'gyur/ /chos rnams mnyam pa nyid ni mnyam par bzhag mkhyen pas/ /rab dang 'bring dang tha ma dag kyang mnyam par mkhyen/ /mnyam pa nyid la mnyam nyid rtag bzhugs rnam mi rtog /de phyir rgyal ba mnyam par bzhag cing
249a4(mdo sde): mi 'gyur ba/ /phung po khams dang dbang po ji ltar sgyu ma bzhin/ /'jig rten gsum po chu zla 'dra ste 'pho ba med/ /sems can rnams ni rmi lam lta bur dngos med de/ /mkhyen pas rmi lam bzhin du rtogs nas chos 'di gsung / /byang chub mchog
249a5(mdo sde): rab brda yi rang bzhin khyod kyis brnyes/ /de ni thob dang ma thob pa zhes brjod du med/ /ji ltar byang chub khyod kyis de bzhin 'khor lo yang / /tshul dang tshul min 'jug pa'i mtshan bral rab tu bskor/ /rgal nas sems can mang po bsam yas rab sgrol
249a6(mdo sde): ba/ /grol nas bcings pa'i nang na mchis pa shin tu grol/ /theg chen bla med 'di la 'gro ba dbugs 'byin cing / /nges 'byin mnyam pa brnyes pa mya ngan 'das la 'god/ /gang na'ang sems can nam yang mya ngan 'das ma mchis/ /sems can gdod
249a7(mdo sde): nas rnam dag sems can nyid mi sgrub/ /sems can sgyu ma'i mtshan du byang chub sangs rgyas nas/ /'di yi mtha' rnams sems can mang po rtogs par mdzad/ /nam mkha' la ni gzugs rnams nam yang mi snang bzhin/ /de ltar 'gro ba kun gyi gzugs ni
249b1(mdo sde): gzugs nyid mtshungs/ /chos de gzugs dang gzugs med gzugs min mtshan nyid de/ /gang gis de ltar don rnams yang dag dben rtogs pa/ /ci tsam rgyal ba'i bsngags pa dag gis dper bgyis pa/ /de dag thams cad bsngags pa 'di la mthong
249b2(mdo sde): chags te/ /rang gi yon tan rnams kyi 'dren bsngags nam mkha' 'dra/ /gnyis med bsngags brjod de ni rgyal ba'i bsngags pa'o/ /sangs rgyas 'gro ba sad par mdzad cing dmigs med pa/ /sems med sems nyid brnyes pa khyod la phyag 'tshal lo/ /ji ltar
249b3(mdo sde): 'dren pa kun gyi mi yi seng ge bsngags/ /de ltar de bzhin nyid phyir yang dag yon tan bsngags/ /sems can thams cad bdag med mtshan nyid ye shes mnyam/ /thams cad rtogs nas chos dbyings rjes su rig par bgyi/ /chos kun 'dod chags bral ba
249b4(mdo sde): mtshan gyi tshul shes pa/ /des ni mnyam pa nyid kyis 'dren pa mchod par 'gyur/ byang chub sems dpa' sems dpa' chen po nam mkha' mdzod kyis tshigs su bcad pa 'di dag smras ma thag tu/ nam mkha' la 'dug pa'i khang pa brtsegs pa bkod pa chen po
249b5(mdo sde): de'ang rnam pa drug tu rab tu g.yos so/ /bar snang las kyang gang sangs rgyas bcom ldan 'das rnams kyis bskal pa grangs med pa bye ba khrag khrig brgya stong du yang dag par bsgrubs pa/ bla na med pa yang dag par rdzogs pa'i byang chub de ni byang chub sems dpa' sems
249b6(mdo sde): dpa' chen po nam mkha' mdzod kyis tshigs su bcad pa'i dbyangs kyis kun du brjod do/ /byang chub sems dpa' de dag ni rmi lam na'ang mngon par zhen pas dmigs par lta ba mi 'byung ngo / /gang dag tshigs su bcad pa'i chos kyi tshul 'di thos nas mos pa dang /
249b7(mdo sde): gang yang thos nas sgrub pa de dag ni ji ltar byang chub sems dpa' nam mkha' mdzod da ltar seng ge'i sgra sgrogs pa bzhin du/ de dag kyang seng ge'i sgra sgrogs par 'gyur ro zhes de lta bu'i sgra byung ngo / /de nas byang chub sems dpa' nam mkha' mdzod kyis tshigs su
250a1(mdo sde): bcad pa 'di dag smras nas bcom ldan 'das la 'di skad ces gsol to/ /bcom ldan 'das bdag kyang 'dus pa chen po'i le'u'i chos kyi rnam grangs 'di'i ming thos nas mi mjed kyi 'jig rten gyi khams 'dir bcom ldan 'das la blta ba dang / phyag bgyi ba
250a2(mdo sde): dang / bsnyen bkur bgyi ba dang / chos kyi rnam grangs 'di la yang chos snang bar bgyi ba gang bstan pa'i slad du 'dir mchis so/ /bcom ldan 'das gang skyes bu dam pa 'di dag gis chos kyi rnam grangs 'di la rang rang gi chos la the tshom du gyur pa de nges par bstan pa/
250a3(mdo sde): bcom ldan 'das de bzhin gshegs pa la yongs su zhus te/ de bzhin gshegs pa nges pa'i blo la rab tu gnas pas de dag gi the tshom thams cad kyang rab tu bsal cing sangs rgyas kyi chos thams cad snang bar bgyis pa de legs so/ /bcom ldan 'das gal te de bzhin
250a4(mdo sde): gshegs pas bdag la skabs phye na chos rnam par nges pa la 'jug pa'i bka' mchid cig bdag zhu'o/ /de ci'i slad du zhe na/ bcom ldan 'das ni mi chags pa'i ye shes can te sems can thams cad kyi dbang po mchog dang mchog ma lags pa mkhyen pa ye shes la
250a5(mdo sde): mkhas pa/ bcom ldan 'das ni snang ba brnyes pa ste mun pa thams cad dang bral ba/ bcom ldan 'das ni don mkhyen pa ste tshig thams cad rab tu dbye ba'i ye shes la mkhas pa/ bcom ldan 'das ni dus mkhyen pa ste tshod las mi 'da' zhing phyad par lung ston pa/ bcom
250a6(mdo sde): ldan 'das ni tshod mkhyen pa ste sems can thams cad la so so ci rigs par chos ston pa/ bcom ldan 'das ni rnam par rol pa ste mngon par shes pa dang / rdzu 'phrul gyi rkang pa rnam par nges pa'i ye shes la mkhas pa/ bcom ldan 'das ni shin tu rnam par gzigs pa'i blo
250a7(mdo sde): dang ldan pa ste sems can thams cad kyi sems kyi spyod pa phyag mthil du 'jog par kun du ston pa/ bcom ldan 'das ni mngon par 'phags pa ste spyi gtsug bltar mi mthong ba/ bcom ldan 'das ni zil gyis ma non pa ste stong gsum gyi stong chen po'i 'jig rten gyi khams na
250b1(mdo sde): dpa' bo gcig po/ /bcom ldan 'das ni rang byung ba ste slob dpon med par chos thams cad rang gis mngon par rdzogs par sangs rgyas pa/ bcom ldan 'das ni 'dren pa ste 'dren pa med pa dang lam ngan par zhugs pa rnams la yang dag pa'i lam ston pa/ bcom ldan 'das ni sman
250b2(mdo sde): pa'i rgyal po ste thog ma dang tha ma ma mchis pa'i 'dod pa dang / nyon mongs pa dang / kun du bsgribs pa dang / shin tu bsgribs pa dang / kun nas ldang bas bsgribs pa'i 'jig rten gnas pa rnams nad ma mchis pa 'chi ba ma mchis pa'i gnas kyi lam la rab tu 'god pa/ bcom
250b3(mdo sde): ldan 'das ni stobs dang drag shul 'chang ba ste gnas dang gnas ma yin pa mkhyen pa la mkhas shing gsum rig pa'i rig pa brnyes pa/ bcom ldan 'das ni mi 'jigs pa chen po brnyes pa ste zag pa zad cing mnyam pa nyid mngon par rdzogs par sangs rgyas te kun nas nyon mongs pa
250b4(mdo sde): med pa dang rnam par byang ba mkhyen pa la mkhas pa/ lha dang bcas pa'i 'jig rten gyi mdun du khyu mchog seng ge'i sgra sgrogs pa/ bcom ldan 'das ni sangs rgyas kyi chos ma 'dres pa dang ldan pa ste dus gsum la thogs pa med pa'i ye shes can bcom ldan 'das ni sku dang gsung
250b5(mdo sde): dang thugs yongs su dag pa ste 'khrul pa dang ca co mi mnga' ba/ snyoms par 'jug pa thams cad dang rnam par grol ba'i ye shes gzigs pa/ bcom ldan 'das ni byams pa chen po la gnas pa ste zhe 'gras pa med pa'i blo dang ldan pa/ sems can thams cad la sems
250b6(mdo sde): snyoms pa/ nam mkha' dang mtshungs pa'i 'od zer gyis gzigs pa'i spyan dang ldan pa/ bcom ldan 'das ni thugs rje chen po la gnas pa ste legs par byas pa dang / nyes par byas pa dang / bde ba dang sdug bsngal bas mi bskyod pa/ sems can thams cad la mnyam
250b7(mdo sde): par 'jug pa'i blo dang ldan pa/ bcom ldan 'das ni sangs rgyas thams cad dang mnyam pa ste mnyam pa'i ye shes gnyis su med pa la zhugs pa/ bcom ldan 'das ni bye brag med pa ste nam mkha' lta bur shin tu rnam par dag cing sems can thams cad la mnyam par sbyor
251a1(mdo sde): ba/ bcom ldan 'das ni 'dod pa med pa ste shes rab kyis ngoms pa/ rnyed pa dang bkur sti dang / tshigs su bcad pa dang bral ba/ bcom ldan 'das ni thams cad mkhyen cing thams cad gzigs pa spyan lnga'i tshul yongs su dag pa'o/ /bcom ldan 'das de ltar de
251a2(mdo sde): bzhin gshegs pa yon tan dang chos dang ye shes tshad ma mchis pa dang ldan par bdag gis rig nas chos rab tu brjod pa'i sgo yongs su zhu bar 'tshal te gus pa dang bcas shing chos la gces spras su bgyi ba dang ldan pa ste/ nga rgyal ma mchis shing sems can thams cad chos la
251a3(mdo sde): sbyor ba/ thams cad mkhyen pa'i ye shes kyis mngon par bsgrub pas chos 'tshal ba'i slad du de bzhin gshegs pa la yongs su zhu'o/ /de skad ces gsol pa dang / bcom ldan 'das kyis byang chub sems dpa' sems dpa' chen po nam mkha' mdzod la 'di skad ces bka'
251a4(mdo sde): stsal to/ /legs so legs so/ /skyes bu dam pa ji ltar khyod gang gA'i klung gi bye ma snyed kyi sangs rgyas bcom ldan 'das rnams la dris pa rnams lung bstan pa thob pa rigs kyi bu khyod ci dang ci 'dod pa de bzhin gshegs pa la dris shig dang dris pa de dang de nyid lung bstan pas ngas
251a5(mdo sde): khyod kyi sems rangs par bya'o/ /de nas byang chub sems dpa' sems dpa' chen po yon tan gyi rgyal po rab tu snang ba zhes bya ba 'khor der 'dus par gyur te/ 'dug pa des byang chub sems dpa' sems dpa' chen po nam mkha' mdzod la 'di skad ces smras so/ /ci zhig gi phyir
251a6(mdo sde): rigs kyi bu khyod de bzhin gshegs pa la zhu bar 'dod/ de nas byang chub sems dpa' sems dpa' chen po nam mkha' mdzod kyis byang chub sems dpa' sems dpa' chen po yon tan gyi rgyal po rab tu snang ba la tshigs su bcad pa slar smras pa/ gang rnams sems dang sems
251a7(mdo sde): la sems yid mtshungs/ /shin tu bsams sems ye shes mnyam la gnas/ /sems la sems med par ni zhugs pa'i tshul/ /de dag don du rgyal la bdag zhu'o/ /snang ba thob cing mun pa dri ma med/ /yid gnyis can gyi yid gnyis blo gcod pa/ /des byas rnam par
251b1(mdo sde): thar pa la gzhag pa/ /de dag ched du bde bar gshegs la zhu/ /bdag la bdag med shin tu rnam dag yid/ /sems can don zhugs sems can med la dga'/ /sems can bdag med gnyis las thar byed pa/ /rnam par nges pa'i chos kyi gtam 'di'o/ /cho ga spyod
251b2(mdo sde): yul brtul zhugs yongs su dag / bsam pa dag cing sems ni nam mkha' 'dra/ /lhun po lta bur brtan cing mi g.yo ba/ /de dag ched du don yod mdzad la zhu/ /mi zlogs brtan pa brtson 'grus kun nas bzang / /dpa' bo bdud kyi dgra yi nga rgyal bcom/ /nyon mongs rab tu
251b3(mdo sde): nyon mongs dri sbyong ba/ /mthong dga' de dag don du 'di zhu'o/ /thos sbyin tshul khrims bzod pa brtson 'grus dga'/ /bsam gtan rnam thar shes rab mchog tu gyur/ /mngon shes bsam gtan rnam par grol ba'i 'od/ /rab dga' dri med don du bdag zhu'o/ /stong pa mtshan ma
251b4(mdo sde): med cing mi smon gnas/ /bsams bzhin shi 'pho dang ni skye ba ston/ /skyes pa med cing mi gnas 'chi 'pho med/ /de dag don du mi yi spyod pa zhu/ /nyan thos rang rgyal skye bo gzhan dag gis/ /rtogs par dka' zhing zab mo mthong dka' ba/ /skye bo kun gyi yid rnams kun skul
251b5(mdo sde): ba'i/ /chos kyi gtam ni bde bar gshegs la zhu/ /legs par byas pa rdzogs pa'i chos la dga'/ /chos la chos med 'dzin pa gnyis las grol/ /rtag tu mnyam bzhag mchog gi chos la dga'/ /sems kyang nam mkha' mtshungs pa'i don du zhu/ /gang dag
251b6(mdo sde): sangs rgyas rigs gnas chos la dga'/ /rtag tu sangs rgyas bstod pa kun med blo/ /grags pa mtha' yas 'jig rten gsum du thos/ /yon tan rgya mtsho de phyir 'di zhu'o/ /de nas bcom ldan 'das la byang chub sems dpa' sems dpa' chen po nam mkha' mdzod kyis
251b7(mdo sde): 'di skad ces gsol to/ /bcom ldan 'das ji ltar na byang chub sems dpa' gang dag sbyin pa nam mkha' dang mtshungs pa rnams lags/ tshul khrims nam mkha' dang mtshungs pa dang / bzod pa nam mkha' dang mtshungs pa dang / brtson 'grus nam mkha' dang mtshungs pa dang /
252a1(mdo sde): bsam gtan nam mkha' dang mtshungs pa dang / shes rab nam mkha' dang mtshungs pa dang / bsod nams nam mkha' dang mtshungs pa dang / ye shes nam mkha' dang mtshungs pa rnams lags/ sangs rgyas kyis gnang ba'i sangs rgyas rjes su dran pa
252a2(mdo sde): dang / chos rjes su dran pa dang / dge 'dun rjes su dran pa dang / gtong ba rjes su dran pa dang / tshul khrims rjes su dran pa dang mi 'bral ba rnams lags/ sangs rgyas kyis gnang ba'i lha rjes su dran pa dang mi 'bral ba rnams lags/ mya ngan las 'das pa dang mnyam
252a3(mdo sde): pa thob cing byang chub sems dpa'i spyad pa yang spyod de sems can thams cad kyi spyod pa'i mtshan nyid dang chog shes pa rnams lags/ sangs rgyas bcom ldan 'das rnams kyi chos dkon mchog gi mdzod 'dzin pa dang / mtshan nyid kyi ngo bo nyid kyi chos gang de bzhin gshegs pas
252a4(mdo sde): mngon par rdzogs par sangs rgyas pa'i mtshan nyid kyi ngo bo nyid de'i chos thams cad yongs su 'dzin pa dang / thog ma nas sems can rnam par dag pas sems can thams cad yongs su smin par bgyid pa dang / sangs rgyas kyi chos thams cad yang dag par bsgrub pa'i slad du
252a5(mdo sde): tshul bzhin du'ang rab tu sbyor ba rnams lags/ mngon par shes pa las ma nyams shing chos thams cad la dbang bgyid pa rnams lags/ nyan thos dang rang sangs rgyas thams cad kyis shin tu rtogs par dka' ba'i chos kyi tshul zab mo la zhugs pa rnams lags/ rten cing
252a6(mdo sde): 'brel par 'byung ba la 'jug pa'i shes pa la mkhas te mtha' gnyis su lta ba thams cad dang bral ba rnams lags/ de bzhin gshegs pa'i phyag rgyas btab pas de bzhin nyid dbyer med pa shes pa mkhas pa rnams lags/ chos kyi dbyings kyi tshul la rab tu zhugs shing
252a7(mdo sde): chos kyi dbyings thams cad la yang dag par gzhol ba rnams lags/ bsam pa rdo rje ltar sra zhing mi phyed de theg pa chen po 'di la legs par gnas shing mi g.yo ba rnams lags/ sangs rgyas kyi yul rjes su thob cing rang gi yul yongs su dag pa rnams lags/ gzungs
252b1(mdo sde): thob pa rtag tu mi brjed par spyod pa rnams lags/ spobs pa thogs pa med cing rgyun mi chad la rtag tu sangs rgyas kyi byin gyi rlabs kyis byin gyis brlabs pa rnams lags/ skye ba dang 'chi 'pho ba dang / 'byung ba rnams la dbang thob pa rnams lags/ bdud bzhi'i lam las yang dag
252b2(mdo sde): par 'das shing bdud dang phyir rgol ba thams cad bcom pa rnams lags/ bsod nams kyi tshogs tshad med pa bsags shing sems can thams cad kyi 'tsho bar gyur pa rnams lags/ sangs rgyas rnams ma byung yang sangs rgyas kyi mdzad pas sems can rnams la nye bar gnas pa
252b3(mdo sde): rnams lags/ rgya mtsho'i phyag rgya'i ting nge 'dzin thob cing sems can thams cad kyi sems dang spyod pa la mi chags pa rnams lags/ chags pa thams cad las yang dag par 'das pa dang nam mkha' la rlung mar lta bu'i sems dang ldan pa rnams lags/ cho ga dang spyod pa'i tshul
252b4(mdo sde): shes pa dang mun pa dang bral zhing snang ba thob pa rnams lags/ gzhan gyi dring la mi 'jog cing rang byung gi ye shes shin tu rtogs pa rnams lags/ myur du theg pa chen po las thams cad mkhyen pa'i ye shes 'di thob par 'gyur ba lags/ de skad ces gsol pa dang / bcom
252b5(mdo sde): ldan 'das kyis byang chub sems dpa' sems dpa' chen po nam mkha' mdzod la 'di skad ces bka' stsal to/ /skyes bu dam pa khyod legs so legs so/ /skyes bu dam pa khyod de bzhin gshegs pa la don 'di 'dri bar sems pa legs so/ /'di lta ste khyod ni sems can thams
252b6(mdo sde): cad kyis gsol ba ma btab pa'i bshes gnyen sangs rgyas kyi chos thams cad la snang ba thob pa/ byams pa chen po dang snying rje chen po'i go cha bgos pa/ bgrang ba las 'das pa'i sangs rgyas la bsnyen bkur byas pa/ rtag tu chos tshol bas mi ngoms pa/ ye shes kyi
252b7(mdo sde): mtshon cha can nga rgyal gyi rnam pa thams cad las yang dag par 'das pa/ rtag tu rgyun mi 'chad par sems can gyi don la brtson pa/ 'jig rten gyi chos brgyad las yang dag par 'das pa/ nam mkha' dang mtshungs pa'i sems kyis thams cad mkhyen pa'i ye shes yang
253a1(mdo sde): dag par bsgrub pa ste/ skyes bu dam pa khyod kyi yon tan rnams kyi mtha' rtogs par sla ba ma yin no/ /de'i phyir rigs kyi bu khyod legs par rab tu nyon la yid la zung shig dang / ji ltar byang chub sems dpa' sems dpa' chen po rnams kyis yon tan 'di
253a2(mdo sde): rnams dang gzhan dag kyang thob par 'gyur ba bshad do/ /bcom ldan 'das legs so zhes gsol nas byang chub sems dpa' nam mkha' mdzod bcom ldan 'das kyi ltar nyan pa dang / bcom ldan 'das kyis 'di skad ces bka' stsal to/ /rigs kyi bu chos bzhi dang
253a3(mdo sde): ldan na byang chub sems dpa' sbyin pa nam mkha' dang mtshungs pa yin te/ bzhi gang zhe na/ 'di lta ste bdag rnam par dag pas sems can rnam par dag pa la 'jug pa dang / sems can rnam par dag pas sbyin pa rnam par dag pa la 'jug pa dang / sbyin pa rnam par
253a4(mdo sde): dag pas bsngo ba rnam par dag pa la 'jug pa dang / bsngo ba rnam par dag pas byang chub rnam par dag pa la 'jug pa ste/ rigs kyi bu chos bzhi po de dag dang ldan na byang chub sems dpa' sbyin pa nam mkha' dang mtshungs pa yin no/ /des rnam par dag pa brgyad kyi sgo
253a5(mdo sde): nas sbyin pa de sbyin te/ brgyad gang zhe na/ 'di lta ste/ ngar 'dzin pa rnam par dag par sbyin pa de sbyin/ nga yir 'dzin pa rnam par dag par sbyin pa de sbyin/ rgyu rnam par dag par sbyin pa de sbyin/ lta ba rnam par dag par sbyin pa de sbyin/ mtshan ma rnam par dag par
253a6(mdo sde): sbyin pa de sbyin/ tha dad pa rnam par dag par sbyin pa de sbyin/ rnam par smin pa la mi re ba rnam par dag par sbyin pa de sbyin/ nam mkha' dang mtshungs pa'i sems rnam par dag par sbyin pa de sbyin te/ de rnam par dag pa brgyad po 'di dag gi sgo nas sbyin pa de sbyin no/ /
253a7(mdo sde): ji ltar nam mkha' mtha' med pa de bzhin du sems mtha' med par byas te sbyin pa de sbyin/ ji ltar nam mkha' rgya che zhing bsgribs pa med pa de bzhin du byang chub tu bsngos te sbyin pa de sbyin/ ji ltar nam mkha' la gzugs med pa de bzhin du gzugs thams cad la mi gnas
253b1(mdo sde): par sbyin pa de sbyin/ ji ltar nam mkha' la tshor ba med pa de bzhin du tshor ba thams cad dang bral bar sbyin pa de sbyin/ ji ltar nam mkha' la 'du shes med pa de bzhin du 'du shes thams cad kyi mdud pa med par sbyin pa de sbyin/ ji ltar nam mkha' 'dus ma byas pa de bzhin
253b2(mdo sde): du 'dus byas thams cad med par sbyin pa de sbyin/ ji ltar nam mkha' mtshan nyid rnam par rig pa med pa de bzhin du rnam par shes pa mi gnas par sbyin pa de sbyin/ ji ltar nam mkha' sangs rgyas kyi zhing thams cad la khyab pa de bzhin du sems can thams cad la byams
253b3(mdo sde): pas khyab par sbyin pa de sbyin/ ji ltar nam mkha' mi zad pa de bzhin du dkon mchog gsum gyi rigs mi zad par bsngo zhing sbyin pa de sbyin/ ji ltar nam mkha' la mun pa med pa de bzhin du nyon mongs pa thams cad kyi mun pa med par sbyin pa de sbyin/ ji ltar nam mkha' rtag par rab
253b4(mdo sde): tu snang ba de bzhin du sems kyi rang bzhin yongs su dag par sbyin pa de sbyin/ ji ltar nam mkha' sems can thams cad kyi go skabs 'byed pa de bzhin du sems can thams cad nye bar 'tsho bar sbyin pa de sbyin/ ji ltar nam mkha' la nga'i ba med pa de bzhin du sems can thams cad yid la byed pa
253b5(mdo sde): thams cad dang bral bar sbyin pa de sbyin/ ji ltar sprul pas sprul pa la sbyin pa de sbyin pa lta bur rnam par mi rtog cing lhun gyis grub ste/ sems dang yid dang rnam par shes pa dang bral zhing chos thams cad la re ba med pa de ltar gnyis dang 'bral ba'i phyir sgyu ma'i mtshan nyid kyi ngo bo nyid rnam
253b6(mdo sde): par dag par byang chub sems dpas sbyin pa de sbyin te/ rigs kyi bu gang de lta bur sbyin pa yongs su gtong ba de ni shes rab kyi ye shes kyis ni sems can thams cad kyi nyon mongs pa thams cad yongs su 'dor zhing thabs kyi ye shes kyis ni sems can thams cad mi gtong ba ste/
253b7(mdo sde): rigs kyi bu de lta bur gtong ba'i sems ni byang chub sems dpa' sbyin pa nam mkha' dang mtshungs pa yin no/ /de nas byang chub sems dpa' sems dpa' chen po lag na mar me zhes bya ba 'khor de nyid du 'dus par gyur te 'dug pa des bcom ldan 'das la 'di skad ces
254a1(mdo sde): gsol to/ /bcom ldan 'das byang chub sems dpa' gang dag gi sbyin pa yongs su gtong ba 'di 'dra ba lags/ bcom ldan 'das kyis bka' stsal pa/ rigs kyi bu byang chub sems dpa' sems dpa' chen po gang de dag rnam pa med pa ste/ rnam pa rnam par dag
254a2(mdo sde): pa/ sems can gyi rnam pa ste/ sems can rnam par dag pa/ chos kyi rnam pa ste/ chos rnam par dag pa/ ye shes kyi rnam pa ste/ ye shes rnam par dag pa/ shes rab kyi rnam pa ste/ shes rab rnam par dag pa/ sems kyi rnam pa ste/ sems rnam par dag pa/
254a3(mdo sde): 'jig rten gyi rnam pa ste/ 'jig rten rnam par dag pa/ gzugs med pa gzugs su ston pa dang mi ston pa'i ye shes rnam par dag pa/ mun pa med cing mun pa rab tu snang bar byed pa/ mtshan ma thams cad rnam par bshig pas mtshan ma med pa'i mthar gyur pa/ mthar
254a4(mdo sde): phyin pa'i ye shes rnam par dag pa/ mi zad pa'i bzod pa dang ldan pa/ de bzhin gshegs pa'i ye shes mkhyen pa'i lung bstan pa thob pa/ mtshams bcad cing byang chub sems dpa' nges par gyur pa la zhugs pa/ phyir mi ldog pa'i phyag rgyas btab cing dbang bskur ba
254a5(mdo sde): thob pa/ sangs rgyas kyi chos thams cad la yang dag par zhugs shing mnyam pa nyid kyis mnyam par spyod pa/ legs par spyod pa la spyad pa/ sems can thams cad kyi spyod pa'i mtshan nyid dang cho ga shes pa'i byang chub sems dpa' sems dpa' chen po de dag
254a6(mdo sde): gi spyod yul te/ skyes bu dam pa de dang de dag ni de lta bu'i sbyin pa sbyin par byed do/ /bstan pa 'di bshad pa na byang chub sems dpa' khri drug stong nam mkha' dang mtshungs pa'i sbyin pa la bzod pa skyes so/ /de nas bcom ldan 'das kyis de'i tshe tshigs su bcad pa 'di dag
254a7(mdo sde): gsungs so/ /dag pa'i sems kyis rtag tu sbyin pa sbyin/ /byang chub phyir te rnam smin yong mi 'dod/ /dga' zhing mgu nas rjes su gdung med de/ /rab tu grol nas rtag tu sbyin pa sbyin/ /mkhas pas chos rnams sgyu 'drar shes nas su/ /lus dang srog la'ang
254b1(mdo sde): chags par mi 'gyur zhing / /de dag la ni nams kyang 'dzin pa med/ /de ltar de dag bsam pa byang chub nges/ /thams cad gtong yang mi dga' bar mi 'gyur/ /de la zhum pa med de gong ba med/ /de yis nam mkha' mtshungs par chos rnams bsgoms/ /de bas
254b2(mdo sde): dga' bar mi 'gyur zhum pa med/ /bdag gi rang bzhin snga nas rnam par dag /byang chub rnam par dag pas sbyin pa sbyin/ /de ni sems kyi rgyud la mi chags par/ /spros pa med par sbyin pa rab tu sbyin/ /sems mnyam yid kyang mnyam pas sbyin pa gtong / /
254b3(mdo sde): rab 'bring tha ma gsum yang med par sbyin/ /bsam pa yongs dag dri ma med pa yis/ /thams cad gtong yang rnam par smin mi 'dod/ /lus dang tshe ni mi rtag sgyu ma 'dra/ /longs spyod rmi lam glog bzhin snying po med/ /'jig rten kun la snying rje brtse bskyed nas/ /
254b4(mdo sde): 'jig rten chos kyis ma gos sbyin pa sbyin/ /nyon mongs dag phyir bdag gi nor kun gtong / /rgyal ba'i tshig gi gnas su 'gyur snyam ste/ /bdud rnams kyis kyang bdag la glags mi rnyed/ /de ltar brtags nas thams cad gtong ba yin/ /stobs bcus sbyin pa rtsa ba
254b5(mdo sde): yin zhes gsungs/ /de la rab tu gnas na tshul khrims ldan/ /tshul khrims yon tan gnas nas bsam gtan rnyed/ /bsam gtan ma chags shes rab rdzogs par byed/ /sbyin pa dang ni dul bas sems rab tshim/ /nyon mongs rnams kyang tshig nas phyir mi skye/ /
254b6(mdo sde): sbyin pa bdag dang gzhan la phan par gsungs/ /phan dang bde ba 'dus byas sbyin pas mgu/ /sbyin gtong nyon mongs spang zhing dge ba'i phyir/ /des na 'dzin pa la ni chags mi 'gyur/ /pha rol nyon mongs phyir ni mi gtong ste/ /bdag blo rnam dag byang chub phyir gtong
254b7(mdo sde): ngo / /ji lta ji ltar ma zhum sems kyis gtong / /de ltar des ni byang chub yon tan mthong / /ji lta ji ltar byang chub yon tan mthong / /de lta de ltar sems can brgya tshim byed/ /de nas yang bcom ldan 'das kyis byang chub sems dpa' sems dpa' chen po nam
255a1(mdo sde): mkha' mdzod la bka' stsal pa/ rigs kyi bu chos bzhi dang ldan na byang chub sems dpa' sems dpa' chen po tshul khrims nam mkha' dang mtshungs pa yin te/ bzhi gang zhe na/ 'di lta ste/ gzugs brnyan lta bu'i lus mnyam pa nyid dang / brag ca lta bu'i
255a2(mdo sde): sgra mnyam pa nyid dang / sgyu ma lta bu'i sems mnyam pa nyid dang / nam mkha' lta bu'i blo mnyam pa nyid de/ rigs kyi bu chos bzhi po de dag dang ldan na byang chub sems dpa' tshul khrims nam mkha' dang mtshungs pa yin no/ /rigs kyi bu brgyad po 'di dag ni byang chub sems
255a3(mdo sde): dpa' rnams kyi tshul khrims yongs su dag pa ste/ brgyad gang zhe na/ 'di lta ste/ sems rnam par dag pa'i phyir byang chub kyi sems dang mi 'bral ba dang / tshad mar gyur pa rnam par dag pa'i phyir nyan thos dang rang sangs rgyas kyi sems med pa dang / dam bcas pa rnam par
255a4(mdo sde): dag pa'i phyir bslab pa thams cad mi 'dor ba dang / smon lam yongs su dag pa'i phyir skye ba thams cad du mi 'jug pa dang / mngon par 'du mi byed pa yongs su dag pa'i phyir mi lhod pa dang / mtshan ma yongs su dag pa'i phyir byang chub tu bsngo ba dang / nyon mongs pa yongs su
255a5(mdo sde): dag pa'i phyir kun nas gdung ba med pa dang byang chub yongs su dag pa'i phyir smon lam yongs su rdzogs pa ste/ rigs kyi bu brgyad po de dag ni byang chub sems dpa' rnams kyi tshul khrims yongs su dag pa'o/ /gzhan yang tshul khrims yongs su dag pa ni nam mkha'
255a6(mdo sde): dag pa ste tshul khrims de yang dag pa'o/ /nam mkha' dri ma med pa ste tshul khrims de yang dri ma med pa'o/ /nam mkha' zhi ba ste tshul khrims de yang zhi ba'o/ /nam mkha' mi mtho ba ste tshul khrims de yang mi mtho ba'o/ /nam mkha' mi dma' ba ste tshul khrims de yang
255a7(mdo sde): mi dma' ba'o/ /nam mkha' gzung du med pa ste tshul khrims de yang gzung du med pa'o/ /nam mkha' gnas med pa ste tshul khrims de yang gnas med pa'o/ /nam mkha' med pa ma yin te tshul khrims de yang med pa ma yin pa'o/ /nam mkha' rtag pa ste tshul khrims de
255b1(mdo sde): yang rtag pa'o/ /nam mkha' mi zad pa ste tshul khrims de yang mi zad pa'o/ /nam mkha' mtshan ma med pa ste tshul khrims de yang mtshan ma med pa'o/ /nam mkha' rgyu ba med pa ste tshul khrims de yang rgyu ba med pa'o/ /nam mkha' spros pa med pa ste tshul khrims de
255b2(mdo sde): yang spros pa med pa'o/ /nam mkha' zag pa med pa ste tshul khrims de yang zag pa med pa'o/ /nam mkha' 'dus ma byas pa ste tshul khrims de yang 'dus ma byas pa'o/ /nam mkha' mi 'gyur ba ste tshul khrims de yang mi 'gyur ba'o/ /nam mkha' rnam par mi
255b3(mdo sde): rtog pa ste tshul khrims de yang rnam par mi rtog pa'o/ /nam mkha' thams cad du song ba ste tshul khrims de yang thams cad du song ba'o/ /nam mkha' mi chod mi phyed pa ste tshul khrims de yang mi chod mi phyed pa'o/ /nam mkha' mtshungs par sbyor ba ste tshul khrims de
255b4(mdo sde): yang mtshungs par sbyor ba'o/ /nam mkha' rang bzhin gyis kun nas nyon mongs pa can ma yin pa ste tshul khrims de yang rang bzhin gyis kun nas nyon mongs pa can ma yin pa'o/ /rigs kyi bu de ltar gnas pa'i byang chub sems dpa' ni tshul khrims nam mkha' dang
255b5(mdo sde): mtshungs pa yin no/ /de nas bcom ldan 'das kyis de'i tshe tshigs su bcad pa 'di dag gsungs so/ /sems kyi tshul khrims dri med srung zhing gdung ba med/ /lus dang sems kyang rnam dag ngag yid thams cad bsdams/ /mkhas pa rtag tu nang zhi tshul khrims dregs
255b6(mdo sde): mi snyems/ /blo 'chad sems la mi gnas byang chub sems la rton/ /las gang ma byas ma bsams de bzhin ma brtags te/ /de ni dmar sngo ser min kha dog gzugs mi gnas/ /gzugs med mi bden mi g.yo dben pa nam mkha' bzhin/ /tshul khrims lta
255b7(mdo sde): ba'i gnas med mkhas pa kun gyis bsngags/ /tshul khrims de ni rab zhi zhi byed nyon mongs zhi/ /zhi gnas lhag mthong dag gi mthar phyin mthar ston pa/ /gang su bcings las grol ba de dag tshul khrims bsnyen/ /de bas tshul khrims thar byed byang chub rtsa ba'i
256a1(mdo sde): gzhi/ /gang su sbyangs pa dgon gnas 'dod nyung chog shes pa/ /yo byad bsnyungs shing bsam gtan dben tshogs sems sbyangs pa/ /tshul khrims de yi gnas des sems rkang thar pa'i rten/ /de phyir tshul khrims brgyan pa lam bde thar gnas
256a2(mdo sde): pa/ /g.yo ba rlom sems kun bral lta ba'i nyon mongs gcod/ /nam mkha' mtshungs mnyam byams pas khyab cing mthar 'dzin spyod/ /byang chub phyir nges mi gtong byang chub kun mi rtog /gang mkhas chog shes de 'dra tshul khrims pha rol phyin// //'phags
256a3(mdo sde): pa nam mkha' mdzod kyis zhus pa zhes bya ba/ bam po gnyis pa/ rigs kyi bu de la ji ltar na byang chub sems dpa' bzod pa nam mkha' dang mtshungs pa yin zhe na/ rigs kyi bu chos bzhi dang ldan na byang chub sems dpa' bzod pa nam mkha' dang mtshungs pa yin te/ bzhi
256a4(mdo sde): gang zhe na/ 'di lta ste/ tshig nam mkha' dang mtshungs pa'i phyir gshe yang slar mi gshe ba dang / lus nam mkha' dang mtshungs pa'i phyir brdegs kyang slar mi rdeg pa dang sems nam mkha' dang mtshungs pa'i phyir spyos kyang slar mi spyo ba dang / bsam pa nam mkha' dang
256a5(mdo sde): mtshungs pa'i phyir khros kyang slar mi khro ba ste/ rigs kyi bu chos bzhi po de dag dang ldan na byang chub sems dpa' bzod pa nam mkha' dang mtshungs pa yin no/ /rigs kyi bu byang chub sems dpa' rnams kyi bzod pa nam mkha' dang mtshungs pa yongs su dag pa 'di brgyad de/
256a6(mdo sde): brgyad gang zhe na/ 'di lta ste/ nam mkha' la zhe 'gras pa med de sems can thams cad la zhe 'gras pa med pa'i bzod pa yongs su dag pa dang / nam mkha' la rjes su chags pa med de rnyed pa dang bkur sti la rjes su chags pa med pa'i bzod pa yongs su dag pa dang
256a7(mdo sde): nam mkha' ni mnyam par sbyor ba ste sems can thams cad la sems mnyam pa'i bzod pa yongs su dag pa dang / nam mkha' ni ma snad ma nyams pa ste lus dang sems zad pas nyams pa med pa'i bzod pa yongs su dag pa dang / nam mkha' ni bag la nyal thams cad
256b1(mdo sde): spangs pa ste bag la nyal med pa'i bzod pa yongs su dag pa dang / nam mkha' ni yid dang dmigs pa med pa ste yid dang dmigs pa med pa'i bzod pa yongs su dag pa dang / nam mkha' ni ma skyes ma byung ba ste ma skyes ma byung ba'i bzod pa can gyi bzod pa yongs su dag pa dang /
256b2(mdo sde): nam mkha' ni gzugs dang gzugs med pa thams cad la khyab pa ste byams pas khyab pa'i bzod pa yongs su dag pa'o/ /rigs kyi bu brgyad po de dag ni byang chub sems dpa' rnams kyi bzod pa yongs su dag pa nam mkha' dang mtshungs pa'o/ /rigs kyi bu byang chub sems
256b3(mdo sde): dpa' rnams kyi chos la nges par rtog pa'i bzod pa ni 'di brgyad de/ brgyad gang zhe na/ 'di lta ste/ stong pa nyid la bzod kyang lta ba gzhig pa'i phyir ma yin pa dang / mtshan ma med pa la bzod kyang mtshan ma sel ba ma yin pa dang / smon pa med pa la bzod kyang byang chub tu smon pa
256b4(mdo sde): med pa ma yin pa dang / mngon par 'du mi byed pa la bzod kyang 'dus byas rnam par gzhig pa'i phyir ma yin pa dang / skye ba med pa la bzod kyang 'dus ma byas kyi mtshan nyid kyis ma yin pa dang / 'byung ba med pa la bzod kyang skye ba dang gnas pas ma yin pa dang / sems
256b5(mdo sde): can med pa la bzod kyang dngos po rnam par gzhig pa'i phyir ma yin pa dang / ji lta ba bzhin du bzod kyang dus rnam par gzhig pa'i phyir ma yin pa ste/ rigs kyi bu brgyad po de dag ni byang chub sems dpa' rnams kyi chos la nges par rtog pa'i bzod pa'o/ /bzod pa zhes bya ba ni
256b6(mdo sde): 'di dag bdag la gshe yang bzod do snyam pa de ni nga yir 'dzin pa'i bzod pa ste/ 'di ni nam mkha' dang mtshungs pa'i bzod pa ma yin no/ /'di dag gshe ba bdag gis bzod par bya'o snyam pa de ni ngar 'dzin pa'i bzod pa ste/ de ni nam mkha' dang mtshungs pa'i bzod pa ma yin no/ /
256b7(mdo sde): 'di dag ni yi ge bsnor ba'o snyam pa de ni sgra dang skad kyi bzod pa ste/ de ni nam mkha' dang mtshungs pa'i bzod pa ma yin no/ /'di yang stong pa bdag kyang stong pa'o snyam pa de ni yid la byed pa sbyor ba'i bzod pa ste/ de ni nam mkha' dang mtshungs pa'i bzod pa ma yin no/ /bdag
257a1(mdo sde): gis bzod pa bya'o snyam pa de ni rnam par rig pa'i bzod pa ste/ de ni nam mkha' dang mtshungs pa'i bzod pa ma yin no/ /'di lta ste/ dper na shing sA la chen po'i tshal yod par la la zhig 'ongs te/ shing sA la bcad na de la shing sA la bcad pa'i lhag
257a2(mdo sde): ma rnams 'di snyam du 'di dag ni bcad do/ /bdag ni ma bcad do snyam du mi sems te/ de dag la rjes su chags pa yang med/ khong khro ba yang med de mi rtog rnam par mi rtog yongs su mi rtog pa de bzhin du/ gang bzod pa ni byang chub sems dpa'i bzod pa nam mkha' dang mtshungs
257a3(mdo sde): pa yongs su dag pa'i mchog go/ /de nas bcom ldan 'das kyis de'i tshe tshigs su bcad pa 'di dag gsungs so/ /zad pa shes pa bzod pa mi zad gtsang / /yid ni yul la ma chags shin tu bsgoms/ /phyi nang shin tu rnam dag mi gnas pa/ /nam mkha' mtshungs mnyam
257a4(mdo sde): sems mchog bzod pa'o/ /lus 'di gzugs brnyan rtsi shing rtsig pa 'dra/ /sems kyang gzugs med mi snang sgyu ma 'dra/ /chos 'di lta ba'i gnas med nam mkha' bzhin/ /lus kyang mi 'gyur yid la khro ba med/ /bkur sti byed la dga' dang zhe sdang med/ /mtho dang dma'
257a5(mdo sde): bar rnam par rtog pa med/ /theg pa gang 'dra sa ltar sbyor ba de/ /sems can dag par bstan 'dir bzod smra yin/ /srog med gang zag bdag med sems can med/ /chos 'di thams cad stong par gang bzod cing / /rgyu dang rkyen dang byed dang 'gal mi byed/ /de ni bstan 'dir bzod mchog
257a6(mdo sde): yang dag nyid/ /kha ngan zer ba'i tshig thos mi gshe zhing / /byed pa med pa nam mkha'i sprin sgra bzhin/ /bdag rnam bsal yid stong pa'i mchog mthong de/ /bstan 'dir sems can gtsang ma bzod smra yin/ /rigs kyi bu de la ji ltar na byang chub sems dpa' brtson 'grus
257a7(mdo sde): nam mkha' dang mtshungs pa yin zhe na/ /rigs kyi bu chos bzhi dang ldan na byang chub sems dpa' sems dpa' chen po brtson 'grus nam mkha' dang mtshungs pa yin te/ bzhi gang zhe na/ 'di lta ste/ dge ba'i rtsa ba thams cad la rtsom yang chos thams cad yongs su ma grub
257b1(mdo sde): par rab tu shes pa dang / sangs rgyas thams cad la mchod pa dang rim gro bya ba mngon par 'du byed kyang de bzhin gshegs pa rnams chos kyi sku mnyam par yang dag par rjes su mthong ba dang / sems can yongs su smin par byed kyang sems can rnam par dag pas sems can mi
257b2(mdo sde): dmigs pa dang / sangs rgyas thams cad kyi dam pa'i chos yongs su 'dzin kyang 'dod chags dang bral bar bya ba'i chos yang dag par rjes su mi mthong ba ste/ rigs kyi bu chos bzhi po de dag dang ldan na byang chub sems dpa' sems dpa' chen po brtson 'grus nam mkha' dang mtshungs
257b3(mdo sde): pa yin no/ /rigs kyi bu byang chub sems dpa' rnams kyi brtson 'grus yongs su dag pa 'di brgyad de/ brgyad gang zhe na/ 'di lta ste/ brtson 'grus gang gis lus brgyan pa'i lus de gzugs brnyan lta bur rig pas mi dmigs pa dang / brtson 'grus gang gis tshig mngon
257b4(mdo sde): par 'du byed pa'i tshig de ya ma brlar rnam par brtags te mi dmigs pa dang / brtson 'grus gang gis sems ting nge 'dzin gyi gnas su 'jog pa'i sems de sems kyi chos nyid kyis rnam par brtags te mi dmigs pa dang / brtson 'grus gang gis pha rol tu phyin pa'i phyogs thams
257b5(mdo sde): cad rab tu sdud par byed kyang de gcig nas gcig tu sems zad pa'i chos nyid kyis shin tu brtags te mi dmigs pa dang / brtson 'grus gang gis byang chub kyi phyogs kyi chos thams cad yang dag par bsgrub kyang byang chub de dngos po'i mtshan nyid du rnam par brtags te yang dag
257b6(mdo sde): par rjes su mi mthong ba dang / brtson 'grus gang gis sangs rgyas kyi zhing yongs su sbyong bar byed pa'i zhing de yang nam mkha' dang mtshungs pas rnam par brtags te mi dmigs pa dang / brtson 'grus gang gis thos pa thams cad 'dzin par byed pa de yang sgra brag ca
257b7(mdo sde): dang mtshungs par yang dag par rjes su mthong ba dang / brtson 'grus gang gis sangs rgyas kyi chos thams cad rab tu sgrub pa de yang chos kyi dbyings dbyer med pa'i mtshan nyid du rnam par brtags nas mi dmigs pa ste/ rigs kyi bu brgyad po de dag ni byang chub
258a1(mdo sde): sems dpa' rnams kyi brtson 'grus yongs su dag pa'o/ /rigs kyi bu 'di gnyis ni byang chub sems dpa' rnams kyi brtson 'grus te/ gnyis gang zhe na/ 'di lta ste/ sbyor ba'i brtson 'grus dang / yongs su chad pa'i brtson 'grus so/ /de la sbyor ba'i
258a2(mdo sde): brtson 'grus ni lus dang ngag dang sems dang rab tu ldan pa'o/ /yongs su chad pa'i brtson 'grus ni len pa med pa/ 'dor ba med pa gnas med pa ste/ nam byang chub sems dpa' lus dang ngag dang sems sbyor ba'i brtson 'grus rtsa ba nas mi gnas par shin tu brtags nas mi dmigs
258a3(mdo sde): shing yongs su chad pa'i brtson 'grus ni chos kyi dbyings kyi rjes su 'jug pas rjes su 'gro ba ste/ de ltar na byang chub sems dpa'i brtson 'grus nam mkha' dang mtshungs pa yin no/ /ji ltar nam mkha' gzugs med cing sems can thams cad rab tu rgyu ba de bzhin du byang chub sems
258a4(mdo sde): dpa' rnams kyi brtson 'grus de yang chos thams cad la mi gnas shing sems can thams cad yongs su smin par byed do/ /ji ltar nam mkha' gzugs thams cad la go skabs 'byed cing bla gab med pa de bzhin du byang chub sems dpa' rnams kyi brtson 'grus de yang sems can thams
258a5(mdo sde): cad la go skabs 'byed cing lta ba thams cad dang bral ba'o/ /ji ltar nam mkha' las rtswa dang / nags tshal dang / lo tog skye yang rtsa ba med cing gnas med pa de bzhin du byang chub sems dpa' rnams kyi brtson 'grus de yang sangs rgyas kyi chos thams cad skyed kyang 'jig tshogs la
258a6(mdo sde): lta ba'i rtsa ba la gnas pa med do/ /ji ltar nam mkha' thams cad du song yang 'pho ba'i mtshan nyid ma yin pa de bzhin du byang chub sems dpa'i brtson 'grus de yang dge ba'i chos thams cad kyi rjes su song yang 'pho ba'i mtshan nyid ma yin no/ /ji ltar nam mkha' mtshungs par
258a7(mdo sde): sbyor zhing gzugs tha dad par ston pa de bzhin du byang chub sems dpa' rnams kyi brtson 'grus de yang sems can thams cad la chos thams cad mtshungs par sbyor zhing spyod pa sna tshogs kun du ston to/ /nam byang chub sems dpa' gang kun du sgrub par byed pa de mnyam pa nyid pas
258b1(mdo sde): yang dag par rjes su mi mthong zhing / gang la rtsom pa de yang rnam par brtags nas mi dmigs te/ de ltar na byang chub sems dpa'i brtson 'grus nam mkha' dang mtshungs pa yin no/ /de nas bcom ldan 'das kyis de'i tshe tshigs su bcad pa 'di dag gsungs so/ /brtson 'grus
258b2(mdo sde): dag gi stobs kyis mthu bskyed nas/ /lus dang srog la'ang phangs par mi byed cing / /bdag nyid chen po byang chub spyad pa spyod/ /sems can phan pa'i don byed phan sems pa/ /sngon gyi srid par 'dus byas ci srid pa/ /byang chub yon tan phyir ni de srid 'khor/ /de dag skyo bar
258b3(mdo sde): 'gyur ba'ang yong med de/ /phyi phyir brtson 'grus dag ni rab tu skyed/ /sems can bsam mi khyab pa dgrol bar brtson/ /sangs rgyas bsam mi khyab pa mchod par brtson/ /zhing rnams bsam gyis mi khyab blta bar brtson/ /bsam gyis mi khyab bdud rnams 'dul bar brtson/ /
258b4(mdo sde): sbyin pa bsam gyis mi khyab gtang bar brtson/ /tshul khrims bsam gyis mi khyab bsrung bar brtson/ /bzod pa bsam gyis mi khyab bsgom par brtson/ /brtson 'grus bsam gyis mi khyab dge bar brtson/ /bsam gtan bsam gyis mi khyab sems par brtson/ /shes
258b5(mdo sde): rab bsam gyis mi khyab bsgom par brtson/ /byams pa bsam gyis mi khyab bsgom par brtson/ /don dang yon tan sgrub pa rab tu brtson/ /srog dang lus kyang mi phangs brtson par byed/ /nyon mongs 'thab pa kun las rnam par grol/ /stong pa rnam thar bdag med mngon
258b6(mdo sde): par brtson/ /bdag la bdag med che ba'i bdag nyid brtson/ /lta las rnam grol byang chub phyir yang brtson/ /sgyu ma smig rgyu'i ngo bo nyid du brtson/ /sems med sems kyang sems ma yin pa thob/ /g.yo ba med pa'i chos rnams ston par brtson/ /'gro ba kun du spyod
258b7(mdo sde): cing rnam par grol/ /bshad cing klog pa la ni rtag tu brtson/ /chos dang chos min gnyis las shin tu 'das/ /sgra dang yi ge'i ngo bo nyid la brtson/ /'gro ba rnams la mdo sde stong rnams smra/ /sangs rgyas yon tan rnams ni mtha' yang med/ /sems can spyod pa
259a1(mdo sde): rnams la'ang mtha' med de/ /mkhas pa de la rtag tu brtson 'grus sbyor/ /sems can spyod mtha' med la rab tu 'jug /chos 'di rnams ni skye med 'gag med de/ /mkhas pa de dag sems kyang mi zhum zhing / /phyi phyir brtson 'grus rlabs chen
259a2(mdo sde): rab bskyed de/ /'di 'dra'i chos la sems can bsgom du btsud/ /rigs kyi bu de la ji ltar na byang chub sems dpa' bsam gtan nam mkha' dang mtshungs pa yin zhe na/ rigs kyi bu chos bzhi dang ldan na byang chub sems dpa' bsam gtan nam mkha' dang mtshungs pa yin
259a3(mdo sde): te/ bzhi gang zhe na/ 'di lta ste sems nang du yang dag 'jog la nang du sems gnas par yang yang dag par rjes su mi mthong ba dang / sems phyi rol nas kyang zlog la phyi rol du sems rgyu ba yang mi dmigs pa dang / bdag gi sems mnyam pa nyid kyis sems can thams
259a4(mdo sde): cad kyi sems kyang mnyam pa nyid du snyoms par 'jug pa dang / sems mnyam pa nyid de yang sems sgyu ma'i chos su mnyam pa nyid du snyoms par 'jug pa ste/ rigs kyi bu chos bzhi po de dag dang ldan na byang chub sems dpa' bsam gtan nam mkha' dang mtshungs pa yin no/ /
259a5(mdo sde): rigs kyi bu byang chub sems dpa' rnams kyi bsam gtan yongs su dag pa 'di brgyad de/ brgyad gang zhe na/ 'di lta ste/ bsam gtan byed kyang phung po la gnas te bsam gtan mi byed pa dang / bsam gtan byed kyang khams la gnas te bsam gtan mi byed pa dang /
259a6(mdo sde): bsam gtan byed kyang skye mched la gnas te bsam gtan mi byed pa dang / bsam gtan byed kyang 'jig rten 'di la gnas te bsam gtan mi byed pa dang / bsam gtan byed kyang 'jig rten pha rol la gnas te bsam gtan mi byed pa dang / bsam gtan byed kyang 'dod
259a7(mdo sde): pa'i khams la gnas te bsam gtan mi byed pa dang / bsam gtan byed kyang gzugs kyi khams la gnas te bsam gtan mi byed pa dang / bsam gtan byed kyang gzugs med pa'i khams la gnas te bsam gtan mi byed pa ste/ rigs kyi bu brgyad po de dag ni byang chub
259b1(mdo sde): sems dpa' rnams kyi bsam gtan yongs su dag pa'o/ /gzhan yang nges par rtog pa'i sems ni bsam gtan yongs su dag pa ste/ de la nges par rtog pa'i sems nyid gang zhe na/ gang chos rnams la mi mtho mi dma' ba/ mi stod mi smod pa/ 'gyur ba med pa/ rnam par mi rtog
259b2(mdo sde): pa/ pa med pa/ 'bri ba med pa/ 'dzin pa med pa/ gtong ba med pa/ mun pa med pa/ snang ba med pa/ rtog pa med pa/ rnam par rtog pa med pa/ 'du shes med pa/ yid la byed pa med pa/ gcig pa'ang ma yin/ gnyis pa'ang ma yin/ gnyis ma yin pa'ang ma yin pa/
259b3(mdo sde): g.yo ba med pa/ rlom sems med pa/ spros pa med pa/ pa med pa/ bri ba med pa/ sgom pa med pa/ 'jigs pa med pa ste/ gang mtshan ma dang dmigs pa thams cad la mi gnas pa/ gang sems mi gnas pa de ni sems nges par rtog pa'o/ /sems nges par rtog pa
259b4(mdo sde): ni gzugs rnams la mi rgyug ste/ mig dang gzugs dang rnam par shes pa rig cing rang gi mtshan nyid rnam par dag par bsam gtan byed do/ /sems nges par rtog pa ni sgra rnams la mi rgyug ste/ rna ba dang sgra dang rnam par shes pa rig cing rang gi mtshan nyid rnam par dag par bsam
259b5(mdo sde): gtan byed do/ /sems nges par rtog pa ni dri rnams la mi rgyug ste/ sna dang dri dang rnam par shes pa rig cing rang gi mtshan nyid rnam par dag par bsam gtan byed do/ /sems nges par rtog pa ni ro rnams la mi rgyug ste/ lce dang ro dang rnam par shes pa rig cing rang gi mtshan nyid rnam
259b6(mdo sde): par dag par bsam gtan byed do/ /sems nges par rtog pa ni reg pa rnams la mi rgyug ste/ lus dang reg pa dang rnam par shes pa rig cing rang gi mtshan nyid rnam par dag par bsam gtan byed do/ /sems nges par rtog pa ni chos rnams la mi rgyug ste/ yid dang chos dang
259b7(mdo sde): rnam par shes pa rig cing rang gi mtshan nyid rnam par dag par bsam gtan byed do/ /rigs kyi bu 'di lta ste dper na/ bskal pas sreg pa na nam mkha' mi 'tshig cing / chus 'jig pa na nam mkha' gsher bar mi 'gyur ba de bzhin du/ byang chub sems dpa'i
260a1(mdo sde): bsam gtan nam mkha' dang mtshungs pa yang nyon mongs pa thams cad kyis mi 'tshig cing bsam gtan dang / rnam par thar pa dang / ting nge 'dzin dang / snyoms par 'jug pa thams cad la'ang ma chags pa yin no/ /mnyam par bzhag pa yang yin la sems
260a2(mdo sde): rnam par g.yengs pa'i sems can rnams kyang shin tu 'god do/ /mnyam par bzhag kyang dga' ba med la langs nas kyang khong khro ba med pa yin no/ /'phags pa'i skye bo rnams la zhi ba nye bar ston kyang 'phags pa ma yin pa'i skye bo rnams yongs su smin par bya ba'i phyir brtson
260a3(mdo sde): 'grus rab tu 'bar bar yang byed do/ /mnyam par bzhag cing mnyam pa yang yin la mi mnyam par spyod pa rnams la tha dad par ston pa yang rab tu ston to/ /mnyam pa nyid kyis mi mnyam pa yang mi mthong la/ mi mnyam pas mnyam pa nyid dang 'gal bar yang mi byed do/ /de ni
260a4(mdo sde): mi 'gal zhing 'gal ba med pa nam mkha' dang mtshungs pa'i sems kyi bsam gtan pa zhes bya'o/ /shes rab che ba'i bsam gtan pa zhes bya'o/ /rnam par shes pa rab tu mi gnas pa'i bsam gtan pa zhes bya'o/ /gang gis bsam gtan de ltar mngon par rtogs pa'i byang
260a5(mdo sde): chub sems dpa' de bsam gtan nam mkha' dang mtshungs pa ste/ mi gnas pa'i bsam gtan yin no/ /de nas bcom ldan 'das kyis de'i tshe tshigs su bcad pa 'di dag gsungs so/ /bsam gtan rnams kyis dbang po yongs su dag /dran pa rtse gcig yid ni
260a6(mdo sde): mnyam par bzhag / gnas rnams thams cad la yang mi gnas shing / /'gro ba kun la mnyam nyid snyoms par bzhag /nang dang phyi rol dag na gnas pa yi/ /phung po skye mched khams la mi gnas shing / /nye bar zhi ba dben pa spyod yul te/ /mkhas pa de dag rtag
260a7(mdo sde): tu mnyam par bzhag / mnyam pa nyid kyis rtag tu mnyam bzhag pa/ /chos kyi dbyings dang mnyam zhing mtshungs pa'i yid/ /shin tu dben pa'i sems kyang ston byed cing / /mkhas pa bsam gtan kun la'ang mi chags so/ /'gro ba rnams kyang yongs su smin bya'i phyir/ /
260b1(mdo sde): 'chi 'pho skye ba 'chi ba nyer ston kyang / /ting nge 'dzin las de dag mi nyams te/ /de ni sems rtogs dbang gis de 'dra'o/ /gzugs med ting nge 'dzin kyang spyod yul la/ /sems can rnams ni yongs su smin bya'i phyir/ /'dod pa'i khams su'ang rab tu snang byed de/ /de dag
260b2(mdo sde): bdag dang sems can mi gnas so/ /nam mkha' dang ni mtshungs pa'i spyod yul te/ /sgyu ma dang yang mtshungs shing smig rgyu 'dra/ /rmi lam chu zla sprin gyi mtshan nyid du/ /chos rnams shes nas rtag tu mnyam par bzhag /'gro ba kun gyi sems kyi spyod yul du/ /'gro ba rnams
260b3(mdo sde): la sems dang blo 'jug cing / /sems rgyud la ni sgrib pa med pa ste/ /rang gi sems kyi rgyud kyang rab tu shes/ /bsam gtan rdzu 'phrul mngon shes mkhas pa yis/ /zhing rnams mang po bye bar der 'gro zhing / /mi shes nyon mongs thams cad spangs pa'i yid/ /rgyal ba bsam
260b4(mdo sde): mi khyab la mchod par byed/ /dbang po rnams ni dul zhing zhi ba'i yid/ /zhi gnas pha rol phyin cing mi rtog pa/ /de ni 'gro ba rnams la zhi ba'i yid/ /rtag tu ye shes stobs la mnyam par bzhag /mnyam pa nyid dang mnyam pa'ang yong med la/ /mnyam pa nyid ces bya bar
260b5(mdo sde): mtshan med de/ /mnyam nyid de la gang dag rab gnas pa/ /de dag rtag tu mnyam par bzhag pa yin/ /rigs kyi bu de la ji ltar na byang chub sems dpa' shes rab nam mkha' dang mtshungs pa yin zhe na/ rigs kyi bu chos bzhi dang ldan na byang chub sems dpa' sems
260b6(mdo sde): dpa' chen po shes rab nam mkha' dang mtshungs pa yin te/ bzhi gang zhe na/ 'di lta ste/ nam mkha' rnam par dag pas sems can thams cad rnam par dag par 'jug pa dang / ye shes rnam par dag pas rnam par shes pa thams cad rnam par dag par 'jug pa dang /
260b7(mdo sde): chos kyi dbyings rnam par dag pas bdag dang sems can dang srog dang gang zag rnam par dag par 'jug pa dang / don rnam par dag pas yi ge thams cad rnam par dag par rab tu rtogs pa ste/ rigs kyi bu chos bzhi po de dag dang ldan na byang chub sems dpa' shes rab
261a1(mdo sde): nam mkha' dang mtshungs pa yin no/ /rigs kyi bu byang chub sems dpa' rnams kyi shes rab yongs su dag pa ni 'di brgyad de/ brgyad gang zhe na/ 'di lta ste/ dge ba'i chos thams cad yang dag par sgrub kyang rtag par lta bar mi sbyor ba dang / mi dge
261a2(mdo sde): ba'i chos thams cad spong bar brtson 'grus rtsom yang chad par lta bar mi ltung ba dang / rten cing 'brel par 'byung ba la 'jug kyang mi skye ba'i bzod pa dang 'gal bar mi byed pa dang / so so yang dag par rig pa bzhi shes par snang yang nges pa'i tshig gi spobs pa la mi chags pa dang /
261a3(mdo sde): chos kyi sdom bzhi'ang ston la mi rtag pa dang / sdug bsngal ba dang / bdag med pa dang / zhi ba nyid du dngos po yang dag par rjes su mi mthong ba dang / las dang bya ba la 'jug pa rab tu ston kyang las byed cing rnam par smin pa med pa las kyang mi g.yo ba dang / spros pa med pa'i chos
261a4(mdo sde): shes pa la gnas pa yin yang chos thams cad kyi tshig rab tu dbye ba nges par bstan pa rab tu ston pa dang / chos thams cad kyi snang ba la rab tu rnyed pa yin gyis kun nas nyon mongs pa dang rnam par byang ba yang sems can rnams la rab tu ston pa ste/ rigs kyi bu brgyad po de dag
261a5(mdo sde): ni byang chub sems dpa' rnams kyi shes rab yongs su dag pa'o/ /yang shes rab ces bya ba 'di ni rnam par rtog pa kun nas 'bar ba med pa'i phyir nye bar zhi ba'i tshig go/ /rang gi mtshan nyid kyis rnam par dag pa'i phyir 'di ni mi 'gyur ba'i tshig go/ /gnas med pa'i phyir 'di
261a6(mdo sde): ni rnam par mi rtog pa'i tshig go/ /yang dag pa nyid ji lta ba'i phyir 'di ni ji lta ba bzhin gyi tshig go/ /'gyur ba ma yin pa'i phyir 'di ni bden pa'i tshig go/ /ma rung bar mi 'gyur ba'i phyir 'di ni yang dag pa'i tshig go/ /bcings pa yang dag par bcom pa'i phyir 'di ni yid rno
261a7(mdo sde): ba'i tshig go/ /'phags pa'i yon tan gyi phyir 'di ni ngoms pa'i tshig go/ /shin tu brtags pa'i phyir 'di ni nges par 'byed pa'i tshig go/ /brjod du med pa'i phyir 'di ni don gyi tshig go/ /khyad par med pa'i phyir 'di ni mtshungs pa'i tshig go/ /mi shigs pa'i phyir 'di ni
261b1(mdo sde): snying po'i tshig go/ /mi gnas pa'i phyir 'di ni ma g.yos pa'i tshig go/ /rab tu 'bigs pa'i phyir 'di ni rdo rje'i tshig go/ /byed pa byas pa'i phyir 'di ni sgrol ba'i tshig go/ /rang bzhin gyis kun nas nyon mongs pa med pa'i phyir 'di ni rnam par dag pa'i tshig go/ /snang ba mi
261b2(mdo sde): dmigs pa'i phyir 'di ni mun pa med pa'i tshig go/ /sgro btags pa med pa'i phyir 'di ni gnyis su med pa'i tshig go/ /shin tu zad cing byang ba'i phyir 'di ni zad pa'i tshig go/ /'dus ma byas pa'i phyir 'di ni mi zad pa'i tshig go/ /sbyor ba med pa'i phyir 'di ni 'dus ma byas kyi tshig go/ /
261b3(mdo sde): shin tu rnam par dag pa'i phyir 'di ni nam mkha'i tshig go/ /sgrib pa med pa'i phyir 'di ni nam mkha'i tshig go/ /gnas pa'i gnas kyi phyir 'di ni kun nas gsal byed kyi tshig go/ /ngo bo nyid med pa'i phyir 'di ni mi dmigs pa'i tshig go/ /rnam par shes pa dang ye shes
261b4(mdo sde): gnyis su med pa'i phyir 'di ni ye shes kyi tshig go/ /gnyen po med pa'i phyir 'di ni mi rdzi ba'i tshig go/ /mngon par ma grub pa'i phyir 'di ni lus med pa'i tshig go/ /kun du rtog pa'i sdug bsngal gyi phyir 'di ni yongs su shes pa'i tshig go/ /sred pa'i bag la nyal
261b5(mdo sde): yang dag pa bcom pa'i phyir 'di ni kun 'byung ba spangs pa'i tshig go/ /rab tu ma byung ba'i phyir 'di ni 'gog pa'i tshig go/ /gnyis su med pa'i lam la rab tu 'jug pa'i phyir 'di ni bsgom pa'i tshig go/ /rdzogs pa'i sangs rgyas par rab tu phye ba'i phyir 'di ni sangs
261b6(mdo sde): rgyas pa'i tshig go/ /rab tu 'dod chags dang bral ba'i phyir 'di ni chos kyi tshig ste/ gang de lta bu'i tshig la 'jug pa'i ye shes snang ba gzhan gyi dring la mi 'jog pa'i phyir 'di ni shes rab ces bya'o/ /gang nges par bstan pa thams cad la nam mkha' dang mtshungs par bstan
261b7(mdo sde): pa'i rjes su 'gro ste/ rjes su 'gro bas chos chung ngu la yang mi rtog rnam par mi rtog pa 'di ni byang chub sems dpa'i shes rab kyi pha rol tu phyin pa nam mkha' dang mtshungs pa'o/ /de nas bcom ldan 'das kyis de'i tshe tshigs su bcad pa 'di dag gsungs so/ /
262a1(mdo sde): shes rab lta dang mun pa nyon mongs gcod/ /rab tu bag chags nyon mongs rab bsal cing / /rgyu dang rkyen dang byed pa nges par ston/ /mtha' rnams thams cad yongs su gcod par byed/ /bdag dang sems can la yang mi gnas shing / /gang zag
262a2(mdo sde): srog la'ang rtag tu gnas pa med/ /dngos dang dngos med gnyis las thar byed de/ /shes rab pha rol 'gro bar rab tu bstan/ /shes rab bdud las rgyal te nyon mongs med/ /shes rab chu bo las bsgral rab tu sgrol/ /shes rab ye shes byed cing rnam par spyod/ /
262a3(mdo sde): shes rab thar pa bde ba'i mchog kyang ston/ /shes rab kyis ni bsgribs pa'i rtsa ba spyod/ /phung po khams ni yongs su shes pa'i mtshan/ /mtshan dang mtshan gzhi mtshungs mtshan grol byed pa/ /shes rab thob pa srid pa gsum na mdzes/ /yongs su dag spyod
262a4(mdo sde): shes rab ces bya ste/ /'jig rten thams cad kyis ni mi gos spyod/ /spyad pa spyod pa rab tu rtogs par spyod/ /shes rab dag pa'i mi ni rnam par mdzes/ /mig lnga dag ni yongs su dag byed cing / /dbang po lnga ni yongs su snang bar byed/ /'gro ba lnga rnams rab tu gcod
262a5(mdo sde): par byed/ /phung po lnga ni zad phyir chos ston to/ /pha rol tshu rol rtag tu mi gnas shing / /chos kyi dbyings gnas gnas la shin tu gnas/ /bar snang dang ni mtshungs mnyam 'dra ba ste/ /sangs rgyas ye shes rjes su mthun zhing 'phags/ /rnyed dang ma rnyed gnyi ga'i mtha'
262a6(mdo sde): las grol/ /dbus la rtog pa kun rtog mi rtog pa/ /gang rnams 'phags pa thams cad song ba yi/ /'chi ba med pa'i lam du 'jug pa ston/ /sdug bsngal shes shing de bzhin sred pa spangs/ /lam rnams ston cing 'gog pa'ang rab tu 'chad/ /bden pa shes
262a7(mdo sde): par shes rab 'di 'jug ste/ /des ni sngon gyi mtha' yang rab tu bcad/ /zhing rnams thams cad zhing mtshungs zhing ma yin/ /chos rnams thams cad chos mtshungs rab tu dben/ /sems can thams cad bdag med sems can mtshungs/ /shes rab blos dpyod pas ni
262b1(mdo sde): 'di shes so/ /rigs kyi bu de la byang chub sems dpa' rnams kyi bsod nams nam mkha' dang mtshungs pa gang zhe na/ rigs kyi bu sangs rgyas kyi chos ni nam mkha' dang mtshungs te/ de dag gi byang chub kyi sems kyi sa bon de yang nam mkha' dang mtshungs so/ /rigs
262b2(mdo sde): k yi bu byang chub sems dpa'i bsod nams ji snyed mngon par 'du bya ba mngon par 'du byed pa de yang byang chub kyi sems dang mi 'bral te dge ba'i rtsa ba bsags shing bsags pa de dag kyang thams cad mkhyen pa nyid du sngo bar byed cing de dag thams cad kyang nam mkha' dang mtshungs par
262b3(mdo sde): tshad med par rab tu gnas so/ /de la byang chub sems dpas 'di ltar nam mkha' tshad med pa'i phyir bdag gis bsod nams tshad med pa mngon par 'du bya'o snyam du sems bskyed par bya'o/ /de ci'i phyir zhe na/ tshad med par brtsams pas tshad med pa'i don 'phel ba yin
262b4(mdo sde): te/ de la byang chub sems dpas bsod nams kyi tshogs tshad med pa la brtson par bya'o/ /rigs kyi bu tshad med pa bcu po 'di dag ni gang byang chub sems dpas bsod nams kyi tshogs kyis yongs su rdzogs par bya ba ste/ bcu gang zhe na/ 'di lta ste/ mtshan dang dpe
262b5(mdo sde): byad bzang po yongs su rdzogs pas lus kyi rgyan tshad med pa yongs su rdzogs par bya ba dang / sems can thams cad kyi rjes su song ba'i dbyangs kyi dkyil 'khor rnam par dag pas ngag gi rgyan tshad med pa yongs su rdzogs par bya ba dang / sems can thams cad kyi
262b6(mdo sde): sems kyi rjes su 'jug pas sems kyi rgyan tshad med pa yongs su rdzogs par bya ba dang / spyod pa dang ye shes dang spyod lam tshad med pas sems can yongs su smin par bya ba tshad med pa yongs su rdzogs par bya ba dang / rnam pa tshad med pa rnams kyis sangs rgyas kyi
262b7(mdo sde): zhing yongs su dag pa tshad med pa yongs su rdzogs par bya ba dang / bsod nams dang sems nges par rtog pa dang dpyod pa tshad med pas sangs rgyas kyi spyod lam tshad med pa yongs su rdzogs par bya ba dang / rgyan bkod pa thams cad dang spyod pa thams cad kyis byang chub
263a1(mdo sde): kyi snying po'i rgyan tshad med pa yongs su rdzogs par bya ba dang / gtan pa med pa'i mchod sbyin yongs su rdzogs pas mdzod spu yongs su spyad pa tshad med pa yongs su rdzogs par bya ba dang / bla ma la rim gro byed cing 'dud pa tshad med pa dang nga rgyal bcom pa tshad
263a2(mdo sde): med pas dbu'i gtsug tor spyi gtsug bltar mi mthong ba tshad med pa yongs su rdzogs par bya ba dang / sgyu dang g.yo med par 'ong ba dang 'gro ba dang 'thun par 'dzin pas don yod par rnam par gnon pa tshad med pa yongs su rdzogs par bya ba ste/ rigs kyi bu tshad med pa bcu po de
263a3(mdo sde): dag ni gang byang chub sems dpas bsod nams kyi tshogs kyis yongs su rdzogs par bya ba'o/ /gzhan yang rigs kyi bu nam byang chub sems dpa' sems nam mkha' dang mtshungs par gyur pa de nam mkha' tshad med pas de'i rtsom pa thams cad kyang tshad med par kun du gnas
263a4(mdo sde): te/ de bas na bsod nams nam mkha' dang mtshungs pa zhes bya'o/ /rigs kyi bu de la ji ltar na byang chub sems dpa' ye shes nam mkha' dang mtshungs pa yin zhe na/ gang sems can thams cad kyi sems la ye shes des khyab par byed cing / sems can thams cad kyi sems
263a5(mdo sde): 'dod chags dang bcas pa'i sems kyang 'dod chags dang bcas pa'i sems su yang dag pa ji lta ba bzhin du rab tu shes so/ /zhe sdang dang bcas pa'i sems kyang zhe sdang dang bcas pa'i sems su yang dag pa ji lta ba bzhin du rab tu shes so/ /gti mug dang bcas pa'i
263a6(mdo sde): sems kyang gti mug dang bcas pa'i sems su yang dag pa ji lta ba bzhin du rab tu shes so/ /nye ba'i nyon mongs pa dang bcas pa'i sems kyang des nye ba'i nyon mongs pa dang bcas pa'i sems su yang dag pa ji lta ba bzhin du rab tu shes so/ /des bdag 'dod chags
263a7(mdo sde): med pa'i chos kyi rang bzhin las ma g.yos par sems can gzhan rnams dang gang zag gzhan dag la 'dod chags 'dul ba'i phyir chos 'chad do/ /des bdag nyid zhe sdang med pa'i chos kyi rang bzhin las ma g.yos par sems can gzhan rnams dang gang zag gzhan dag la
263b1(mdo sde): zhe sdang 'dul ba'i phyir chos 'chad do/ /des bdag nyid gti mug med pa'i chos kyi rang bzhin las ma g.yos par sems can gzhan rnams dang gang zag gzhan dag la gti mug 'dul ba'i phyir chos 'chad do/ /des bdag nyid nye ba'i nyon mongs pa med pa'i chos kyi rang bzhin
263b2(mdo sde): las ma g.yos par sems can gzhan rnams dang / gang zag gzhan dag la nyon mongs pa thams cad 'dul ba'i phyir chos 'chad do/ /des 'dod chags dang / zhe sdang dang / gti mug gi nyon mongs pa rnam par dag par bya ba'i phyir chos 'chad do/ /'dod chags dang /
263b3(mdo sde): zhe sdang dang / gti mug dang nye ba'i nyon mongs pa'i sems la dman par yang yang dag par rjes su mi mthong / 'dod chags dang / zhe sdang dang / gti mug dang nye ba'i nyon mongs pa med pa'i sems la mchog tu yang yang dag par rjes su mi mthong ngo / /de ci'i phyir zhe na/ 'di
263b4(mdo sde): ltar byang chub sems dpa' de gnyis su med pa'i mtha'i sgo nas chos kyi dbyings yongs su shes te/ chos kyi dbyings gang yin pa de 'dod chags kyi dbyings/ chos kyi dbyings gang yin pa de zhe sdang gi dbyings/ chos kyi dbyings gang yin pa de gti mug gi dbyings/ chos kyi
263b5(mdo sde): dbyings gang yin pa de nyon mongs pa'i dbyings so/ /de bas na chos thams cad chos kyi dbyings su yang dag par 'du'o zhes bya ste/ chos kyi dbyings ni gar yang 'gro ba'ang med/ mi 'gro ba'ang med do/ /chos thams cad ni chos kyi dbyings kyi rjes su song ste/ gang bdag
263b6(mdo sde): gi dbyings shes pa des chos kyi dbyings kyang shes so/ /de ltar na chos kyi dbyings dang bdag gi dbyings de dag mi gnyis so/ /de ci'i phyir zhe na/ bdag rnam par dag pas chos kyi dbyings kyang rnam par dag go/ /de bzhin du chos thams cad kyang rnam par dag pa ste/
263b7(mdo sde): gang rnam par dag pa de rab tu snang ba'o/ /gang rab tu snang ba de bla gab med pa'o/ /gang bla gab med pa de la mtshan ma thams cad kyi skabs med do/ /gang mtshan ma med pa de la gnas pa gang yang med de/ mi gnas pa ni nam mkha'o/ /gang de ltar ye shes kyi rjes su
264a1(mdo sde): 'gro zhing ye shes des chos thams cad kyi rjes su 'gro ba de ni byang chub sems dpa'i ye shes nam mkha' dang mtshungs pa'o/ /rigs kyi bu de la byang chub sems dpa'i sangs rgyas kyis gnang ba'i sangs rgyas rjes su dran pa gang zhe na/ gang tshul khrims
264a2(mdo sde): las sangs rgyas rjes su dran zhing zag pa med pa'i tshul khrims las kyang mi nyams pa'o/ /ting nge 'dzin las sangs rgyas rjes su dran zhing chos kyi dbyings mnyam pa thams cad las kyang mi 'gyur ba'o/ /shes rab las kyang sangs rgyas rjes su dran zhing chos thams cad rgyu ba
264a3(mdo sde): med par yang rnam par mi rtog pa'o/ /rnam par grol ba las sangs rgyas rjes su dran zhing sems gnyis pa la yang mi gnas pa'o/ /rnam par grol ba'i ye shes mthong ba las sangs rgyas rjes su dran zhing shes pa thams cad la yang mi chags pa'o/ /stobs las sangs
264a4(mdo sde): rgyas rjes su dran zhing dus gsum mtshungs pa'i ye shes las kyang mi g.yo ba'o/ /mi 'jigs pa las sangs rgyas rjes su dran zhing zag pa thams cad dang lhan cig tu yang mi gnas pa'o/ /sangs rgyas kyi chos thams cad las kyang sangs rgyas rjes su dran zhing chos kyi dbyings
264a5(mdo sde): mnyam pa nyid du yang rnam par mi rtog pa'o/ /gzhan yang sangs rgyas rjes su dran pa ni gang gzugs las sangs rgyas yang dag par rjes su mi mthong la/ gzugs kyi ngo bo nyid shes pas dran pa'i ye shes kyi rjes su yang 'gro ba'o/ /de bzhin du tshor ba dang / 'du shes
264a6(mdo sde): dang / 'du byed dang / rnam par shes pa las sangs rgyas yang dag par rjes su mi mthong la/ rnam par shes pa'i ngo bo nyid shes pas dran pa'i ye shes kyi rjes su yang 'gro ba'o/ /phung po dang / khams dang / skye mched rnams las sangs rgyas yang dag par rjes su mi
264a7(mdo sde): mthong la/ phung po dang khams dang skye mched kyi ngo bo nyid shes pas dran pa'i ye shes kyi rjes su yang 'gro ba'o/ /gang yang chos thams cad kyi ngo bo nyid shes pas shes rab che ba'i dran pa de ni yid la byed pa thams cad med de/ lta ba thams cad kun nas ldang ba med pa'o/ /
264b1(mdo sde): gang de lta bu rnyog pa med pa'i dran pas dran pa nye bar gzhag pa shes pa de ni sangs rgyas kyis gnang ba'i sangs rgyas rjes su dran pa zhes bya'o/ /gzhan yang sangs rgyas rjes su dran pa ni gang spyod lam thams cad du sangs rgyas la mngon par chags par mi byed do/ /'greng ba dang /
264b2(mdo sde): 'chag pa dang / 'dug pa dang / nyal ba dang / 'gro ba dang / 'ong ba dang / smra ba dang / mi smra bar yang sangs rgyas la mngon par chags par mi byed do/ /de mngon par ma chags pas dran pa'ang dran par mi byed mi dran pa'ang dran par mi byed do/ /de dran pa yid la mi byed
264b3(mdo sde): pas gzugs dang / mtshan dang chos nyid du'ang sangs rgyas rjes su mi dran no/ /rigs kyi bu 'di ni sangs rgyas kyis gnang ba'i sangs rgyas rjes su dran pa ste gang la mtshan ma dang dmigs pa thams cad kun du spyod pa med pa'o/ /rigs kyi bu de la byang chub sems
264b4(mdo sde): dpa' rnams kyi sangs rgyas kyis gnang ba'i chos rjes su dran pa gang zhe na/ chos zhes bya ba ni 'dod chags med pa'o/ /de la gang chos ci la chags kyang rung de dag la chos rjes su dran pa gang yang med do/ /chos zhes bya ba ni kun gzhi med pa'o/ /de la gang chos gang la
264b5(mdo sde): sbyor ba de dag la chos rjes su dran pa gang yang med do/ /chos zhes bya ba ni nye bar zhi ba ste/ gang sems dang yid 'bar bar byed pa de dag la chos rjes su dran pa gang yang med do/ /chos zhes bya ba ni mtshan ma med pa ste/ gang mtshan ma'i rjes su 'brang ba'i rnam par
264b6(mdo sde): shes pa de dag la chos rjes su dran pa gang yang med do/ /chos zhes bya ba ni 'dus ma byas pa ste/ gang 'dus byas su rab tu gzhag pa la gnas pa de dag la chos rjes su dran pa gang yang med do/ /yang chos rjes su dran pa ni gang gis 'du byed thams cad skye ba med par
264b7(mdo sde): mthong ba ste/ yang dag pa nyid skyon med pa la 'jug pa'o/ /byang chub sems dpas chos thams cad rang bzhin gyis ma skyes par rig nas mi skye ba'i chos la bzod pa rab tu 'thob bo/ /gang de lta bu'i gnas ni yang dag pa'i chos kyi gnas so/ /gang gis de ltar mngon
265a1(mdo sde): par rtogs pa de ni chos thams cad mngon par rtogs pa ste/ 'di ni slob pa dang / mi slob pa dang / rang sangs rgyas dang / byang chub sems dpa' dang / yang dag par rdzogs pa'i sangs rgyas rnams kyis mngon par rtogs pa'o/ /de ltar mnyam par gzhag pa ni
265a2(mdo sde): 'phags pa thams cad kyi rnam par grol ba ste/ de la chos gang yang kun du spyod pa med do/ /chos gang yang kun du spyod pa med pa de ni sangs rgyas kyis gnang ba'i chos rjes su dran pa'o/ /rigs kyi bu de la byang chub sems dpa'i sangs rgyas kyis gnang ba'i dge 'dun rjes su dran pa gang
265a3(mdo sde): zhe na/ dge 'dun zhes bya ba ni 'dus ma byas pa ste/ mngon par 'du byed pas rjes su dran par mi nus so/ /gang na lus kyi las dang ngag gi las dang yid kyi las kun du spyod pa med pa de ni mngon par 'du mi byed pa zhes bya'o/ /de la 'dus byas zhes bya ba ni gdags pa dang tha snyad do/ /
265a4(mdo sde): 'dus ma byas ni gdags pa thams cad yang dag par 'joms pa'o/ /tha snyad thams cad las yang dag par 'das pa ste/ rigs kyi bu 'di ni sangs rgyas kyis gnang ba'i dge 'dun rjes su dran pa'o/ /rigs kyi bu de la byang chub sems dpa'i sangs rgyas kyis gnang ba'i gtong ba
265a5(mdo sde): rjes su dran pa gang zhe na/ gtong pa zhes bya ba ni phung po thams cad 'dor zhing rab tu gtong ba'o/ /de ci'i phyir zhe na/ des chos gang yang btang ba med do/ /'di ltar de la gang gtong ba'i chos gang yang snang bar mi 'gyur te/ 'di la gang chos thams cad mi 'dzin pa de ni gtong
265a6(mdo sde): ba'i mchog go/ /gang mi 'dzin pa de ni mi gtong ngo / /gang mi gtong ba de ni mi snyems so/ /gang mi snyems pa de ni dmigs par mi byed do/ /dmigs par mi byed pa de la sems rgyu ba med do/ /rgyu ba med pa ni sems kyis rnam par rig pa med pa'o/ /gang la sems kyis
265a7(mdo sde): rnam par rig pa med pa de ni rnam par shes pa mi gnas pa'o/ /rnam par shes pa mi gnas pa de ni sangs rgyas kyis gnang ba'i gtong ba rjes su dran pa'o/ /gang yang byang chub sems dpa'i gtong ba de ni thams cad mkhyen par bsngos pa ste/ gang thams cad mkhyen pa ni chos
265b1(mdo sde): thams cad kyi mnyam pa nyid do/ /gang mnyam pa nyid la gnas pa ni rab tu gtong zhing byang chub tu 'ang bsngo ste/ de rjes su dran yang chos gang yang rjes su dran pa med do/ /de ci'i phyir zhe na/ thams cad mkhyen pa ni chos dang chos ma yin pa gnyis dang ldan pa ma yin te/ gang 'di gnyis
265b2(mdo sde): su med pa de yid la byed pa ci yang med do/ /rigs kyi bu de ltar chos shes pa la rab tu sbyor ba'i byang chub sems dpa' ni sangs rgyas kyis gnang ba'i gtong ba rjes su dran pa yin no/ /rigs kyi bu de la byang chub sems dpa'i sangs rgyas kyis gnang ba'i tshul khrims rjes su dran
265b3(mdo sde): pa gang zhe na/ tshul khrims zhes bya ba ni 'dus ma byas pa ste/ zag pa med pa/ smon lam med pa/ lhun gyis grub pa/ brtul zhugs grub pa/ brtul zhugs thams cad yongs su rdzogs pa ste/ rnam par rig pa'i mtshan nyid ma yin no/ /ting nge 'dzin gyis gnas te/
265b4(mdo sde): sems kyi dmigs pa'i gnas ma yin no/ /shes rab kyi rtsa ba ste/ spros pa'i mtshan nyid ma yin no/ /rnam par grol ba'i rgyu 'thun pa ste/ gnyis kyis rab tu phye ba ma yin no/ /mkhas pas rab tu bsngags pa ste/ gzugs snang ba ma yin no/ /nyon mongs pa zhi ba
265b5(mdo sde): ste/ so so rnam par rig pa'i mtshan nyid ma yin no/ /bde ba thams cad kyi rjes su 'gro zhing gnyen pos bskyed pa ma yin te gang de lta bu'i tshul khrims rjes su dran zhing dran pa la rnyog pa med pa de ni rigs kyi bu sangs rgyas kyis gnang ba'i tshul khrims rjes su dran pa zhes
265b6(mdo sde): bya'o/ /rigs kyi bu de la byang chub sems dpa'i sangs rgyas kyis gnang ba'i lha rjes su dran pa gang zhe na/ lha'i ris gnyis rjes su dran par bya ste/ gnyis gang zhe na/ gnas gtsang ma'i ris kyi lha dang skye ba gcig gis thogs pa'i byang chub sems dpa' dga' ldan gyi gnas
265b7(mdo sde): na 'khod pa rnams so/ /de la byang chub sems dpa' gnas gtsang ma'i ris kyi lha rnams rjes su dran no/ /yang skye ba gcig gis thogs pa'i byang chub sems dpa' dga' ldan gyi gnas na gang dag 'khod pa de dag ni spyi bo lta bu bcus rjes su dran te bcu gang zhe na/ pha
266a1(mdo sde): rol tu phyin pa thams cad kyi nang na shes rab kyi pha rol tu phyin pa spyi bor gyur pa dang / mngon par shes pa thams cad kyi nang na mi nyams pa'i mngon par shes pa dang / sa thams cad kyi nang na dbang bskur ba'i sa dang / byang chub kyi phyogs kyi chos thams
266a2(mdo sde): cad kyi nang na yang dag pa'i lta ba dang ting nge 'dzin mi nyams pa dang / so so yang dag par rig pa'i nang na don dang spobs pa rgyun mi 'chad pa dang / shes pa thams cad kyi nang na chags pa med pa'i ye shes la 'jug pa dang / dbang po thams cad kyi nang na rab 'bring tha ma la
266a3(mdo sde): 'jug pa shes pa dang / stobs dang mi 'jigs pa la snang ba'i ye shes rjes su 'gro ba dang / spyan thams cad kyi nang na sangs rgyas kyi spyan kun du gzigs pa dang / sangs rgyas kyi chos thams cad 'di dag gi lag mthil du song ba ltar 'dug pa dang / byang chub kyi snying
266a4(mdo sde): po la 'dug nas sems kyi skad cig gcig dang ldan pa'i shes rab kyis mngon par rdzogs par byang chub pa'o zhes spyi bo lta bu'i chos rnam pa bcu po de dag gis rjes su dran no/ /de'i dran pa de ni lta bas ma 'khrugs/ bag la nyal dang kun nas ldang bas ma 'khrugs/ yid la
266a5(mdo sde): byed pas ma 'khrugs/ spros pas ma 'khrugs pa ste/ de lta bu'i dran pa rnyog pa med pas lha rjes su dran pa 'di ni rigs kyi bu sangs rgyas kyis gnang ba lha rjes su dran pa zhes bya'o/ /rigs kyi bu de la ji ltar na byang chub sems dpa' mya ngan las 'das pa dang mnyam pa nyid
266a6(mdo sde): thob kyang byang chub sems dpa'i spyad pa yang spyod pa yin zhe na/ mya ngan las 'das pa zhes bya ba ni nyon mongs pa thams cad rab tu zhi ba ste/ tshor ba thams cad rgyun bcad pa/ dmigs pa thams cad zhi ba/ phung po dang / khams dang / skye mched rnams kyi nying mtshams
266a7(mdo sde): sbyor ba med pa ste/ skyes bu dam pa de mya ngan las 'das pa dang mnyam pa nyid thob cing / sngon gnas bcas pa'i snying rje chen po dang / thabs dang / shes rab dang / ye shes kyis ni rnam par rol/ sangs rgyas kyi byin gyi rlabs kyis ni shin tu byin gyis brlabs/ shes rab dang /
266b1(mdo sde): ye shes ni shin tu bsgoms/ mngon gyi byin gyi rlabs kyis ni bsgom pa yongs su dag /sgyu mas rnam par rol pa'i ting nge 'dzin la ni gnas te/ nyon mongs pa gang gis 'khor ba rab tu skyed pa'am/ 'khor bar 'ching ba de dag rab tu spangs shing ye shes gang gis mya ngan las
266b2(mdo sde): 'das par ston pa de la dbang thob pas mi skye ba las skye zhing mi 'byung ba las 'byung ba ste/ mya ngan las 'das pa dang mnyam pa nyid du yang dag par zhugs kyang sems can yongs su smin par bya ba yang mi 'chad do/ /de ni rigs kyi bu byang chub sems dpa' rnams kyi phrugs su
266b3(mdo sde): tshad zhes bya ba'i ye shes kyi sgo ste/ ye shes kyi sgo gang la gnas pas byang chub sems dpa' mya ngan las 'das pa dang mnyam pa nyid thob kyang byang chub sems dpa'i spyad pa spyod pa'o/ /rigs kyi bu de la ji ltar na byang chub sems dpa' sems can thams cad kyi spyod pa'i
266b4(mdo sde): mtshan nyid dang cho ga shes pa gang yin zhe na/ rigs kyi bu sems can rnams kyi spyod pa ni brgyad khri bzhi stong ste/ 'di ni sngon gyi rtsa ba'i tshig go/ /gang yang sems can thams cad kyi spyod pa tshad med pa bsam gyis mi khyab pa brjod du med pa de sangs rgyas kyi ye shes kyis
266b5(mdo sde): mkhyen te/ nyan thos dang rang sangs rgyas kyi ye shes kyis mi rig /byang chub sems dpa'i ye shes kyis mi rig pa de la byang chub sems dpa' sangs rgyas kyi byin gyi rlabs dang / rang gi shes pas sems can thams cad kyi spyod pa'i mtshan nyid kyi rjes su rab tu 'jug ste/
266b6(mdo sde): spyod pa de'i gang ngo bo nyid dam/ gang mtshan nyid kyang rung ste/ rgyu'i mtshan nyid dam/ rkyen gyi mtshan nyid dam/ byed rgyu'i mtshan nyid dam/ tshogs pa'i mtshan nyid dam/ tha dad pa'i mtshan nyid dam/ mi 'dra ba'i mtshan nyid dam/ 'dod chags kyi mtshan nyid dam/ zhe
266b7(mdo sde): sdang gi mtshan nyid dam/ gti mug gi mtshan nyid dam/ skal ba mnyam pa'i mtshan nyid dam/ sems can dmyal ba'i mtshan nyid dam/ dud 'gro'i skye gnas kyi mtshan nyid dam/ gshin rje'i 'jig rten gyi mtshan nyid dam/ lha'i mtshan nyid dam/ mi'i mtshan nyid dam/
267a1(mdo sde): nyan thos kyi nges par gyur pa'i mtshan nyid dam/ rang sangs rgyas kyi nges par gyur pa'i mtshan nyid dam/ sangs rgyas kyi nges par gyur pa'i mtshan nyid dam/ ring po'i rgyu'i mtshan nyid dam/ bar ma'i rgyu'i mtshan nyid dam/ nye ba'i rgyu'i mtshan nyid kyang rung ste/
267a2(mdo sde): spyod pa de dag thams cad kyi mtshan nyid yang dag pa ji lta ba bzhin du rab tu shes te ye shes thams cad la kha na ma tho ba med pa yin no/ /rigs kyi bu de ltar na byang chub sems dpa' sems can thams cad kyi spyod pa'i mtshan nyid dang cho ga shes pa yin no/ /rigs kyi bu de la
267a3(mdo sde): ji ltar na byang chub sems dpa' sangs rgyas bcom ldan 'das dag gi chos dkon mchog gi mdzod 'dzin pa yin zhe na/ rigs kyi bu sangs rgyas bcom ldan 'das dag gi chos dkon mchog gi mdzod ni mi zad pa ste/ sems can thams cad kyi spyod pa'i mtshan nyid la rab tu 'jug
267a4(mdo sde): pa ji snyed pa sangs rgyas bcom ldan 'das rnams kyi chos dkon mchog gi mdzod la gzud pa'i ye shes la 'jug pa'ang de snyed do/ /ji ltar sems can gyi spyod pa mi zad cing mtha' med pa de bzhin du sangs rgyas bcom ldan 'das rnams kyi chos dkon mchog gi mdzod kyang mi
267a5(mdo sde): zad cing mtha' med pa'o/ /chos dkon mchog gi mdzod ces bya ba ni gang gi nub mo de bzhin gshegs pas byang chub brnyes pa nas/ gang gi nub mo yongs su mya ngan las 'das pa de'i bar du de bzhin gshegs pas bshad pa dang 'chad pa dang / 'chad par 'gyur ba de thams
267a6(mdo sde): cad ni de bzhin no/ /ma nor ba de bzhin no/ /gzhan ma yin pa'o/ /ci'i phyir de bzhin zhes bya zhe na/ de bzhin nyid zhi ba la yang dag par zhugs pas de'i phyir de bzhin zhes bya'o/ /ci'i phyir ma nor ba de bzhin nyid ces bya zhe na/ don dam pa'i bden pa la yang dag par zhugs pa
267a7(mdo sde): de'i phyir ma nor ba de bzhin nyid ces bya'o/ /ci'i phyir na gzhan ma yin pa de bzhin nyid ces bya zhe na/ de bdag gi ngo bo nyid ma yin par gzhan du mi btsal te/ de'i phyir gzhan ma yin pa'o/ /yang sangs rgyas bcom ldan 'das rnams kyi chos dkon mchog gi mdzod ni stong gsum
267b1(mdo sde): gyi stong chen po'i 'jig rten gyi khams su gtogs pa'i sems can rnams mang du thos pa kun dga' bo lta bur gyur kyang de dag thams cad kyis bskal pa bye ba phrag stong du yang yi ge khong du chud par mi nus so/ /yang don gcig tu bstan te ji lta ba bzhin du bstan pa 'di lta bu
267b2(mdo sde): ni sangs rgyas bcom ldan 'das rnams kyi chos dkon mchog gi mdzod do/ /de byang chub sems dpa' rnams 'dzin te ji ltar yi ge thams cad mi brjed cing don thams cad mi nyams par sems can thams cad mgu bar byed/ sangs rgyas thams cad rab tu mnyes par byed/
267b3(mdo sde): bdud thams cad pham par byed/ mu stegs can gzhan thams cad tshar gcod/ nyon mongs pa thams cad zhi bar byed cing de dag la chos dkon mchog rab tu sgrogs pa de ltar 'dzin to/ /rigs kyi bu de ltar na byang chub sems dpa' sangs rgyas bcom ldan 'das rnams kyi chos
267b4(mdo sde): dkon mchog gi mdzod 'dzin pa yin no/ /yang rigs kyi bu chos gang gi ngo bo nyid du ngas chos rnams mngon par sangs rgyas pa de'i ngo bo nyid du byang chub sems dpas chos rnams gzung bar bya'o/ /yang ji lta bur de bzhin gshegs pas chos rnams mngon par rdzogs par sangs
267b5(mdo sde): rgyas she na/ yongs su ma grub pa'i tshul gyis sgyu ma'i ngo bo nyid dang / yul las shin tu 'das pa'i tshul gyis rmi lam gyi ngo bo nyid dang / shin tu skye ba med pa'i tshul gyis smig rgyu'i ngo bo nyid dang / mi 'pho ba'i tshul gyis mig yor gyi ngo bo nyid dang / rang bzhin med pa'i tshul gyis
267b6(mdo sde): gzugs brnyan gyi ngo bo nyid dang / rag las pa'i tshul gyis stong pa'i ngo bo nyid dang / rnam par mi rtog pa'i tshul gyis mtshan ma med pa'i ngo bo nyid dang / sems chags pa med pa'i tshul gyis smon pa med pa'i ngo bo nyid dang / 'dod chags thams cad dang bral ba'i tshul
267b7(mdo sde): gyis 'dod chags med pa'i ngo bo nyid dang / grangs thams cad las 'das pa'i tshul gyis 'dus ma byas pa'i ngo bo nyid de/ de ltar rigs kyi bu tha snyad du gzhan gyi rnam par rig pa la brten nas de 'dra bar chos de ngas mngon par rdzogs par sangs rgyas te/ gang chos de'i
268a1(mdo sde): ngo bo nyid kyi mtshan nyid de ni tshig gis brjod par mi nus so/ /de la chos rnams 'dzin par 'dod pa'i byang chub sems dpas de lta bu'i ngo bo nyid kyi chos rnams mngon par rdzogs par sangs rgyas par bya ste/ yi ge dang nges pa'i tshig gis kyang sems can gzhan rnams
268a2(mdo sde): dang / gang zag gzhan dag la bstan par bya'o/ /rigs kyi bu de la ji ltar na byang chub sems dpa' thog ma nas sems can rnam par dag pas sems can rnams yongs su smin par byed ce na/ rigs kyi bu sems can gyi khams ni thog ma nas rnam par dag pa ste/ de la sems
268a3(mdo sde): can rnams kyi rtsa ba'i dngos po med de/ byang chub sems dpa' chos thams cad kyi rtsa ba yongs su chad par rig nas sems can gang rnams yongs su smin par byed pa de la bdag tu lta bar mi 'gyur/ sems can du lta bar ma yin/ srog tu lta bar ma yin/ gang zag tu lta bar
268a4(mdo sde): yang mi 'gyur ro/ /yang de 'di snyam du sems te sems can zhes bya ba 'di ni phyin ci log ste/ rgyur lta ba'i kun nas dkris pa dang / ma rig pa dang / srid pa dang / sred pa dang / yang dag pa ma yin pa kun du rtog pa las sems can zhes brjod snyam mo/ /de la byang chub
268a5(mdo sde): sems dpas med pa phyin ci log las byung ba'i nyon mongs pa rab tu spang ba'i phyir sems can rnams la chos ston te/ dngos po gang yang chud mi gzon to/ /sems can med cing sems can dben pas sems can rnams yongs su smin par byed de/ de ltar byang chub sems dpa'
268a6(mdo sde): thog ma nas rnam par dag pas sems can rnams yongs su smin par byed do/ /rigs kyi bu de la ji ltar na byang chub sems dpa' tshul bzhin la rab tu sbyor bas sangs rgyas kyi chos thams cad yang dag par sdud ce na/ tshul bzhin zhes bya ba ni rten cing 'brel par 'byung ba la 'jug
268a7(mdo sde): pa'o/ /de ci'i phyir zhe na/ rgyu dang rkyen ci 'dra ba de 'dra bar 'bras bu mngon par 'grub bo/ /sbyin pa ni longs spyod chen po'i rgyu ste/ de la byang chub sems dpa' gang gtong ba de yang thams cad mkhyen par bsngos nas sbyin pa'i pha rol tu phyin pa yongs su rdzogs par byed do/ /tshul
268b1(mdo sde): khrims ni lha dang mir skye ba'i rgyu ste/ lha dang mir skyes nas byang chub sems dpas sems can rnams tshul khrims la rab tu 'dzud de/ tshul khrims yang dag par bzung ba de yang thams cad mkhyen par bsngos nas tshul khrims kyi pha rol tu phyin pa yongs su rdzogs par byed
268b2(mdo sde): do/ /bzod pa dang des pa ni lus dang ngag dang sems kyi rgyan gyi rgyu ste/ lus dang / ngag dang / sems brgyan pas byang chub sems dpa' bdag la phan pa dang gzhan la phan par zhugs pa yin te/ phan par 'dod pa bzod pa'i gnas de yang thams cad mkhyen par bsngos nas
268b3(mdo sde): bzod pa'i pha rol tu phyin pa yongs su rdzogs par byed do/ /brtson 'grus ni sangs rgyas kyi chos thams cad sdud pa'i rgyu ste/ byang chub sems dpas brtson 'grus brtsams nas dge ba'i rtsa ba thams cad yang dag par sgrub cing dge ba'i rtsa ba thams cad yang dag par grub
268b4(mdo sde): pa'i brtson 'grus de yang thams cad mkhyen par bsngos nas brtson 'grus kyi pha rol tu phyin pa yongs su rdzogs par byed do/ /bsam gtan ni sems dga' ba dang cang shes pa'i rgyu ste/ byang chub sems dpa' dga' ba dang cang shes pas zhi gnas kyi tshogs kun skong ste/
268b5(mdo sde): zhi gnas kyi tshogs de yang thams cad mkhyen par bsngos nas bsam gtan gyi pha rol tu phyin pa yongs su rdzogs par byed do/ /thos pa ni shes rab chen po'i rgyu ste/ byang chub sems dpa' shes rab chen po ni dmigs par lta ba mi 'dzin cing dmigs pa med pa'i thos pa de yang
268b6(mdo sde): thams cad mkhyen par bsngos nas shes rab kyi pha rol tu phyin pa yongs su rdzogs par byed do/ /de bzhin du dge ba'i chos thams cad de dge ba'i chos kyi rgyu gang dang gang bsags pa de dang de'i 'bras bu lhun gyis grub pas mngon par skye bar 'gyur te/ rgyu dang rkyen de ni tshul bzhin
268b7(mdo sde): yid la byed pa zhes bya'o/ /gzhan yang tshul bzhin zhes bya ba la chos thams cad kyi tshul bzhin ni bdag yin te/ ji ltar bdag la bdag med pa de bzhin du sems can thams cad la bdag med do/ /ji ltar na bdag stong pa de bzhin du chos thams cad stong ngo / /ji ltar bdag ming
269a1(mdo sde): du btags pa tsam du zad pa de bzhin du chos thams cad kyang ming du btags pa tsam du zad do/ /de ltar tshul bzhin la rab tu sbyor ba'i byang chub sems dpa' ni chos thams cad mnyam par sbyor ro/ /gang chos thams cad mnyam pa nyid de ni sangs rgyas kyi chos
269a2(mdo sde): thams cad mnyam pa nyid de/ de ltar tshul bzhin la sbyor ba'i byang chub sems dpa' ni sangs rgyas kyi chos rnams yang dag par sgrub bo/ /rigs kyi bu de la ji ltar na byang chub sems dpa' mngon par shes pa las ma nyams shing chos thams cad la dbang byed pa yin zhe na/ 'di
269a3(mdo sde): la rigs kyi bu'am/ dge sbyong ngam/ bram ze 'jig tshogs la lta ba ma bcom pas mngon par shes pa bskyed pa de dag ni mngon par shes pa rnams las nyams par yang 'gyur ro/ /yang byang chub sems dpa' ni 'jig tshogs la lta ba'i rtsa ba las byung ba'i lta bar gyur pa drug cu
269a4(mdo sde): rtsa gnyis yang dag par bcom nas lta ba dang len pa thams cad med par mngon par shes pa bskyed de/ ye shes dang ldan/ shes rab dang ldan/ blo dang ldan/ bzod pa dang ldan/ tshul khrims dang ldan te/ ting nge 'dzin la snyoms par zhugs shing lus dben sems dben te/ 'di
269a5(mdo sde): 'dra ba'i ye shes kyis nang nye bar 'gro zhing phyi rol du mi rgyu ba/ yul med pa'i yul can/ cang shes pa'i sems dang ldan pa dga' ba'i sems dang ldan pa/ shin tu brtags pas brtags pa/ rab tu dkar ba'i blo nyon mongs pas ma 'khrugs pa snang ba thob pa/ ye shes
269a6(mdo sde): rab rib med pa/ bsod nams kyi tshogs bsags pa/ ye shes kyi tshogs bsags pa/ zhi gnas kyi tshogs bsags pa/ lhag mthong gi tshogs bsags pa/ sbyin pas brtan pa/ tshul khrims kyis brgyan pa/ bzod pa'i go gyon pa/ brtson 'grus kyi ya lad
269a7(mdo sde): bgos pa/ bsam gtan la gnas pa/ shes rab shin tu bsgoms pa'i blo dang ldan pa/ byams pas rjes su 'thun pa/ snying rje la rab tu gnas pa/ thabs kyis mngon par bsgrubs pa de lta bu'i chos dang ldan pas mngon par shes pa bskyed do/ /byang chub kyi snying po'i
269b1(mdo sde): bar du mngon par shes pa de dag gis shin du 'phags shing de mngon par shes pa de dag gis chos thams cad la dbang byed pa yin te/ gzugs thams cad mthong / sgra thams cad thos/ sems thams cad la 'jug cing bskal pa grangs med pa rjes su dran te/ rdzu 'phrul
269b2(mdo sde): thams cad kyis rnam par 'phrul pa/ zag pa zad pa'i bde ba rnyed cing / yid kyi rnam par rtog pa ji snyed pa la rnam par rtog pa dang / rnam par dpyod pa thams cad la dbang byed pa yin te/ des chos thams cad la de bzhin du lhun gyis grub par gnas so/ /rigs kyi bu de ltar na
269b3(mdo sde): byang chub sems dpa' mngon par shes pa las mi nyams shing chos thams cad la dbang byed pa yin no/ /rigs kyi bu de la ji ltar na byang chub sems dpa' chos kyi tshul zab mo la rab tu zhugs shing nyan thos dang / rang sangs rgyas thams cad kyis rtogs par dka' ba
269b4(mdo sde): yin zhe na/ rigs kyi bu zab mo zhes bya ba ni rten cing 'brel par 'byung ba'o/ /rten cing 'brel par 'byung ba'i tshul ni 'di lta ste/ ma rig pa'i rkyen gyis 'du byed/ 'du byed kyi rkyen gyis rnam par shes pa/ rnam par shes pa'i rkyen gyis ming dang gzugs/ ming dang gzugs
269b5(mdo sde): kyi rkyen gyis skye mched drug / skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga shi dang / mya ngan dang / smre sngags 'don
269b6(mdo sde): pa dang / sdug bsngal ba dang / yid mi bde ba dang / 'khrug pa rnams 'byung bar 'gyur te/ de ltar na sdug bsngal gyi phung po chen po 'di 'ba' zhig 'byung bar 'gyur ro/ /sems can rnams kun nas nyon mongs par 'gyur ba'i rgyu gang dang / rkyen gang yin pa de la
269b7(mdo sde): byang chub sems dpa' ye shes rab tu 'jug ste/ 'di ni rten cing 'brel par 'byung ba kun 'byung ba'i tshul zhes bya'o/ /de la rten cing 'brel par 'byung ba'i 'gog pa'i tshul gang zhe na/ 'di lta ste/ ma rig pa 'gags pas 'du byed 'gag /'du byed 'gags pas
270a1(mdo sde): rnam par shes pa 'gag / rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag /skye mched drug 'gags pas reg pa 'gag /reg pa 'gags pas tshor ba 'gag /tshor ba
270a2(mdo sde): 'gags pas sred pa 'gag / sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba 'gag /skye ba 'gags pas rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang /
270a3(mdo sde): 'khrug pa rnams 'gag ste/ de ltar na sdug bsngal gyi phung po chen po 'ba' zhig 'gag par 'gyur ro/ /de ni rigs kyi bu rten cing 'brel par 'byung ba 'gog pa'i tshul zhes bya'o/ /sems can rnams rnam par dag par 'gyur ba'i rgyu gang dang rkyen gang yin pa de la
270a4(mdo sde): byang chub sems dpa' ye shes rab tu 'jug ste/ de ni chos kyi tshul zab mo la 'jug pa zhes bya ste/ gang nyan thos dang / rang sangs rgyas thams cad kyi sa ma yin pa'o/ /de ci'i phyir zhe na/ nyan thos dang / rang sangs rgyas thams cad kyi sa ma yin zhe na/ sems
270a5(mdo sde): can thams cad kyi kun nas nyon mongs pa dang / rnam par byang ba shes pa ni sangs rgyas bcom ldan 'das kyi yul lo/ /rang gi ye shes dang / sangs rgyas kyi byin gyi rlabs kyis byang chub sems dpas kyang de'i mtshams sbyor ba shes so/ /gzhan yang zab mo zhes
270a6(mdo sde): bya ba ni 'jig tshogs dang / bdag rnam par dag pa dang / chos thams cad rnam par dag pa'o/ /de ci'i phyir zhe na/ 'jig tshogs ni kun du btsal kyang mi dmigs so/ /gang mi dmigs pa de ni zab mo'o/ /bdag ni sangs rgyas thams cad kyis kyang ma brnyes
270a7(mdo sde): so/ /de ci'i phyir zhe na/ bdag thog ma nas kyang rnam par dag pa ste/ ji ltar bdag rnam par dag pa de bzhin du chos thams cad rnam par dag go/ /de ci'i phyir rnam par dag pa zhes bya zhe na/ de la chos gang yang ma skyes/ ma skyed/ ma 'gags/ mi 'gag
270b1(mdo sde): pa ste/ de bas na rnam par dag pa zhes bya'o/ /mun pa med pa/ snang ba med pa/ kun gzhi med pa/ rab rib med pa/ don dam pa zab mo gang la mig med cing mig 'gog pa med pa nas yid kyi bar du med cing yid 'gog pa med pa ste/ de ni yul du bgrang ba ma yin no/ /gang
270b2(mdo sde): yul ma yin zhing yul byed pa de ni don dam pa ste/ de'i phyir zab mo zhes bya'o/ /de la sems dang yid 'dzin pa med de rtogs par dka' ba mthong bar dka' ba khong du chud par dka' ba de lta bu'i chos kyi tshul zab mo la ye shes gzhan gyi dring la mi 'jog cing sems can gzhan la
270b3(mdo sde): yang rab tu ston te/ de ltar na byang chub sems dpa'i chos kyi tshul zab mo la rab tu zhugs pa/ nyan thos dang / rang sangs rgyas thams cad kyis gting dpag dka' ba yin no// //'phags pa nam mkha' mdzod kyis zhus pa/ bam po gsum pa/ rigs
270b4(mdo sde): kyi bu de la ji ltar na byang chub sems dpa' rten cing 'brel par 'byung ba la 'jug pa'i shes pa la mkhas te/ mtha' gnyis su lta ba thams cad dang bral ba yin zhe na rigs kyi bu 'di la byang chub sems dpa' 'di snyam du sems te/ gang rten pa de ni ci yang ma yin pa/ gang
270b5(mdo sde): rten pa de ni dngos po med pa/ gang rten pa de ni yongs su ma grub pa/ gang rten cing 'brel par 'byung ba de ni mi rtag pa/ sdug bsngal ba bdag med pa/ zhi ba/ gang rten pa de la ni bdag med/ sems can med/ srog med/ gso ba med/ skyes bu med/ gang zag med/
270b6(mdo sde): shed las skyes med/ shed bu med/ gang rten pa de la ni yang dag par 'byung ba gang yang med/ gang rten pa de la ni ci yang med pa/ rtsol ba med pa/ stong pa/ mtshan ma med pa/ dben pa/ rgyu ba med pa/ ma spros pa/ spros pa med pa ste/ de'i phyir skye ba ni chos kho na skye/ 'gag
270b7(mdo sde): pa ni chos kho na 'gag ste/ 'di la bdag gam/ sems can nam/ srog gam/ gso ba'am/ skyes bu'am/ gang zag gam/ shed las skyes sam/ shed bu med ces bya'o/ /chos gang dag rten cing 'brel par 'byung ba de dag la ni skye ba ci yang med cing bdag po med de/ de'i
271a1(mdo sde): phyir chos thams cad ni rtswa dang / shing dang / rtsig pa dang / lam dang / mig yor lta bu zhes bya ste/ ji ltar phyi rol gyi dngos po rnams skye ba na skyed par byed pa med/ 'gag pa na yang 'gog par byed pa med pa de bzhin du nang gi chos rnams skye ba na yang skyed par byed pa
271a2(mdo sde): med/ 'gag pa na yang 'gog par byed pa med de/ gzhan du na rkyen rnams yod na 'byung gi rkyen ma tshang na 'gog go snyam du sems te/ de ltar na shes pa la sbyor ba ni mthar lta ba thams cad rab tu spong ngo / /de la mthar lta ba gang zhe na/ mtha' zhes bya ba ni chad pa dang rtag pa ste/ gang de
271a3(mdo sde): mi skyed cing rnam par mi 'jig pa ni chad pa dang rtag pa dang bral ba ste/ de'i phyir dag pas na mthar lta ba thams cad rnam par dag pa ste/ rigs kyi bu de ltar na byang chub sems dpa' rten cing 'brel par 'byung ba la 'jug pa'i shes pa la mkhas te/ mthar lta ba thams cad dang bral
271a4(mdo sde): ba yin no/ /rigs kyi bu de la ji ltar na byang chub sems dpa' de bzhin gshegs pa'i phyag rgyas btab pas/ de bzhin nyid dbyer med pa shes pa la mkhas pa yin zhe na/ de bzhin gshegs pa'i phyag rgyas btab pa zhes bya ba la de bzhin nyid dbyer med pa de ni phyag rgya
271a5(mdo sde): ste/ phye ba med pa/ 'jug pa med pa/ mngon par zhen pa med pa/ mi bskyod pa/ bskyod par bya ba ma yin pa ste/ lha dang mi dang lha ma yin du bcas pa'i 'jig rten gyis bskyod par mi nus so/ /de ci'i phyir zhe na/ lha dang mi dang lha ma yin du bcas pa'i 'jig rten
271a6(mdo sde): ni phyag rgya des btab pa nyid do/ /de bzhin gshegs pa'i phyag rgya de ni shin tu mi skye ba'i phyag rgya/ shin tu stong pa nyid kyi phyag rgya/ shin tu mtshan ma med pa'i phyag rgya/ shin tu smon pa med pa'i phyag rgya/ shin tu 'dus ma byas pa'i phyag rgya/ shin tu 'dod chags
271a7(mdo sde): dang bral ba'i phyag rgya/ shin tu de bzhin nyid kyi phyag rgya/ shin tu yang dag pa'i mtha'i phyag rgya/ shin tu nam mkha'i phyag rgya ste/ dper na nam mkha' phyag rgya mi snang ba de bzhin du de bzhin gshegs pa'i phyag rgya de yang spyan lnga la mi snang ste rang gi mtshan nyid kyi phyag
271b1(mdo sde): rgyas btab pa'o/ /de bzhin gshegs pas chos kyi tha snyad ji snyed du 'dogs pa de dag thams cad ni de bzhin gshegs pa'i phyag rgyas btab pa de bzhin du tha snyad 'dogs so/ /de la gang dag rnam par shes pa'i spyod yul ba de dag ni chos rnam par 'jog par byed do/ /gang dag rnam
271b2(mdo sde): par shes pa la mi gnas pa de dag ni chos rnam par 'jog par mi byed/ chos tha dad du mi byed do/ /de dag de bzhin gshegs pa'i phyag rgyas btab pas na de dag de bzhin nyid 'byed par mi byed do/ /de la de bzhin nyid tha dad pa gang zhe na/ gang dag tha ma dang 'bring dang rab kyi chos
271b3(mdo sde): rnams su rnam par rtog pa'o/ /gang dag chos thams cad la mi rtog cing rnam par mi rtog pa de dag ni de bzhin nyid tha dad mi byed do/ /gang ji snyed mang por brtags shing rnam par brtags kyang de bzhin nyid dbye bar mi nus te/ dper na sems can thams cad ni nam mkha' la
271b4(mdo sde): rnam par rgyu yang nam mkha'i khams ni 'brel par mi byed do/ /de bzhin du sems can thams cad de bzhin nyid la rnam par rgyu yang de bzhin nyid ni 'dres par mi byed do/ /gang 'dir de lta bu'i chos rnams shes pa'i byang chub sems dpa' de lta bu ni de bzhin gshegs pa'i phyag
271b5(mdo sde): rgyas btab pa yin te/ de bzhin nyid kyang 'dres par mi byed do/ /rigs kyi bu de la ji ltar na byang chub sems dpa' chos kyi dbyings kyi tshul la zhugs shing chos kyi dbyings thams cad las yang dag par gzhol ba yin zhe na/ chos kyi dbyings zhes bya ba ni rdul thams
271b6(mdo sde): cad dang bral ba'i phyir 'dod chags dang bral ba'i dbyings so/ /yang dag par bsgrubs pa med pa'i phyir ma skyes pa'i dbyings so/ /ma byung ba'i phyir mi 'gog pa'i dbyings so/ /'gro ba med pa'i phyir mi 'gro ba'i dbyings so/ /rgal ba med pa'i phyir 'ong ba med pa'i
271b7(mdo sde): dbyings so/ /'byung ba med pa'i phyir gnas med pa'i dbyings so/ /dus gsum mnyam pa'i phyir ji lta ba bzhin gyi dbyings so/ /gzod ma nas rnam par dag pa'i phyir bdag gi dbyings so/ /don dam pa yin pa'i phyir gang zag med pa'i dbyings so/ /gnas med
272a1(mdo sde): pa'i phyir rnam par rig pa med pa'i dbyings so/ /'dre ba med pa'i phyir kun gzhi med pa'i dbyings so/ /nges par gyur pa'i phyir skye ba med pa'i dbyings so/ /rang bzhin gyis yongs su dag pa'i phyir nam mkha'i dbyings so/ /gnyen po med pa'i phyir mya
272a2(mdo sde): ngan las 'das pa'i dbyings te/ 'di ni chos kyi dbyings kyi tshul la 'jug pa zhes bya'o/ /rigs kyi bu chos thams cad de ltar zhugs pas de la byang chub sems dpa' de ltar chos kyi tshul la zhugs pa'i gang ci smra ba dang brjod pa dang / ston pa de thams cad ni chos
272a3(mdo sde): kyi dbyings su yang dag par gzhol ba nyid do/ /chos kyi dbyings kyi tshul la zhugs pa de 'dod chags kyi khams dang / chos kyi dbyings de dag gnyis su med par rab tu shes so/ /de ci'i phyir zhe na/ 'dod chags ni chos kyi dbyings kyi rang bzhin can no/ /zhe sdang gi
272a4(mdo sde): khams dang / chos kyi dbyings de dag ni gnyis su med de/ de ci'i phyir zhe na/ zhe sdang ni chos kyi dbyings kyi rang bzhin can no/ /gti mug gi khams dang / chos kyi dbyings de dag ni gnyis su med de/ de ci'i phyir zhe na/ gti mug ni chos kyi dbyings kyi rang bzhin can no/ /nyon
272a5(mdo sde): mongs pa'i khams dang / chos kyi dbyings de dag ni gnyis su med de/ de ci'i phyir zhe na/ nyon mongs pa ni chos kyi dbyings kyi rang bzhin can no/ /'dod pa'i khams dang / chos kyi dbyings de dag ni gnyis su med de/ de ci'i phyir zhe na/ 'dod pa'i khams ni chos kyi dbyings
272a6(mdo sde): kyi rang bzhin can no/ /gzugs kyi khams dang / chos kyi dbyings de dag ni gnyis su med de/ de ci'i phyir zhe na/ gzugs kyi khams ni chos kyi dbyings kyi rang bzhin can no/ /gzugs med pa'i khams dang / chos kyi dbyings de dag ni gnyis su med de/ de ci'i phyir zhe na/
272a7(mdo sde): gzugs med pa'i khams ni chos kyi dbyings kyi rang bzhin can no/ /mig gi khams dang / chos kyi dbyings de dag ni gnyis su med de/ de ci'i phyir zhe na/ mig ni chos kyi dbyings kyi rang bzhin can no/ /gzugs kyi khams dang / chos kyi dbyings de dag ni gnyis
272b1(mdo sde): su med de/ de ci'i phyir zhe na/ gzugs ni chos kyi dbyings kyi rang bzhin can no/ /mig gi rnam par shes pa'i khams dang / chos kyi dbyings de dag ni gnyis su med de/ de ci'i phyir zhe na/ mig gi rnam par shes pa ni chos kyi dbyings kyi rang bzhin can no/ /yid kyi
272b2(mdo sde): bar gyi khams dang / chos kyi dbyings de dag ni gnyis su med de/ de ci'i phyir zhe na/ yid kyi khams ni chos kyi dbyings kyi rang bzhin can no/ /yid kyi rnam par shes pa'i khams dang / chos kyi dbyings de dag ni gnyis su med de/ de ci'i phyir zhe na/ yid kyi rnam
272b3(mdo sde): par shes pa ni chos kyi dbyings kyi rang bzhin can no/ /phung po'i khams dang / chos kyi dbyings de dag ni gnyis su med de/ de ci'i phyir zhe na/ phung po'i khams ni chos kyi dbyings kyi rang bzhin can no/ /sa'i khams dang / chu'i khams dang / me'i khams dang /
272b4(mdo sde): rlung gi khams dang / chos kyi dbyings de dag ni gnyis su med de/ de ci'i phyir zhe na/ sa dang / chu dang / me dang / rlung ni chos kyi dbyings kyi rang bzhin can no/ /chos kyi phung po brgyad khri bzhi stong dang spyod pa brgyad khri bzhi stong dang chos thams cad kyi bar dang / chos kyi
272b5(mdo sde): dbyings de dag ni gnyis su med de/ de ci'i phyir zhe na/ chos thams cad ni chos kyi dbyings kyi rang bzhin can no/ /byang chub sems dpa' gang chos mnyam pa nyid 'di la zhugs pa de ni chos kyi dbyings thams cad la yang dag par gzhol ba'i phyir chos thams cad rab
272b6(mdo sde): tu shes pa yin te/ rigs kyi bu de ltar na byang chub sems dpa' chos kyi tshul la zhugs pa yin no/ /rigs kyi bu de la ji ltar na byang chub sems dpa' bsam pa rdo rje ltar sra zhing mi phyed de theg pa chen po 'di la legs par gnas shing mi g.yo ba yin zhe na/ rigs kyi
272b7(mdo sde): bu byang chub sems dpa' ni rdo rje ltar sra zhing mi phyed pa bcu gnyis kyis na lha dang bcas pa'i 'jig rten gyis mi phyed pa yin te/ bcu gnyis gang zhe na/ 'di lta ste/ byang chub kyi sems mi phyed pa dang / bsam pa dang / lhag pa'i bsam pas sbyor ba mi phyed pa
273a1(mdo sde): dang / sbyin pa mi phyed pa dang / tshul khrims dang / bzod pa dang / brtson 'grus dang / bsam gtan dang / shes rab mi phyed pa dang / byams pa chen po dang / snying rje chen po mi phyed pa dang / bsdu ba'i dngos po mi phyed pa dang / sems can yongs
273a2(mdo sde): su smin par byed pa mi phyed pa dang / sangs rgyas kyi zhing yongs su dag pa mi phyed pa dang / 'khor bas yongs su mi skyo ba mi phyed pa dang / dge ba'i rtsa bas mi ngoms pa mi phyed pa dang / mtshan dang dpe byad bzang po'i phyir gtan pa med pa'i mchod sbyin byed pa mi phyed pa
273a3(mdo sde): dang / dam pa'i chos yongs su gzung ba'i phyir lus dang srog 'dor bar mi phyed pa dang / sems can gzhan dang gang zag gzhan gyi phyir dge ba'i rtsa ba bsngo ba mi phyed pa dang / sangs rgyas kyi chos thams cad yang dag par sgrub pa mi phyed pa ste/ rigs kyi bu gang gi tshe byang
273a4(mdo sde): chub sems dpa' chos 'di lta bu 'di dag las mi phyed pa de'i bsam pa rdo rje ltar sra zhing mi phyed pa yin no/ /'di lta ste dper na nor bu rin po che rdo rje ni nor bu rin po che thams cad 'bigs kyang bdag nyid ni mi phigs so/ /de bzhin du byang chub sems dpa' bsam pa
273a5(mdo sde): rdo rje ltar sra zhing mi phyed pa yang sems can thams cad kyi bag la nyal dang / nyon mongs pa kun nas ldang ba dang / lta bar gyur pa rnams sel kyang bdag nyid ni theg pa chen po 'di las mi phyed do/ /rigs kyi bu de ltar na byang chub sems dpa' bsam pa rdo rje ltar
273a6(mdo sde): sra zhing mi phyed de/ theg pa chen po 'di la legs par gnas shing mi g.yo ba yin no/ /rigs kyi bu de la ji ltar na byang chub sems dpa' sangs rgyas kyi yul rjes su thob cing rang gi yul yongs su dag pa yin zhe na/ sangs rgyas kyi yul zhes bya ba ni yul ma
273a7(mdo sde): yin pa/ yul med pa yul thams cad las yongs su dag pa'o/ /de la byang chub sems dpa' ni sangs rgyas kyi yul yongs su dag pas rang gi yul yongs su sbyong ste/ de 'di snyam du mig gi yul ni sangs rgyas kyi yul yin yang sangs rgyas kyi yul ni
273b1(mdo sde): su dang yang nye ba'am ring ba ma yin no/ /de ci'i phyir zhe na/ sangs rgyas kyi yul ni dben pa'i yul yin pa'i phyir te/ dben pa'i yul la ni mig gi yul gang yang med do/ /rna ba'i yul ni sangs rgyas kyi yul yin yang / sangs rgyas kyi yul ni su dang yang nye ba'am ring
273b2(mdo sde): ba ma yin no/ /de ci'i phyir zhe na/ sangs rgyas kyi yul ni dben pa'i yul yin pa'i phyir te/ dben pa'i yul la ni rna ba'i yul gang yang med do/ /sna'i yul ni sangs rgyas kyi yul yin yang sangs rgyas kyi yul ni su dang yang nye ba'am ring ba ma yin no/ /de ci'i phyir zhe na/
273b3(mdo sde): sangs rgyas kyi yul ni dben pa'i yul yin pa'i phyir te/ dben pa'i yul la ni sna'i yul gang yang med do/ /lce'i yul ni sangs rgyas kyi yul yin yang sangs rgyas kyi yul ni su dang yang nye ba'am ring ba ma yin no/ /de ci'i phyir zhe na/ sangs rgyas kyi yul ni
273b4(mdo sde): dben pa'i yul yin pa'i phyir te/ dben pa'i yul la ni lce'i yul gang yang med do/ /lus kyi yul ni sangs rgyas kyi yul yin yang / sangs rgyas kyi yul ni su dang yang nye ba'am ring ba ma yin no/ /de ci'i phyir zhe na/ sangs rgyas kyi yul ni dben pa'i yul
273b5(mdo sde): yin pa'i phyir te/ dben pa'i yul la ni lus kyi yul gang yang med do/ /yid kyi yul ni sangs rgyas kyi yul yin yang sangs rgyas kyi yul ni su dang yang nye ba'am ring ba ma yin no/ /de ci'i phyir zhe na/ sangs rgyas kyi yul ni dben pa'i yul yin pa'i phyir te dben
273b6(mdo sde): pa'i yul la ni yid kyi yul gang yang med do/ /phung po rnams dang / khams rnams dang / skye mched rnams dang / rten cing 'brel par 'byung ba yan lag bcu gnyis la yang de bzhin no/ /rigs kyi bu de ltar na byang chub sems dpa' sangs rgyas kyi yul dben pa nyid
273b7(mdo sde): kyi yul thams cad dben par 'jug go/ /rang gi zhing yongs su dag pas sangs rgyas kyi zhing la zhugs pa de ni chos gang dag de'i dbang po drug la snang bar gyur pa de dag thams cad la sangs rgyas kyi yul dben par 'jug go/ /ji ltar de bzhin gshegs pa'i yul
274a1(mdo sde): chags pa med cing thogs pa med pa'i de bzhin du de yul thams cad la yang mi chags mi thogs te/ rigs kyi bu de ltar na byang chub sems dpa' sangs rgyas kyi yul la rjes su zhugs shing rang gi yul yongs su dag pa yin no/ /rigs kyi bu de la ji
274a2(mdo sde): ltar na byang chub sems dpa' gzungs thob pa rtag tu mi brjed par spyod pa yin zhe na/ rigs kyi bu 'di la byang chub sems dpa' gzungs yongs su sbyang ba bya bas gzungs thob par gyur te/ de la gzungs yongs su sbyong ba byed pa gang zhe na/ rigs kyi bu sum cu rtsa gnyis
274a3(mdo sde): po 'di dag ni gzungs yongs su sbyong ba byed pa ste/ sum cu rtsa gnyis po gang zhe na/ 'di lta ste/ chos don du gnyer ba dang / chos 'dod pa dang / chos kyi kun dga' la dga' mos pa dang / chos la gzhol ba dang / chos la bab pa dang / mang du thos pa rnams la sten
274a4(mdo sde): cing bsnyen la bsnyen bkur byed pa dang / slob dpon dang mkhan po rnams la nga rgyal med cing btsun par gus par byed pa dang / chos yongs su tshol bas mi ngoms pa dang / rjes su bsten pa rnams la bka' blo bde zhing 'thun par 'dzin pa dang / chos smra ba'i gang zag
274a5(mdo sde): rnams la ston pa tsam du sems shing 'khrul pa mi tshol ba dang / kun 'dzin pa dang / klog pa dang / ston pa la le lo med pa dang / chos la slob dpon gyi dpe mkhyud med cing zang zing med par chos sbyin pa dang / shes rab kyi rtsa ba'i gnas thos pa dang tshul
274a6(mdo sde): bzhin gyi chos la sbyor ba dang / ji ltar thos pa'i chos la so sor brtag pa'i phyir mang du thos pa mu med par byas pa dang / tshangs par spyod pa la gnas pa mu med par byas pa dang / rtag tu dben pa la sems gzhol ba dang / rjes su dran pa drug rjes su dran pa dang /
274a7(mdo sde): yang dag par chags par 'gyur ba drug mi 'dor ba dang / gus par bya ba'i gnas drug yongs su mi gtong ba dang / sems can thams cad la khong khro ba med pa'i sems kyis chos la sbyor ba dang / rten cing 'brel par 'byung ba dang mi 'gal ba'i las dang / bya ba
274b1(mdo sde): la 'jug pa dang / rnam par thar pa'i sgo gsum la sems nges par rtog pa la mi skrag pa dang / 'phags pa'i rigs dang sbyangs pa'i yon tan kun 'dzin pas yong mi 'chad pa dang / dam pa'i chos yongs su gzung ba la sems zhum pa med pa dang / sems can la lta bas
274b2(mdo sde): snying rje che ba dang / chos la lta bas lus dang srog 'dor ba dang / ye shes la lta bas rtag tu nga rgyal med pa dang / sems can yongs su smin par bya ba la yongs su mi skyo ba ste/ 'di ni gzungs yongs su sbyong ba byed pa zhes bya'o/ /rigs kyi bu de la gzungs gang
274b3(mdo sde): zhe na/ gang kun bzung ba'i chos rnams mi brjed pa dang / ji ltar thos pa'i chos rnams mi brjed pa dang / dran pa rjes su dran pa dang / rtogs par khong du chud pa dang / blo gros 'dod pa dang / yi ge mi zad pa dang / nges pa'i tshig dang skad la 'jug pa shes pa dang /
274b4(mdo sde): spobs pa bstan pa thogs pa med cing rgyun mi 'chad pa dang / nges pa'i don gyi mdo sde rtogs pa la 'jug pa shes pa dang / drang ba'i don gyi mdo sde rtogs pa la 'jug pa shes pa dang / kun rdzob mi zad pa bstan pa shes pa dang / don dam pa dbyer med pa'i de kho na bstan
274b5(mdo sde): pa shes pa dang / bden pa la 'jug pa nges pa shes pa dang / dran pa nye bar gzhag pa'i rjes su 'jug pa shes pa dang / yang dag par spong ba'i brtson 'grus mi 'god pa shes pa dang / rdzu 'phrul gyi rkang pas rnam par rol pa shes pa dang / dbang po'i rim pa shes
274b6(mdo sde): pa dang / stobs la gnas pa mi bskyod par shes pa dang / byang chub kyi yan lag rtogs pa dang / 'thun pa shes pa dang / lam la 'jug pa'i gnas shes pa dang / zhi gnas kyis sems gnas par shes pa dang / lhag mthong gis chos sgrol bar shes pa
274b7(mdo sde): dang / rig pa dang rnam par grol ba'i rjes su 'thun pa shes pa dang / so so yang dag par rig pa la 'jug pa shes pa dang / mngon par shes pa'i ye shes skyed pa shes pa dang / pha rol tu phyin pa drug la 'jug pa shes pa dang / bsdu ba'i dngos po bzhi so so ci rigs
275a1(mdo sde): par shes pa dang / sgra skad dang ngag gi lam la 'jug pa shes pa dang / chos kyi brda ston pa shes pa dang / don dbyer med par shes pa dang / tshig 'bru mi zad par shes pa dang / sems can thams cad tshim par bya ba shes pa dang / so so ci rigs
275a2(mdo sde): par chos ston pa shes pa dang / sangs rgyas thams cad kyis gsungs pa dran pas 'dzin pa shes pa dang / tshig dang yi ge thams cad mtshams sbyor ba'i nges pa'i tshig la 'jug pa shes pa dang / kun nas nyon mongs pa dang rnam par byang ba yang dag pa ji lta ba bzhin du rtogs
275a3(mdo sde): pa shes pa dang / rgyu dang bya ba la 'jug pa shes pa dang / chos thams cad la snang ba rab rib med par shes pa ste/ 'di ni gzungs zhes bya'o/ /lus dang ngag dang sems sa dang 'dra ba'i chos kun du 'dzin pa gang yin pa de ni mi zad pa ste/ chos kyi char 'bebs pa
275a4(mdo sde): dang / nyon mongs pa'i gdung ba rab tu zhi bar byed pa dang / sangs rgyas kyi chos thams cad rnam par skyed pa 'di ni gzungs kyi tshul la 'jug pa yin te/ gzungs thob pa sangs rgyas kyi chos thams cad la mi brjed par spyod par shes par bya'o/ /rigs kyi bu de ltar na
275a5(mdo sde): byang chub sems dpa' gzungs thob pa rtag tu mi brjed par spyod pa yin no/ /rigs kyi bu de la ji ltar na byang chub sems dpa' spobs pa thogs pa med cing rgyun mi 'chad la rtag tu sangs rgyas kyi byin gyi rlabs kyi byin gyis brlabs pa yin zhe na/ rigs kyi bu nyi shu rtsa bzhi po
275a6(mdo sde): 'di dag ni byang chub sems dpa' rnams kyi spobs pa yin te/ nyi shu rtsa bzhi gang zhe na/ 'di lta ste/ spobs pa myur ba dang / spobs pa mgyogs pa dang / spobs pa thogs pa med pa dang / spobs pa rgyun mi 'chad pa dang / shin tu nges pa'i tshig la spobs pa dang /
275a7(mdo sde): zab mo la spobs pa dang / sna tshogs la spobs pa dang / legs par brgyan pa'i spobs pa dang / zhum pa med pa'i spobs pa dang / 'jigs pa med pa'i spobs pa dang / tshigs su bcad pa sna tshogs bstan pa'i nges pa'i tshig la spobs pa dang / mdo dang rtogs pa
275b1(mdo sde): brjod pa dang / sngon byung ba la spobs pa dang / mi thul ba'i spobs pa dang / tshig rab tu dbye ba bstan pa mi zad pa la spobs pa dang / spobs pa shin tu gsal zhing shin tu mdzes pa dang / tshig btsun zhing gzung ba'i spobs pa dang / chos ston pa'i 'bras bu yod pa'i
275b2(mdo sde): spobs pa dang / lha'i 'khor gyi rgyan gyi spobs pa dang / the tsom thams cad gcod pa'i spobs pa dang / 'jig rten dang 'jig rten las 'das pa'i chos la spobs pa dang / 'khrul pa med pa'i spobs pa dang / 'khor la byams pa dang / snying rje dang / dga' ba dang / btang
275b3(mdo sde): snyoms kyi spobs pa dang / skye ba dran pa'i mngon par shes pa'i spobs pa dang / sangs rgyas kyi byin gyi rlabs kyi byin gyis brlabs pa'i spobs pa yin te rigs kyi bu nyi shu rtsa bzhi po de dag ni byang chub sems dpa' rnams kyi spobs pa yin no/ /de dag kyang yongs su sbyang ba bya ba
275b4(mdo sde): nyi shu rtsa bzhis 'grub ste/ nyi shu rtsa bzhi gang zhe na/ 'di lta ste/ bla ma'i ngag mi gcog pas myur ba'i spobs par 'gyur ro/ /tshur shog ces bya ba dang song zhes bya ba la g.yo med pas spobs pa mgyogs par 'gyur ro/ /nyon mongs pa thams cad la chags pa med
275b5(mdo sde): pas spobs pa thogs pa med par 'gyur ro/ /de la ma chags par gnas pas spobs pa rgyun mi 'chad par 'gyur ro/ /phra ma'i tshig med pas shin tu nges pa'i tshig la spobs par 'gyur ro/ /rten cing 'brel par 'byung ba rtogs pas zab mo la spobs par 'gyur ro/ /
275b6(mdo sde): sbyin pa sna tshogs bsags pas sna tshogs la spobs par 'gyur ro/ /chung ma legs par brgyan te rab tu byin pas legs par brgyan pa'i spobs par 'gyur ro/ /byang chub kyi sems las mi nyams pas zhum pa med pa'i spobs par 'gyur ro/ /tshul khrims kyi
275b7(mdo sde): phung po legs par kun du bsrungs pas 'jigs pa med pa'i spobs par 'gyur ro/ /gdugs dang / rgyal mtshan dang / ba dan dang / dril bu sna tshogs byin pas tshigs su bcad pa sna tshogs bstan pa nges pa'i tshig la spobs par 'gyur ro/ /sbyin pa dang ldan
276a1(mdo sde): pa dang / rim gro byed pa dang / bsnyen bkur byed pa sngon du 'gro bas mdo dang rtogs pa brjod pa dang sngon byung ba la spobs par 'gyur ro/ /sdug bsngal ba dang dbul ba dang mgon med pa la mi brnyas pas mi thul ba'i spobs par 'gyur ro/ /gter
276a2(mdo sde): mi zad pa sbyin pa dang / pha rol chos la sbyor bas tshig rab tu dbye ba bstan pa mi zad pa la spobs par 'gyur ro/ /tshig bden pa dang / tha ba med pa dang / ngag rtsub po med pa'i ngag gi las dang ldan pas spobs pa shin tu gsal zhing mdzes par 'gyur ro/ /bla ma'i
276a3(mdo sde): tshig khyad du mi gsod pa dang gzhan gyi tshig mi gcog pas tshig btsun zhing gzung ba'i spobs par 'gyur ro/ /rang gi yon tan gyi chos sgrub pas chos bstan pa 'bras bu yod pa'i spobs par 'gyur ro/ /bdag la mi stod pa dang / gzhan la mi smod pa dang / phangs
276a4(mdo sde): pa'i dngos po yongs su gtong bas lha'i 'khor gyi rgyan gyi spobs par 'gyur ro/ /chos la slob dpon gyi dpe mkhyud med pa dang / chos ji ltar thos pa bzhin du ston pas the tsom thams cad gcod pa'i spobs par 'gyur ro/ /bstan bcos thams cad shes pa dang / gzhan la
276a5(mdo sde): mi gnod pa dang / nad pa rnams kyi nad g.yog byed pa dang / sman rab tu sbyin pas 'jig rten pa dang / 'jig rten las 'das pa'i chos thams cad la spobs par 'gyur ro/ /pha rol la 'khrul pa'i skabs mi tshol ba dang / gzhan dag gi ltung ba mi gleng ba dang / 'khrul
276a6(mdo sde): pa la mi rtog pas 'khrul pa med pa'i spobs par 'gyur ro/ /sems can thams cad la sems snyoms pa dang / sems can thams cad la mtshungs par spyod pa dang / mya ngan las 'das pa'i lam la 'god pa dang / rnyed pa dang bkur sti dang / tshigs su bcad pa thams
276a7(mdo sde): cad don du mi gnyer bas 'khor la byams pa dang / snying rje dang / dga' ba dang / btang snyoms kyi spobs par 'gyur ro/ /bka' blo bde ba dang / des pa dang / ji skad smras pa de bzhin byed pa dang / sems dga' ba dang / gzhan gyi rgyud 'khrug par mi byed pas skye ba
276b1(mdo sde): dran pa'i mngon par shes pa'i spobs par 'gyur ro/ /theg pa chen po las mi nyams pa dang / theg pa dman pa mi 'dod pa dang / sems can la snying rje che ba dang / thams cad nan tan la 'god pas sangs rgyas kyi byin gyi rlabs kyis byin gyis brlabs pa'i spobs par
276b2(mdo sde): 'gyur ro/ /sems can gzhan la go bar byed pas de'i phyir spobs pa zhes bya'o/ /sems can gzhan la nan tan du bya ba ston pas de'i phyir spobs pa zhes bya'o/ /gzhan gyi sems kyi rgyud tshim par byed pas de'i phyir spobs pa zhes bya'o/ /sems can gzhan gyi
276b3(mdo sde): sems dang 'thun par ston pas de'i phyir spobs pa zhes bya'o/ /rigs kyi bu chos dang yon tan dang ye shes de lta bu dang ldan pa'i byang chub sems dpa' ni spobs pa thogs pa med cing rgyun mi 'chad la/ rtag tu sangs rgyas kyi byin gyi rlabs kyis byin gyis brlabs pa yin no/ /
276b4(mdo sde): rigs kyi bu de la ji ltar na byang chub sems dpa' skye ba dang 'chi 'pho dang 'byung ba rnams la dbang thob pa yin zhe na/ rigs kyi bu chos bcu gnyis dang ldan na byang chub sems dpa' skye ba dang 'chi 'pho ba dang 'byung ba rnams la dbang thob pa yin te/ bcu gnyis gang zhe na/
276b5(mdo sde): 'di lta ste/ sdig pa'i grogs po yongs su spangs shing rtag tu dge ba'i bshes gnyen la bsten pa dang / lta ba shin tu yongs su dag pa dang / sangs rgyas kyis gnang ba'i tshul khrims kyi phung po yongs su dag pa dang / ting nge 'dzin dang snyoms par 'jug pa dang ldan pa shes pa dang /
276b6(mdo sde): shes rab dang thabs zung du 'brel ba dang / mngon par shes pa ma nyams pa thob pa dang / ma skyes pa dang ma byung bar so sor rtog pa dang / bsams bzhin du skye ba dang / smon lam yongs su rdzogs pa dang / sems can lta ba'i byams pa la sbyor ba dang / snying rje chen po la nges par
276b7(mdo sde): sems pa dang / chos la sgyu ma lta bur rtog pa dang / 'chi 'pho med par 'pho zhing skye ba dang / chos kyi mtshan nyid rmi lam gyi ngo bo nyid kyis chos la 'jug pa dang / phyin ci log gi chos la yang dag pa ji lta ba bzhin du rtog pa dang / sangs rgyas bcom ldan 'das rnams kyi byin gyis brlabs
277a1(mdo sde): pa nas skye ste/ 'pho zhing 'byung la skye ba dang / 'pho ba dang / 'byung bar yang mi sems pa'o/ /rigs kyi bu byang chub sems dpa' gang dang gang du skyes nas sems can gyi don byed pa'i skyes pa'i rabs bstan pa tshad med grangs med pa'i skyes pa'i rabs de dag thams cad ni
277a2(mdo sde): rtsa ba gnyis la gnas pa ste/ 'di lta ste/ mngon par shes pa'i ye shes la gnas pa dang / snying rje chen po'i rtsa ba la gnas pa'o/ /rigs kyi bu de ltar na byang chub sems dpa' skye ba dang / 'chi 'pho dang 'byung ba rnams la dbang thob pa yin no/ /rigs kyi bu de la ji ltar na
277a3(mdo sde): byang chub sems dpa' bdud bzhi'i lam las yang dag par 'das shing bdud dang phyir rgol ba thams cad yang dag par bcom pa yin zhe na/ rigs kyi bu 'di la byang chub sems dpa' chos thams cad sgyu ma lta bur shes shing rtogs pas phung po'i bdud las yang dag par 'da'o/ /
277a4(mdo sde): ji ltar thos pa'i chos la tshul bzhin so sor rtogs pas nyon mongs pa'i bdud las yang dag par 'da'o/ /rten cing 'brel par 'byung ba rtogs pas 'chi bdag gi bdud las yang dag par 'da'o/ /byang chub kyi sems mi nyams pas lha'i bu'i bdud las yang dag par 'da'o/ /yang
277a5(mdo sde): des bdud kyi las rnams bcom pa yin te/ des bdud kyi las rnams bcom pa gang zhe na/ gang dag gis byang chub sems dpa' la bdud kyis glags mi rnyed pa ste/ theg pa dman pa 'dod pa bdud kyi las dang / byang chub kyi sems mi srung ba bdud kyi las dang / sems can tha
277a6(mdo sde): dad par sbyin pa bdud kyi las dang / skye ba la gnas pa'i tshul khrims bdud kyi las dang / de bzhin du sbyar te/ gzugs su bsngos pa'i bzod pa dang / 'jig rten gyi bya ba la brtson pa'i brtson 'grus dang / de la chags shing ro myong ba'i bsam gtan dang / shes rab kyi chos ngan pa
277a7(mdo sde): la smod pa bdud kyi las dang / 'khor bas yongs su skyo ba bdud kyi las dang / dge ba'i rtsa ba yongs su mi sngo ba bdud kyi las dang / nyon mongs pa la mi smod pa bdud kyi las dang / ltung ba 'chab pa bdud kyi las dang / byang chub sems dpa' la sdang ba bdud kyi las dang /
277b1(mdo sde): dam pa'i chos spong ba bdud kyi las dang / byams pa rgyun gcod pa bdud kyi las dang / pha rol tu phyin pa rnams yongs su mi tshol ba bdud kyi las dang / dam pa'i chos mnyan par mi 'dod pa bdud kyi las dang / chos la slob dpon gyi dpe mkhyud byed pa bdud kyi las dang /
277b2(mdo sde): zang zing dang 'brel par chos ston pa bdud kyi las dang / thabs dang bral bas sems can yongs su smin par byed pa bdud kyi las dang / bsdu ba'i dngos po 'dor ba bdud kyi las dang / tshul khrims 'chal pa rnams la khong khro ba bdud kyi las dang / tshul khrims dang ldan
277b3(mdo sde): pa rnams la mi gus pa bdud kyi las dang / nyan thos kyi bslab pa'i rjes su 'thun pa bdud kyi las dang / rang sangs rgyas kyi theg pa can gyi rjes su 'jug pa bdud kyi las dang / dus ma yin par bsgrub pa 'dod pa bdud kyi las dang / snying rje chen po bor nas rigs la rtog pa bdud
277b4(mdo sde): kyi las dang / 'dus ma byas 'dod pa bdud kyi las dang / 'dus byas la smod pa bdud kyi las dang / sems sems can gyi ci bya'o cog la g.yel ba bdud kyi las dang / nga rgyal la gnas shing mi 'dud pa dang / lce gnyis smra ba dang / g.yo sgyu dang ldan pa dang / bcos ma la dga' ba
277b5(mdo sde): dang / mi drang ba dang / rtsub cing brlang ba dang / sdig pa la mi smod pa dang / chos kyi drungs 'byin pa dang / thos pa cung zad tsam gyis chog par 'dzin pa dang / chos ma yin pa don du gnyer ba dang / chos ma yin pa 'dod pa dang / sgrib pa dang / chod pa dang / kun nas ldang ba rnam par mi
277b6(mdo sde): gnon pa bdud kyi las dang / sems kyi dri ma mi rtog pa bdud kyi las dang / dge sbyong gi dri ma la mi mjed pa bdud kyi las te/ rigs kyi bu ji tsam du mi dge ba'i chos la 'jug pa dang / dge ba'i chos 'dor ba de thams cad ni bdud kyi las so/ /chos bzhis ni bdud kyi las 'di
277b7(mdo sde): dag las shin tu 'da' ste/ bzhi gang zhe na/ 'di lta ste/ byang chub kyi sems ma brjed pa'i pha rol tu phyin pa drug po dag dang / dad pa dang brtson 'grus la gnas pa'i bag yod pa dang thabs la mkhas pa la gnas te sems can yongs su smin par byed pa dang / chos kyi tshul zab mo la gnas
278a1(mdo sde): te dam pa'i chos yongs su 'dzin pas so/ /rigs kyi bu de ltar chos la sbyor ba'i byang chub sems dpa' ni bdud bzhi'i lam las yang dag par 'das shing bdud dang phyir rgol ba thams cad bcom pa yin no/ /rigs kyi bu de la ji ltar na byang chub sems dpa'
278a2(mdo sde): bsod nams tshad med pa bsags shing sems can thams cad 'tsho bar gyur pa yin zhe na/ rigs kyi bu 'di la byang chub sems dpa' ni sems can rnams la byams pas gnas pa yin/ 'byung po rnams la snying rje bar gnas pa yin/ bsam gtan rnams la de la ma chags
278a3(mdo sde): par gnas pa yin/ slong ba rnams la bdog pa thams cad yongs su gtong ba yin/ bsod nams dag gis longs spyod mi zad pa yin/ bsam pa dag pas lag na rin po che yin/ mthon dman gyi yid med pas sems sa dang mtshungs pa yin/ tshul khrims yongs su dag
278a4(mdo sde): pas bsam pa 'byor ba yin/ mchod sbyin thams cad sgrub pas sems grol zhing sgo bsgrib pa med pa yin/ chos rnam par 'byed pas gzungs dang spobs pa phun sum tshogs pa yin/ sangs rgyas kyi zhing tshad med par 'gro bas mngon par shes pa'i ye shes la gnas pa
278a5(mdo sde): yin no/ /ji ltar phyi rol gyi 'byung ba chen po bzhi po 'di dag sems can thams cad kyi 'tsho bar gyur pa de bzhin du bdag gi nang gi 'byung ba chen po bzhi po 'di dag kyang sems can thams cad kyi 'tsho bar gyur cig /bdag gi dge ba'i rtsa ba dang / chos shes pa la mkhas pa
278a6(mdo sde): gang yin pa de sems can thams cad kyi 'tsho ba ma yin par ma gyur cig ces de ltar dge ba'i rtsa ba rnams kyang yongs su bsngo ste/ de ltar na byang chub sems dpa' bsod nams tshad med pa bsags shing sems can thams cad kyi 'tsho bar gyur pa yin no/ /rigs kyi bu
278a7(mdo sde): de la ji ltar na byang chub sems dpa' sangs rgyas rnams ma byung yang sangs rgyas kyi mdzad pas sems can rnams la nye bar gnas pa yin zhe na/ rigs kyi bu 'di la byang chub sems dpa' ni gnas dang gnas ma yin pa'i bya ba shes pas stobs bcu yongs su sbyang bar bya ba tshar
278b1(mdo sde): phyin pa yin/ /zag pa zad pa'i bya ba shes pas mi 'jigs pa bzhi yongs su sbyang bar bya ba tshar phyin pa yin/ dus gsum la chags pa med pa'i ye shes kyi bya ba shes pas sangs rgyas kyi chos ma 'dres pa brgyad yongs su sbyang bar bya ba tshar phyin pa yin/ sangs rgyas kyi spyan gyi snang ba thob pas
278b2(mdo sde): spyan lnga yongs su sbyang bar bya ba tshar phyin pa yin/ byang chub kyi snying por 'gro ba thob pas mngon par shes pa thams cad yongs su sbyang bar bya ba tshar phyin pa yin/ nyon mongs pa'i bag chags yang dag par bcad pas dge ba'i chos thams cad yongs su bskang ba tshar phyin pa yin/ bsod
278b3(mdo sde): nams kyi tshogs thams cad bsags pas lus dang / ngag dang / sems dang / mtshan dang / dpe byad bzang po'i rgyan yongs su sbyang bar bya ba tshar phyin pa yin/ dbang bskur ba thob pas sa bcu yongs su sbyang bar bya ba tshar phyin pa yin/ ye shes kyi tshogs bsags pas sangs rgyas
278b4(mdo sde): kyi chos thams cad yongs su sbyang bar bya ba tshar phyin pa yin te/ rigs kyi bu de ltar na byang chub sems dpa' sangs rgyas rnams ma byung yang sangs rgyas kyi mdzad pas sems can rnams la nye bar gnas pa yin no/ /rigs kyi bu de la ji ltar na byang chub sems dpa' rgya
278b5(mdo sde): mtsho'i phyag rgya'i ting nge 'dzin thob cing sems can thams cad kyi sems dang spyod pa la mi chags pa yin zhe na/ rigs kyi bu 'di lta ste dper na 'dzam bu'i gling na sems can rnams kyi gzugs snang ba ji snyed par de dag thams cad dang 'dra ba'i phyag rgya rgya mtsho chen po la yod de/
278b6(mdo sde): de'i phyir rgya mtsho chen po zhes bya'o/ /de bzhin du sems can thams cad kyi sems su snang ba'am/ gzugs su snang ba'am/ sgrar snang ba ji snyed pa de dag thams cad rgya mtsho'i phyag rgya'i ting nge 'dzin la gnas pa'i byang chub sems dpa' snang ba gcig la snang bar 'gyur te/ de'i
278b7(mdo sde): phyir rgya mtsho'i phyag rgya'i ting nge 'dzin ces bya'o/ /'di lta ste dper na rgya mtsho chen po ni ro gcig pa yin no/ /de bzhin du byang chub sems dpa' yang chos la rnam par grol ba'i ror shes pas ro gcig pa yin no/ /'di lta ste dper na rgya mtsho chen po ni dus las mi yol ba yin no/ /de
279a1(mdo sde): bzhin du byang chub sems dpa' yang dus dang dus ma yin pa la so sor rtog pas byang chub kyi snying po'i dus las mi yol lo/ /'di lta ste/ dper na rgya mtsho chen po ni shi ba'i ro dang lhan cig mi gnas so/ /de bzhin du byang chub sems dpa' yang bag chags kyi nyon mongs pa thams
279a2(mdo sde): cad dang / nyan thos dang / rang sangs rgyas kyi sems thams cad dang lhan cig mi gnas so/ /'di lta ste/ dper na rgya mtsho chen po ni chu thams cad zad pas bri ba'am gang ba med do/ /de bzhin du byang chub sems dpa' yang chos thams cad zad pas chos kyi dbyings bri ba'am gang
279a3(mdo sde): bar mi byed do/ /'di lta ste/ dper na rgya mtsho chen po ni kha tshon tshad med do/ /de bzhin du byang chub sems dpa' yang shes rab kyis tshad med do/ /'di lta ste/ dper na rgya mtsho chen po ni zab cing gting dpag dka' ba yin no/ /de bzhin du byang chub sems dpa' yang zab cing nyan
279a4(mdo sde): thos dang / rang sangs rgyas thams cad kyis gting dpag dka' ba yin no/ /'di lta ste/ dper na rgya mtsho chen po ni sems can tshad med pa'i gnas yin no/ /de bzhin du byang chub sems dpa' yang sems can yongs su smin par bya ba tshad med pa'i gnas yin no/ /'di ni rgya mtsho'i
279a5(mdo sde): phyag rgya'i ting nge 'dzin la 'jug pa yin te/ rigs kyi bu de ltar zhugs pa'i byang chub sems dpa' ni sems can thams cad kyi sems dang spyod pa la mi chags pa yin no/ /rigs kyi bu de la ji ltar na byang chub sems dpa' chags pa thams cad las yang dag par 'das pa yin
279a6(mdo sde): zhe na/ chags pa zhes bya ba ni gang chos rnams la lta ba kun nas ldang ba'o/ /byang chub sems dpa' ni lta ba kun nas ldang ba thams cad dang bral bas chags pa thams cad las yang dag par 'das pa yin no/ /'di lta ste/ dper na rlung mar ni nam mkha'i dkyil na mi chags
279a7(mdo sde): so/ /de bzhin du byang chub sems dpa' rlung mar lta bu'i sems dang ldan pa yang sems can thams cad la mi chags so/ /yang skyes bu dam pa de dag ni spyod pa dang / cho ga'i tshul shes pa yin te/ de la cho ga ni dran pa'o/ /spyod pa ni rnam par mi g.yeng ba'o/ /de dag ni mun pa dang
279b1(mdo sde): bral zhing snang ba thob pa yang yin te de la mun pa zhes bya ba ni gang chos rnams la mi shes pa'o/ /snang ba zhes bya ba ni gang chos rnams la ye shes thogs pa med pa ste/ de'i phyir de dag mun pa dang bral zhing snang ba thob pa zhes bya'o/ /skyes bu dam pa de dag ni ye shes gzhan gyi dring la mi 'jog cing rang gis
279b2(mdo sde): ye shes thob pa yin te/ de ci'i phyir zhe na/ de dag rang byung gi ye shes la mngon par gnas shing sems can gzhan ye shes 'dod par byed pa yin no/ /gang gi tshe byang chub sems dpa' chos gtan la 'bebs pa'i ye shes bstan pa 'di la gzhan gyi dring la mi 'jog cing rang gis ye shes thob
279b3(mdo sde): par gyur pa de'i tshe myur du thams cad mkhyen pa'i ye shes thob par 'gyur ro/ /de nas bcom ldan 'das kyis de'i tshe tshigs su bcad pa 'di dag gsungs so/ /gang zhig lta ba kun las sems dben zhing / /mkhas pa bsod nams tshogs ni rab byed la/ /mtshan ma ldang ba yongs su spangs
279b4(mdo sde): nas su/ /byang chub phyir bsngos de ni zad mi 'gyur/ /nga rgyal las kyang nga rgyal kun spangs nas/ /de ni ye shes tshogs rnams tshol bar byed/ /mtha' yas blo ldan nam mkha'i ngo bo nyid/ /kun mkhyen ye shes yongs su rdzogs par byed/ /rgyal ba'i sras de sangs rgyas rjes dran pa/ /gzugs
279b5(mdo sde): dang mtshan gyi chos su ma yin te/ /gang na sems dang yid ni mi rgyu ba/ /de ni 'thun par sangs rgyas rjes su dran/ /chos ni 'dod chags bral zhing rang bzhin dben/ /zhi zhing rab zhi rtag tu mtshan ma med/ /gang zhig dmigs pa thams cad bral gyur pa/ /de 'dir chos ni rjes su dran pa
279b6(mdo sde): yin/ /'phags pa'i dge 'dun shin tu 'dus ma byas/ /stong pa mtshan med smon lam rnam par grol/ /de la sems med dran dang 'jug pa med/ /de ni dge 'dun rjes su dran pa yin/ /phung po yongs su btang ba thams cad gtong / /nyon mongs dngos po thams cad legs par
279b7(mdo sde): 'dor/ /snyems pa med cing rtog dang rnam rtog dag /'di ni gtong ba legs par rjes su dran/ /tshul khrims zag pa med cing 'dus ma byas/ /lus dang ngag dang yid kyis 'jug pa med/ /'byung ba med cing srid gsum mi gnas pa/ /de ni tshul khrims rjes su dran pa yin/ /lha gang
280a1(mdo sde): dag cing dri med nyon mongs med/ /dga' ldan gnas pa dbang bskur thob gyur pa/ /sems can dag pa de dag 'di dran zhing / /bdag kyang myur du de 'drar 'gyur snyam sems/ /de bzhin gshegs kyi dam chos 'dzin pa ni/ /nyon mongs dngos po thams cad 'dzin mi
280a2(mdo sde): byed/ /chos dang chos min gnyis las rnam par grol/ /de 'dra de ni rgyal ba'i chos 'dzin yin/ /rgyal bas byang chub mtshan nyid gang brnyes pa/ /chos kyi mtshan nyid de ni yongs 'dzin cing / /gang gis rdul med mtha' 'dir rab shes pa/ /de ni sangs rgyas kun gyi chos 'dzin
280a3(mdo sde): yin/ /bdag ni rab tu dag pas sems can dag /chos kun dag par mkhas pa sus rtogs pa/ /de ni sems dag rang bzhin 'od gsal te/ /sems can gtang phyir rtag tu yongs smin byed/ /sems can khams rnams ma rung mi byed cing / /de ni bri zhing gang bar mthong
280a4(mdo sde): ba med/ /lta ba nor ba rab tu spang bar ston/ /de 'dra de ni sems can mang po sbyong / /'jig rten yul kun rab tu gang ston pa/ /des ni sangs rgyas yul yang rab tu ston/ /sangs rgyas yul ni nam mkha' mtshungs pa ste/ /de bzhin 'jig rten yul yang rab tu shes/ /sgra skad
280a5(mdo sde): dbyangs dang yi ge thams cad ni/ /brag ca 'dra bar de yis rab mthong zhing / /de la nyan pa'ang shin tu yod min par/ /de ltar rab tu shes pa gzungs thob bo/ /kun du 'dzin dang 'dzin cing klog pa dang / /chos rnams bstan pa'i rnam pa rab bshad kyis/ /bdag dang sems
280a6(mdo sde): can chos su rlom sems med/ /de ni gzungs la rab tu gnas pa yin/ /rgyal ba kun gyis gsungs pa 'dzin byed cing / /legs par gsungs pas sems can tshim byed pa/ /dran dang ting nge 'dzin dang bral mi 'gyur/ /gzungs la nges pa'i yon tan 'di dag go/ /chos ni
280a7(mdo sde): rnam pa kun du bsags med pas/ /chos la mi 'phro 'phros pa med pa'ang min/ /dper na klu ni char rgyun 'bebs pa ltar/ /de ltar de yang chos kyi char pa 'bebs/ /yon tan 'byung gnas rnams kyi spobs pa ni/ /thogs med rgyun chags rgyun chad mi 'gyur bar/ /mdo
280b1(mdo sde): sde stong phrag bye ba rab du 'chad/ /sems can dbang por sems can 'du shes med/ /sangs rgyas mthu yis bskal pa bye stong du/ /rgyun mi 'chad par chos ni rab ston cing / /bsam pa ji bzhin sems can tshim par byed/ /spobs pa'i tshul gyis sangs rgyas yon tan gnas/ /chos 'di
280b2(mdo sde): thams cad nam mkha' 'dra ba zhes/ /gang gis chos rnams kun gyi tshul shes la/ /sems can srog dang gang zag mi 'dzin pa/ /de ni rgyal ba rnams kyi dam chos 'dzin/ /sems can thams cad shin tu mya ngan 'das/ /de dag de ltar kun du skye ba med/ /su yi bzod pa 'di 'dra'i 'od
280b3(mdo sde): gsal ba/ /de ni bstan pa 'di la bag yod yin/ /phung po yang dag sgyu ma lta bur mthong / /chos dbyings ji 'dra de bzhin khams rnams shes/ /dbang po drug ni grong stong 'dra mthong ba/ /de ni phung po'i bdud las yang dag 'da'/ /sprin brtsegs phung po lta bur nyon mongs rnams/ /bag
280b4(mdo sde): yod tshul bzhin rab tu rtog byed cing / /chos la mi rtog rnam par mi rtog pa/ /de ni nyon mongs bdud las yang dag 'da'/ /gang zhig skye ba rtag tu skye med shes/ /'di la gang yang 'pho med 'gro ba med/ /chos rnams 'ong med song ba med shes pa/ /de ni 'chi bdag bdud kyi dbang mi 'gro/ /
280b5(mdo sde): gang zhig g.yo dang rlom sems mi byed cing / /byang chub gnas kyang byang chub 'du shes med/ /bdag dang sems can med kyang snying rje 'jug /de ni dpung dang bcas pa'i bdud 'dul lo/ /rnam shes ye shes gnyis ni mnyam par mthong / /'dus byas mi gnas 'dus ma byas la
280b6(mdo sde): min/ /'gro ba'i sems ni sgyu ma 'drar mthong ba/ /de ni sems dpa'i rdzi ba med pa yin/ /pha rol tshu rol gang la'ang mi chags la/ /chos ldan gru ni yang dag su sbyor zhing / /sems can sgrol yang sems can 'du shes med/ /mnyam pa zhes bya byang chub sems dpa' de/ /srid pa gsum
280b7(mdo sde): po 'brog dgon 'dra ba dang / /stong par 'gyur ba med par rab shes shing / /lam gyi rim gyis rtag tu sems can sgrol/ /de ni ded dpon bdud rtsi lam ston pa/ mdzangs pa de ni tshul dang tshul min mkhas/ /chos rnams gdod nas stong par rab tu shes/ /tshul dang rigs pas mya ngan 'das la 'dzud/ /
281a1(mdo sde): byang chub sems dpa' de ni 'dren ces bya/ /sems kyi rgyud ni gzhan dang gzhan du 'gyur/ /sems ni sems la nams kyang mtshams mi sbyor/ /'gro ba'i sems rgyud de dag rab shes pa/ /byang chub sems dpa' yongs su 'dren ces bya/ /nam mkha'i ngo bo nyid dang chu zla ltar/ /chos
281a2(mdo sde): rnams thams cad dag cing rnam dag ces/ /nyon mongs kun dang 'dre bar mi byed pa/ /sems can dag pa de ni ma smad pa/ /gang zhig chos gcig gis ni chos rnams kun/ /sgyu ma smig rgyu 'dra bar gzung med dang / /gsog dang dang rtag pa med par shes/ /de ni byang chub snying por
281a3(mdo sde): myur du 'gro/ /chos gtan la 'bebs pa bstan pa 'di bshad pa na/ lha dang / mi dang / lha ma yin dang / mi'am ci dang / lto 'phye chen po'i srog chags khrag khrig phrag bdun cu rtsa gnyis bla na med pa yang dag par rdzogs pa'i byang chub tu sems bskyed do/ /byang chub sems dpa' sum khri nyis stong ni
281a4(mdo sde): mi skye ba'i chos la bzod pa thob par gyur to/ /stong gsum gyi stong chen po'i 'jig rten gyi khams 'di yang rnam pa drug tu rab tu g.yos so/ /snang ba chen pos kyang 'jig rten gyi khams khyab par gyur to/ /lha brgya stong dag kyang me tog gi char rab tu 'bebs shing sil snyan dag
281a5(mdo sde): kyang dkrol nas/ 'di skad ces gang dag bstan pa 'di thos nas mos pa dang / 'dzin pa dang nan tan byed pa'i sems can de dag ni sangs rgyas kyi yul du rjes su dong ba yin no/ /gang du sangs rgyas bcom ldan 'das rnams 'byung ba'i sangs rgyas kyi zhing 'di thams cad mkhas pa rnams kyis
281a6(mdo sde): rgyan gyis legs par brgyan pa byas te phyag bya'o/ /de ci'i phyir zhe na/ sangs rgyas byung bar gyur na chos 'di lta bu 'di rab tu ston par 'gyur ro/ /skyes bu dam pa bsam gyis mi khyab pa'i chos dang ldan pa 'di dag kyang mthong bar 'gyur ro zhes ched du brjod pa ched du brjod do/ /de nas bcom
281a7(mdo sde): ldan 'das kyis zhus pa lung bstan pas byang chub sems dpa' sems dpa' chen po nam mkha' mdzod mngon du rangs par mdzad pas/ mu tig gi dra ba 'od dri ma med cing rnam par dag pa stong gsum yongs su gang ba ri ba bcom ldan 'das kyi sku la mngon par gsol nas bcom ldan 'das
281b1(mdo sde): la 'di skad ces gsol to/ /sangs rgyas bcom ldan 'das rnams kyi ye shes ni chags pa mi mnga' zhing sgrib pa mi mnga' ba/ bstan pa 'di ni rgyun mi 'chad pa/ de bzhin gshegs pa ni sems can thams cad kyi sems la gzigs shing dbang po mchog dang mchog ma yin pa mkhyen pa'i ye shes
281b2(mdo sde): la mkhas pa'o/ /bcom ldan 'das kyis 'di 'dra ba'i chos kyi tshul gyi rnam pa bstan pa des 'khor thams cad kyi sems tshims par gyur to/ /theg pa chen po 'di yang rgyas par rjod pa mdzad par gyur to/ /phyogs bcu'i 'jig rten gyi khams nas 'dus pa'i byang chub sems dpa' 'di dag la
281b3(mdo sde): yang chos kyi snang ba chen pos rgyas par mdzad par gyur to/ /bcom ldan 'das de bzhin gshegs pas bdag la yang chos 'byung ba'i sgo bstan pas chos 'byung ba'i sgo des chos 'byung ba'i sgo tshad ma mchis pa bstan par bgyi'o// //'phags pa nam mkha' mdzod kyis zhus
281b4(mdo sde): pa/ bam po bzhi pa/ de nas byang chub sems dpa' sems dpa' chen po myur bar spobs pa zhes bya ba 'khor de nyid du 'dus par gyur te/ 'dug pa des byang chub sems dpa' nam mkha' mdzod la 'di skad ces smras so/ /rigs kyi bu gang khyod kyi ming nam mkha' mdzod ces bya ba
281b5(mdo sde): de/ ci nam mkha' khyod kyi mdzod dam/ smras pa/ rigs kyi bu de bzhin te/ nam mkha' ni kho bo'i mdzod do/ /myur bar spobs pas smras pa/ rigs kyi bu nam mkha' mdzod kyi bye brag bdag cag gis kyang blta'o/ /de nas bcom ldan 'das kyis byang chub sems dpa' nam mkha' mdzod
281b6(mdo sde): la bka' stsal pa/ rigs kyi bu khyod kyis nam mkha' mdzod kyi khyad par ston cig /de nas byang chub sems dpa' nam mkha' mdzod kyis byang chub sems dpa' myur bar spobs pa la 'di skad ces smras so/ /rigs kyi bu khyod kyi yid la gang 'dod pa de kho bos nam mkha' las
281b7(mdo sde): char dbab bo/ /de nas byang chub sems dpa' myur bar spobs pa 'di snyam du sems te/ de bzhin gshegs pa rin po che ud pa la'i dpal gyi 'jig rten gyi khams pad ma bkod pa zhes bya ba na/ 'od thams cad rnam par snang ba zhes bya ba'i pad ma rgya ni rgyang grags kyi tshad/ 'dab ma bye ba stong phrag
282a1(mdo sde): mang po 'jam zhing gzhon pa/ gos ka tsa lin di ka ltar reg na bde ba/ dris ni sangs rgyas kyi zhing khyab pa/ kha dog mang po brgya stong dang ldan pa/ mthong na yid du 'ong zhing chog mi shes pa/ pad ma de mthong ba dang dri bsnams pas byang chub sems dpa' de dag ting nge 'dzin thob par
282a2(mdo sde): 'gyur ba de bdag gis mthong ste/ 'khor 'dir de 'dra ba'i pad ma'i char phob shig snyam pa dang / byang chub sems dpa' myur bar spobs pas bsams ma thag tu/ de nas byang chub sems dpa' nam mkha' mdzod kyi byin gyi rlabs kyis nam mkha'i ngos las de 'dra ba'i pad ma'i char mngon par
282a3(mdo sde): phab ste/ de nas 'khor de dag thams cad pad ma de dag gi dri mthong zhing tshor bas dga' ba'i zas zhes bya ba'i ting nge 'dzin la snyoms par zhugs so/ /'khor de thams cad ting nge 'dzin las langs te/ byang chub sems dpa' nam mkha' mdzod la phyag 'tshal nas 'di skad ces 'dzer to/ /
282a4(mdo sde): skyes bu dam pa'i byin gyi rlabs dang ye shes kyi stobs legs so legs so/ /sems can thams cad kyang 'di 'dra ba'i byin gyi rlabs thob par gyur cig /de nas byang chub sems dpa' rin chen bkod pa zhes bya ba 'dus par gyur te/ 'dug pa des byang chub sems dpa' nam mkha' mdzod la
282a5(mdo sde): 'di skad ces smras so/ /rigs kyi bu khyod kyis nam mkha' las gser phye'i char phob shig /byang chub sems dpa' rin chen bkod pas tshig de skad ces smras ma thag tu/ de'i mod la nam mkha' las gser phye'i char mngon par phab bo/ /de nas yang byang chub sems dpa' rin chen bkod pas
282a6(mdo sde): byang chub sems dpa' nam mkha' mdzod la 'di skad ces smras so/ /rigs kyi bu khyod kyis nam mkha' las rin po che thams cad kyi char phob shig /tshig de skad ces smras ma thag tu de'i mod la phyogs bcu nas ri rab kyi tshad tsam gyi rin po che grangs med dpag tu med pa ming tha dad pa kha dog tha dad pa
282a7(mdo sde): yod pa de dag gi char chen po mngon par phab pa 'di lta ste/ gser dang / dngul dang / shel dang / bai dUr+ya dang / rdo'i snying po dang / mu tig dmar po dang / spug dang / dpal gyi snying po'i ze ba can dang / dri med dang / rin chen byi ru dang / zla ba'i 'od dang / me shel dang / snang byed dang / 'od mchog dang / 'dzam gling 'od dang / me
282b1(mdo sde): 'od dang / dung dang / man shel dang / byi ru dang / an da rnyil dang / yon tan 'byung gnas dang / rab tu zhi ba'i 'od dang / chu 'od dang / chu mdog dang / chu dang bar byed dang / sa'i 'od dang / mi phyed pa'i gnas dang / mig mi bzod pa dang / brgya byin thogs pa dang / rgyal ba dang / cher rgyal ba dang / gzi brjid 'bar
282b2(mdo sde): ba dang / dpal gyi snying po'i rgyal po dang / rdo rje'i ze ba can dang / 'jig rten snang ba dang / skar ma dga' dang / 'od 'dzin dang / zla gam dang / 'dzam bu'i chu 'od dang / 'dzam bu'i gling gi 'od dang / 'od stong ldan dang / skar mda'i sgo dang / me'i 'od dang / rgyal bas brgyan pa dang / tsha ba zhi byed dang / gdung ba
282b3(mdo sde): med dang / nad sel dang / mig sbyong dang / rna ba dang / sna dang / lce dang / lus dang / yid sbyong dang / yan lag rnam par snang ba dang / rnam par snang ba'i 'od dang / 'od sngon po dang / 'od ser po dang / dkar po dang / shel gyi kha dog dang / rin po che'i dra ba dang / rin po che thams cad yang dag par bsdus pa
282b4(mdo sde): dang / ming de lta bu dang / ming de ma yin pa'i rin po che'i char rab tu phab ste/ nor bu rin po che de dag gi ming ni bskal par yang zad par sla ba ma yin no/ /de nas byang chub sems dpa' dus kyi rgyal po zhes bya ba des byang chub sems dpa' nam mkha' mdzod la 'di skad ces smras so/ /
282b5(mdo sde): rigs kyi bu mi mjed kyi 'jig rten gyi khams 'di na sems can sdug bsngal zhing dbul ba/ zas dang skom med pa/ gcer bu gos med pa/ gos ral po gyon pa dang / rnams bkres shing skom pas yongs su zin pa/ gcer bu rang gi skras yog pa/ mchil ma dang
282b6(mdo sde): ngar snabs dang / khrag dang / rnag za 'dod pa de lta bu'i sems can de dag bskyab pa'i phyir zas dang / skom dang / gos kyi char khyod kyis phob shig /de nas de ma thag tu byang chub sems dpa' nam mkha' mdzod kyi byin gyi rlabs kyis bza' ba dang / bca' ba dang / myang ba dang / bldag
282b7(mdo sde): pa sna tshogs kyi char rab tu phab ste/ ro brgya dang ldan pa'i khu ba dang / btung ba thams cad kyi char gyi rgyun shing rta'i srog shing tsam gyi char mngon par bab bo/ /gos kha dog du ma dang / kha dog tha dad pa dang / kha dog brgya stong du ma dang / phra zhing 'jam pa ka tsa lin di ka ltar reg na bde ba'i
283a1(mdo sde): char rab tu phab ste/ de nas stong gsum gyi stong chen po'i 'jig rten gyi khams na bkren pa dang / dbul po thams cad dang / thams cad kun tshim par byas so/ /de nas byang chub sems dpa' sman pa'i rgyal po zhes bya ba des byang chub sems dpa' nam mkha'
283a2(mdo sde): mdzod la 'di skad ces smras so/ /rigs kyi bu sems can na ba g.yog med pa nad du mas reg pa yod pa de dag gi don du sman chen po'i char gang gis na ba de dag thams cad nad las yongs su thar bar 'gyur ba phob shig /de nas de ma thag tu bar snang las bdud rtsi'i sman gyi
283a3(mdo sde): char mngon par rab tu phab ste/ des nad thams cad las yongs su thar bar gyur to/ /de nas byang chub sems dpa' ngan song spong zhes bya ba des byang chub sems dpa' nam mkha' mdzod la 'di skad ces smras so/ /rigs kyi bu khyod kyis ngan song gsum zhi bar gyis shig /de nas
283a4(mdo sde): de ma thag tu bar snang las 'od rab tu btang ste/ sems can dmyal ba pa dang / dud 'gro'i skye gnas pa dang / gshin rje'i 'jig rten pa'i sems can rnams 'od des reg pa de dag thams cad bde ba dang rab tu ldan par gyur te/ ngan song gsum po thams cad rab tu zhi
283a5(mdo sde): bar gyur te/ 'di ltar sbyin pa yongs su gtong ba la rab tu sbyor ba'i bar du me tog dang / phreng ba dang / spos dang / byug pa dang / phye ma dang / chos gos dang / gdugs dang / rgyal mtshan dang / ba dan la sogs pa dang / rol mo sna lnga dang ldan pa dang / glu'i dbyangs dang / bran pho
283a6(mdo sde): dang / bran mo dang / chung ma dang / khye'u dang / bu mo dang / slas dang / rta dang / bal glang dang / shing rta dang / dpung bu chung dang / bzhon pa dang / khyim dang / grong dang / grong khyer dang / grong rdal dang / ljongs dang / yul 'khor dang / rgyal po'i pho brang 'khor dang / skyed mos tshal dang / yang
283a7(mdo sde): tog dang / khang pa brtsegs pa dang / khang dang / rta babs dang / skar khung dang / zla ba kham pa lta bu dang / khri dang / khyogs dang / glang bzhi pa dang / glang bcu drug pa nas rta cang shes stong gis drangs pa dang ldan pa'i shing rta'i bar gyi char bar snang las mngon par rab tu bab bo/ /de nas
283b1(mdo sde): byang chub sems dpa' nam mkha' mdzod kyis de lta bur byin gyis brlabs nas byang chub sems dpa'i tshogs mang po la smras pa/ rigs kyi bu dag 'di dag long la byin cig /yongs su gtang bar bgyis te/ sbyin pa'i pha rol tu phyin pa yongs su rdzogs par gyis shig /de nas byang chub sems dpa'
283b2(mdo sde): tshul khrims kyi rgyan ces bya ba des byang chub sems dpa' nam mkha' mdzod la 'di skad ces smras so/ /rigs kyi bu khyod kyis sbyin pa'i pha rol tu phyin pa'i char ni phab na/ da yang tshul khrims kyi pha rol tu phyin pa'i char phob shig /des tshig de skad ces smras ma thag tu phyogs bcu na sangs
283b3(mdo sde): rgyas dang / byang chub sems dpa' rnams tshul khrims kyi yon tan gyi rgyan gyi bsngags pa ji snyed brjod pa de snyed kyi tshul khrims kyi yon tan bsngags pa'i sgra bar snang las byung ngo / /de bzhin du bzod pa dang / brtson 'grus dang / bsam gtan dang / shes rab kyi yon tan gyi sgra yang
283b4(mdo sde): ci tsam phyogs bcu na sangs rgyas dang / byang chub sems dpa' rnams yi ge dang nges pa'i tshig dang brda dag gis chos kyi sgo brgya stong ston pa'i chos kyi sgra de dag thams cad ma chad ma lhag khyad ma zhugs par bar snang las ma lus par yongs su rdzogs par byung ngo / /chos kyi sgra des stong
283b5(mdo sde): gsum gyi stong chen po'i 'jig rten gyi khams thams cad go bar byas so/ /de nas tshad med grangs med pa'i sems can theg pa gsum la yongs su smin par byas par gyur to/ /de nas byang chub sems dpa' kun du snang ba zhes bya ba de 'di snyam du sems so/ /byang chub sems dpa' nam
283b6(mdo sde): mkha' mdzod kyis bkod pa 'jig rten 'di 'ba' zhig na'am/ 'jig rten gyi khams gzhan dag na'ang yod snyam pa dang / de nas byang chub sems dpa' nam mkha' mdzod kyis byang chub sems dpa' kun du snang ba'i sems kyi kun du rtog pa sems kyis shes so/ /shes nas kyang
283b7(mdo sde): byang chub sems dpa' kun du snang ba la 'di skad ces smras so/ /rigs kyi bu khyod shin tu dri ma med cing shin tu rnam par dag pa'i lha'i mig rnyed na/ rigs kyi bu khyod kyis phyogs bcu'i 'jig rten gyi khams rnams su ci mthong ltos shig /de nas byang chub sems dpa' kun du snang bas lha'i mig gis phyogs
284a1(mdo sde): bcu'i 'jig rten gyi khams rnams su bltas na/ des phyogs bcu'i sangs rgyas kyi zhing grangs med dpag tu med pa dag na ji ltar 'jig rten gyi khams 'dir rin po che thams cad kyi char rab tu phab pa dang / chos kyi sgra thams cad grag pa dang / de bzhin du sangs rgyas kyi
284a2(mdo sde): zhing de dag na yang ma chad ma lhag khyad ma zhugs par 'di lta bu'i bya ba rnams rab tu 'byung ba mthong ngo / /de nas byang chub sems dpa' kun du snang ba ngo mtshar du gyur nas byang chub sems dpa' nam mkha' mdzod kyi smon lam gyi byin gyi rlabs grub pa de ni bsam gyis mi khyab ste/
284a3(mdo sde): ga lar yang cig car sangs rgyas kyi zhing thams cad du skyes bu dam pas 'di 'dra ba'i char mngon par rab tu phab bo zhes ched du brjod pa 'di ched du brjod do/ /de nas sangs rgyas kyi mthu dang / byang chub sems dpa' nam mkha' mdzod kyi byin gyi rlabs kyis thams cad dang ldan pa'i
284a4(mdo sde): 'khor des gang du rin po che'i char dang / chos kyi char rab tu 'bab pa'i sangs rgyas kyi zhing de dag mthong ngo / /yang byang chub sems dpa' nam mkha' mdzod kyis rin po che'i char dang / chos kyi char gyi cho 'phrul 'di bstan pas bgrang ba las 'das pa'i sems can rnams byang chub tu
284a5(mdo sde): sems skyes so/ /de nas rgyal po'i khab nas bud med yugs sa mo lnga brgya byung nas byang chub sems dpa' nam mkha' mdzod ga la ba der dong ste lhags nas/ byang chub sems dpa' nam mkha' mdzod la 'di skad ces smras so/ /skyes bu dam pa khyod sems can thams
284a6(mdo sde): cad kyi 'dod pa rdzogs par mdzad na bdag cag la'ang khyo stsol cig / de nas de ma thag tu byang chub sems dpa' nam mkha' mdzod kyi byin gyi rlabs kyis/ bud med de dag gi sngon gyi khyo'i kha dog dang mtshan ma dang dbyibs ci 'dra ba de lta bu'i skyes bu lnga brgya nam mkha' las babs
284a7(mdo sde): nas/ byang chub sems dpa' nam mkha' mdzod kyi mdun na 'khod do/ /de nas byang chub sems dpa' nam mkha' mdzod kyis bud med de dag la 'di skad ces smras so/ /sring mo dag bdag bdag gi khyo ji lta ba bzhin du khrid cig /de nas bud med de dag gis ji lta bur
284b1(mdo sde): rang rang gi khyo gang yin pa khrid nas dga' mgu rangs shing rab tu dga' ste yid bde ba skyes nas rang rang gi khyim du dong ngo / /de nas sprul pa'i skyes bu de dag gis zhag bdun du bud med de dag ji ltar bla na med pa yang dag par rdzogs pa'i byang chub las phyir mi ldog pa de lta de ltar
284b2(mdo sde): smin par byas so/ /de nas yang bud med lnga brgya po de dag byang chub sems dpa' nam mkha' mdzod kyi thad du lhags nas tshigs su bcad pa 'di skad ces smras so/ /chos kyi rang bzhin stong pa sgyu ma 'dra/ /chos kyi mtshan nyid de ni sngon ma 'tshal/ /de phyir khyod kyis sprul pa'i
284b3(mdo sde): khyo stsal te/ /bdag cag theg pa'i mchog la des smin bgyis/ /chos 'di thams cad yang dag sprul pa ste/ /g.yo ba med cing byed med snga nas stong / /zag med ye shes bdag gis rab rtogs te/ /slan chad nyon mongs dbang du mi mchi'o/ /byang
284b4(mdo sde): chub mchog gi sems ni bskyed par bgyi/ /sems can thams cad mgron du gnyer bar bgyi/ /sems can rgya chen khyod kyis phab pa bzhin/ /bdag cag gis kyang chos mchog char pa dbab/ /'dren mchog thub pas de dag lung bstan pa/ /khyed
284b5(mdo sde): cag ma 'ongs dus na 'gyur ba ni/ /spyad pa spyad nas rgyal ba'i dbang po dag /shin tu dul zhes bya ba'i bde gshegs 'gyur/ /yang de'i tshe na mi lnga brgya gsad par chad de gsad du khrid pa las de dag gis bar snang las sems can rnams byang chub sems
284b6(mdo sde): dpa' nam mkha' mdzod ces bya ba gang 'jigs pa'i sems can rnams la mi 'jigs pa sbyin pa zhig yod kyis de la khyed cag phyag 'tshol cig dang gsad pa 'di las thar bar 'gyur ro zhes sgra zhig thos so/ /de nas de dag thams cad shi bas 'jigs
284b7(mdo sde): skrag pas sgra skad gcig tu byang chub sems dpa' sems dpa' chen po nam mkha' mdzod la phyag 'tshal lo/ /zhes tshig de skad ces smras so/ /tshig de skad ces smras ma thag tu skad cig de nyid la bar snang las mi lnga brgya babs te/ der lhags
285a1(mdo sde): nas gshed ma'i mi de dag la 'di skad ces smras so/ /khyed cag gis mi dbul po 'di dag gsad de ci rung / nged cag gi gos dang rgyan rnams khyer la nged cag gi srog chod de mi 'di dag khye shig /de dag chags pas non pa'i phyir gsad par chad pa'i mi lnga brgya
285a2(mdo sde): po de dag btang ste/ sprul pa'i skyes bu de dag bsad do/ /de nas mi bsad pa las btang ba de dag gsod pas 'jigs shing skrag pa las dbugs 'byin pa rnyed pas byang chub sems dpa' nam mkha' mdzod ga la ba der dong ste lhags nas/ bcom ldan 'das kyi zhabs la
285a3(mdo sde): yang mgo bos phyag 'tshal/ byang chub sems dpa' nam mkha' mdzod la yang thal mo sbyar te phyag 'tshal nas 'di skad ces gsol to/ /skyes bu dam pa khyod kyis bdag cag gi srog dang dbugs 'byin pa rnyed par bgyis na/ bdag cag chos gang la nan tan du bgyis pas bdag
285a4(mdo sde): la sman pa dang / gzhan la sman pa la zhugs par 'gyur ba'i chos bstan pa bdag cag la stsal du gsol/ byang chub sems dpa' nam mkha' mdzod kyis smras pa/ rigs kyi bu khyed cag bla na med pa yang dag par rdzogs pa'i byang chub tu sems skyed cig dang / 'di ltar khyed rnams
285a5(mdo sde): bdag la phan pa dang / gzhan la phan par zhugs par 'gyur ro/ /de dag la de skad ces smras pa dang / bla na med pa yang dag par rdzogs pa'i byang chub tu sems bskyed do/ /de dag la byang chub sems dpa' nam mkha' mdzod kyis brgya stong ri ba'i ras bcos bu zung cig byin te/
285a6(mdo sde): grogs po dag ras bcos bu zung 'di de bzhin gshegs pa la gsol cig /de dag thams cad kyis ras bcos bu zung de de bzhin gshegs pa'i sku la mngon par gsol te/ de dag thams cad bcom ldan 'das kyis bskal pa bgrang ba las 'das pa na/ byang chub kyi phyogs kyi
285a7(mdo sde): chos tshul yang dag par bsgrubs nas mi 'jigs pa sbyin pa zhes bya ba'i de bzhin gshegs pa 'jig rten du 'byung ngo zhes lung bstan to/ /de nas tshe dang ldan pa shA ri'i bus byang chub sems dpa' nam mkha' mdzod la 'di skad ces smras so/ /rigs kyi bu khyod kyis gang mi skam mi zad
285b1(mdo sde): mi dengs pa'i nam mkha' la mdzod bzhag nas ji srid lon/ nam mkha' mdzod kyis smras pa/ btsun pa shA ri'i bu 'di ji snyam du sems/ ji nam mkha' skam pa'am zad pa yod dam dengs par 'gyur ram/ smras pa rigs kyi bu de lta ma yin no/ /smras pa/ btsun pa shA ri'i bu de bzhin du byang chub de ni nam
285b2(mdo sde): mkha'i ngo bo nyid kyi mtshan nyid de la bdag gi dge ba'i rtsa ba rnams der bsngos pas de bas na nam mkha' la mdzod mi skam mi zad mi dengs so/ /yang khyod kyis nam mkha' la mdzod bzhag nas ji srid lon zhes zer ba ni kho bos byang chub tu sems bskyed nas ji srid lon pa de srid do/ /smras pa rigs
285b3(mdo sde): kyi bu khyod kyis byang chub tu sems bskyed nas ji srid lon/ smras pa/ bcom ldan 'das kyi mkhyen pas mkhyen to/ /de nas gnas brtan shA ri'i bus/ bcom ldan 'das la 'di skad ces gsol to/ /bcom ldan 'das byang chub sems dpa' nam mkha' mdzod kyis byang chub tu sems bskyed nas
285b4(mdo sde): ji srid lags/ bcom ldan 'das kyis bka' stsal pa/ shA ri'i bu gal te de bzhin gshegs pas gnas 'di bstan na lha dang bcas pa'i 'jig rten rnams myos par 'gyur ro/ /gsol pa/ bcom ldan 'das 'khor 'di na sems can gang rnams rtog pa mang zhing dad par 'gyur ba dag
285b5(mdo sde): mchis kyis bshad du gsol/ bcom ldan 'das kyis bka' stsal pa/ shA ri'i bu 'di lta ste dper na gang gA'i klung gi bye ma snyed kyi 'jig rten gyi khams na gang gA'i klung gi bye ma ji snyed kyi sangs rgyas kyi zhing rdul phra rab kyi rdul snyed kyis yongs su gang bar gyur te/ rdul phra rab kyi rdul de dag ji
285b6(mdo sde): s nyed yod pa de snyed kyi bskal pa brgya stong zhing rdul phra mo cig bzhag la de lta bur bgrang ba dang mtshan ma bzhag pa de snyed kyi rdul phra mo thams cad ni zad par 'gyur gyi ji srid nas byang chub sems dpa' nam mkha' mdzod kyis bla na med pa yang dag par rdzogs pa'i byang chub tu sems bskyed
285b7(mdo sde): pa'i bskal pa grangs med pa bye ba khrag khrig brgya stong de dag la zad pa gang yang med do/ /shA ri'i bus gsol pa/ bcom ldan 'das gang gi thad nas byang chub sems dpa' nam mkha' mdzod kyis dang po byang chub tu sems bskyed pa'i de bzhin gshegs pa de'i mtshan ci zhes bgyi/ bcom ldan 'das
286a1(mdo sde): kyis bka' stsal pa/ yang shA ri'i bu de'i tshe de'i dus na rin po che bkod pa zhes bya ba'i bskal pa la sangs rgyas kyi zhing thams cad ston pa'i 'jig rten gyi khams su de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan
286a2(mdo sde): pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa sangs rgyas bcom ldan 'das smon lam thams cad las shin tu byung ba rin po che'i gzi brjid 'phags pa'i rgyal po zhes bya ba 'jig rten du byung ste/
286a3(mdo sde): yang shA ri'i bu de bzhin gshegs pa de'i sangs rgyas kyi zhing gi yon tan bkod pa de dag ni tshe'i tshad bskal par gnas kyang bshad par sla ba ma yin no/ /shA ri'i bu de bzhin gshegs pa de'i 'khor gyi dkyil 'khor ni 'jig rten gyi khams stong gi tshad du gyur te/ byang chub sems dpa'i
286a4(mdo sde): dge 'dun ni bgrang ba las 'das pa zhig byung ngo / /shA ri'i bu de'i dus na 'jig rten gyi khams de na stong gsum gyi 'khor los sgyur ba'i rgyal po lha thams cad kyis dbang bskur ba zhes bya ba zhig byung ste/ rin po che'i mdzod bsam gyis mi khyab bo/ /de'i bu rdzus te skyes pa rang gi
286a5(mdo sde): gzi brjid kyis mngon par grub pa dgu khri drug stong yod do/ /de ci'i phyir zhe na/ sangs rgyas kyi zhing de na bud med kyi ming yang med do/ /shA ri'i bu de bzhin gshegs pa de'i tshe'i tshad kyang bskal pa stong phrag brgya thub bo/ /de nas rgyal po lha thams cad kyis dbang bskur bas bar gyi
286a6(mdo sde): bskal pa bzhi bcur/ bcom ldan 'das de la bsnyen bkur dang rim gror byas te nyin gcig la 'god pa yang ri rab bye ba stong snyed kyi rin po che'i phung po zad par 'gyur ba de lta bus bsnyen bkur dang rim gro byas so/ /de nas rgyal po de bsod nams kyis brtan pas bu'i tshogs dang /
286a7(mdo sde): grong gi mi rnams dang / 'khor rnams dang bcas te bla na med pa yang dag par rdzogs pa'i byang chub tu sems bskyed do/ /shA ri'i bu de'i tshe de'i dus na 'khor los sgyur ba'i rgyal po lha thams cad kyis dbang bskur ba zhes bya ba de gzhan zhig yin pa snyam du khyod sems na de de ltar mi blta'o/ /
286b1(mdo sde): de ci'i phyir zhe na/ byang chub sems dpa' nam mkha' mdzod de'i tshe de'i dus na stong gsum gyi 'khor los sgyur ba'i rgyal po lha thams cad kyis dbang bskur ba zhes bya bar gyur to/ /de nas bcom ldan 'das la tshe dang ldan pa shA ri'i bus 'di skad ces gsol to/ /kye ma byang chub sems
286b2(mdo sde): dpa' nam mkha' mdzod 'dis bsam gyis mi khyab pa'i go cha bgos te/ bcom ldan 'das de srid nas theg pa la rab tu zhugs pa ngo mtshar to/ /bcom ldan 'das de 'dra ba'i spyod pas 'di 'dra ba'i chos kyi mthu chen po rnyed par nus so/ /bcom ldan 'das kyis bka' stsal pa/
286b3(mdo sde): shA ri'i bu byang chub sems dpa' nam mkha' mdzod 'dis gang gA'i klung gi bye ma snyed kyi sangs rgyas bcom ldan 'das rnams la rim gro dang bsti stang byas te byang chub kyi sems yongs su sbyangs so/ /gang gA'i klung gi bye ma snyed kyi byang chub kyi sems yongs su dag pas bsam pa
286b4(mdo sde): yongs su sbyangs te/ gang gA'i klung gi bye ma snyed kyi bsam pa yongs su dag pas sbyor ba yongs su sbyangs/ gang gA'i klung gi bye ma snyed kyi sbyor ba yongs su dag pas lhag pa'i bsam pa yongs su sbyangs/ gang gA'i klung gi bye ma snyed kyi lhag pa'i bsam pa yongs su dag pas sbyin
286b5(mdo sde): pa'i pha rol tu phyin pa yongs su sbyangs/ gang gA'i klung gi bye ma snyed kyi sbyin pa'i pha rol tu phyin pa yongs su dag pas tshul khrims kyi pha rol tu phyin pa yongs su sbyangs/ gang gA'i klung gi bye ma snyed kyi tshul khrims kyi pha rol tu phyin pa yongs su dag pas bzod pa'i pha rol tu phyin pa yongs su
286b6(mdo sde): sbyangs/ gang gA'i klung gi bye ma snyed kyi bzod pa'i pha rol tu phyin pa yongs su dag pas brtson 'grus kyi pha rol tu phyin pa yongs su sbyangs/ gang gA'i klung gi bye ma snyed kyi brtson 'grus kyi pha rol tu phyin pa yongs su dag pas bsam gtan gyi pha rol tu phyin pa yongs su sbyangs/ gang gA'i
286b7(mdo sde): klung gi bye ma snyed kyi bsam gtan gyi pha rol tu phyin pa yongs su dag pas shes rab kyi pha rol tu phyin pa yongs su sbyangs/ gang gA'i klung gi bye ma snyed kyi shes rab kyi pha rol tu phyin pa yongs su dag pas thabs kyi pha rol tu phyin pa yongs su sbyangs/ gang gA'i klung gi bye ma snyed kyi thabs kyi pha rol tu
287a1(mdo sde): phyin pa yongs su dag pas sems can thams cad la khong khro ba med pa'i sems dang / thogs pa med pa'i 'od zer yongs su sbyangs/ gang gA'i klung gi bye ma snyed kyi sems can thams cad la khong khro ba med pa'i sems dang / thogs pa med pa'i 'od zer yongs su dag
287a2(mdo sde): pas byams pa chen po yongs su sbyangs pa nas/ snying rje chen po dang / dga' ba chen po dang / btang snyoms chen po dang / mngon par shes pa chen po'i ye shes kyi bar du yongs su sbyangs so/ /de bzhin du lus yongs su dag pa dang / ngag yongs su dag pa dang / sems
287a3(mdo sde): yongs su dag pa ste/ gang gA'i klung gi bye ma snyed kyi sems yongs su dag pas skyes bu chen po'i mtshan gcig yongs su sbyangs so/ /de bzhin du sbyar te/ skyes bu chen po'i mtshan sum cu rtsa gnyis thams cad nas/ skyes bu chen po'i mtshan thams cad yongs su dag pas dge ba'i
287a4(mdo sde): rtsa ba'i bar du des/ gang gA'i klung gi bye ma snyed las 'das pa'i dge ba'i rtsa ba rnams yongs su dag pas nam mkha'i mdzod 'di yongs su dag par byang chub sems dpa' nam mkha' mdzod 'dis yongs su sbyangs so/ /shA ri'i bu byang chub sems dpa' nam mkha' mdzod 'dis nam mkha'
287a5(mdo sde): las byang chub sems dpa'i spyod pa thams cad ston te/ shA ri'i bu ji ltar nam mkha' la zad pa med pa de bzhin du rigs kyi bu 'di'i smon lam dang spyod pa thams cad yongs su dag pas gang la yang zad pa med do/ /des na 'di nam mkha' mdzod ces bya'o/ /bstan pa 'di bshad pa na byang
287a6(mdo sde): chub sems dpa' khri longs spyod mi zad pa dang / lag na rin po che dang / nam mkha' mdzod kyi smon lam yongs su bskang ba'i bzod pa skyes so/ /de nas byang chub sems dpa' chos kyi rgyal po zhes bya ba des byang chub sems dpa' nam mkha' mdzod la 'di skad ces smras so/ /
287a7(mdo sde): rigs kyi bu bdag cag gis nam mkha' las chos bsgrags pa'i mdzod mnyan to/ /nam mkha' mdzod kyis smras pa/ de'i phyir rigs kyi bu gus pa dang bcas shing zhe sa dang bcas par 'dug la/ nam mkha' 'di la ston par 'du shes skyed cig dang / chos mnyan pa'i mdzod thos
287b1(mdo sde): so/ /de nas byang chub sems dpa' chos kyi rgyal po dang 'khor de dag thams cad thal mo sbyar nas nam mkha' la phyag 'tshal te 'khod do/ /de nas byang chub sems dpa' nam mkha' mdzod kyi byin gyi rlabs kyis bar snang las tshigs su bcad pa 'di dag byung ngo / /nam mkha' 'dra ba'i
287b2(mdo sde): yid rnams kyi/ /thams cad chos kyi tshul gang yin/ /de la 'jug pa'i rab bstan gyis/ /khyed cag mthar gyis mnyan par gyis/ /nam mkha' la ni mtho ba med/ /dma' ba'ang yod pa ma yin te/ /gang gi chos nyid mtho dma' med/ /de la 'dud pa ga la yod/ /nam mkha'
287b3(mdo sde): la ni skye ba med/ /'gog pa dag kyang mi dmigs so/ /ma skyes pa yi chos rnams la/ /de la rnam par rtog pa med/ /nam mkha' la ni bri ba med/ /gang ba dag kyang mi dmigs so/ /chos rnams gang med bri med de/ /nam mkha' dang ni mtshungs mnyam mo/ /nam mkha' la ni
287b4(mdo sde): mun pa med/ /de ni de yis snyon mi smongs/ /sems kyi rang bzhin 'od gsal bas/ /de bas nams kyang snyon smongs med/ /nyi zla yi ni 'od zer gyis/ /nam mkha' dga' bar mi 'gyur te/ /nam mkha' 'dra ba'i sems rnams kyang / /gang la'ang dga' bar 'gyur ba
287b5(mdo sde): med/ /mdung thung rtse gnyis 'bab pas kyang / /nam mkha' la ni nyon mongs med/ /de bzhin sdug bsngal sgo kun gyis/ /rgyal ba'i sras ni nyon mi mongs/ /bdud rtsi dus kyi char pa yis/ /nam mkha' la ni dga' 'gyur med/ /rnyed dang bsti stang thams cad kyis/ /
287b6(mdo sde): byang chub sems dpa' dga' mi byed/ /bstod pa dang ni smad pa la/ /nam mkha' yongs su mi rtog ste/ /de bzhin bde dang sdug bsngal la/ /byang chub sems dpa' brtan mi g.yo/ /sa dag g.yos par gyur kyang ni/ /nam mkha' nam yang g.yo ba min/ /'jig
287b7(mdo sde): rten 'di dag g.yo 'khrug kyang / /byang chub sems dpa' 'khrug pa med/ /bsreg pa'i bskal pa 'byung ba na/ /ji ltar nam mkha' mi 'tshig pa/ /de bzhin nyon mongs thams cad kyis/ /byang chub sems dpa' brtan mi gdung / /skye ba med cing 'dul ba'ang med/ /
288a1(mdo sde): ji ltar nam mkha' gnas pa bzhin/ /chos rnams 'gro med 'ong ba'ang med/ /chos kyi dbyings la de dag gnas/ /gzugs su snang ba ji snyed pa/ /nam mkha' las ni thams cad 'byung / /chos su snang ba ji snyed pa/ /de dag chos kyi dbyings las 'byung / /mtshan
288a2(mdo sde): ma med cing gzugs med pa/ /nam mkha' bltar yod ma yin te/ /de ltar sems rnams rab shes na/ /nam mkha' dang yang mtshungs mnyam mo/ /ming tsam pa ni nam mkha' ste/ /de la kha dog dbyibs kyang med/ /sems dang yid dang rnam shes kyang / /ming gis yongs su
288a3(mdo sde): bstan pa'o/ /ji ltar nam mkha' mtha' med cing / /thams cad du yang gzung du med/ /de bzhin ye shes mthu chen yang / /nam mkha' dang ni mnyam zhing mtshungs/ /sems can nam mkhar 'gro mod kyi/ /de la 'gro ba'i rjes kyang med/ /sems can byang chub phyir spyod kyang / /
288a4(mdo sde): de ni spyod pa'i mtshan ma min/ /ji ltar sngon gyi mtha' yi lus/ /nam mkha' dang ni mtshungs 'dra ba/ /de bzhin phung po'i ngo bo nyid/ /nam mkha' dang ni mnyam zhing mtshungs/ /khams bzhi dag kyang nam mkha' dang / /mtshungs shing 'dra bar rab tu gsungs/ /'di ltar sreg pa'i
288a5(mdo sde): bskal pa la'ang / /nam mkha' dang ni khams 'di mtshungs/ /ji ltar sems can thams cad kyis/ /nams kyang yongs su gang mi nus/ /de bzhin yul rnams kun gyis kyang / /sems kyi rgyud ni mi gang ngo / /tshig chen seng ge'i sgra dag gis/ /'jig rten mgon gyis gsungs
288a6(mdo sde): pa ni/ /'jig rten 'das pa'i shes rab gang / /de dag bstan pa 'di la ngoms/ /ji ltar nam mkha' rgya che bas/ /tha ma dmigs par mi 'gyur te/ /de bzhin sangs rgyas chos rnams kyang / /mtha' ma dmigs par mi 'gyur ro/ /chos rnams thams cad sangs rgyas so/ /
288a7(mdo sde): gang gis yang dag nyid shes na/ /de dag dngos po mi 'jig cing / /dngos po dag la'ang mi gnas so/ /dngos dang dngos med rnam shes shing / /yang dag mtha' la gang gnas pa/ /dngos po dang ni dngos med pa/ /lta ba mkhas pas mi 'dzin to/ /stong pa nyid ni sgra yis bsgrags/ /
288b1(mdo sde): sgra la stong pa nyid med de/ /de ni sgra med brjod pa med/ /de phyir stong pa nyid ces bya/ /sangs rgyas kun gyis bshad kyang ni/ /stong pa nyid ni brjod du med/ /gang de stong zhes bya ba yang / /de yi don ni brjod du med/ /sgyu ma smig rgyu rmi lam dang / /mig yor dang ni brag ca
288b2(mdo sde): rnams/ /de la sogs pa bshad pa yis/ /'dren pa rnams ni chos ston to/ /sems can rnams ni drang ba'i phyir/ /dpe rnams shin tu kun bstan te/ /rab tu zhi ba'i chos rnams la/ /gnyen po rnams ni mi dmigs so/ /mtshan nyid med pa'i chos kun kyang / /mtshan nyid du
288b3(mdo sde): ni rab tu bstan/ /mtshan gzhi mtshan gzhi med pa dag /chos kyi dbyings la mi dmigs so/ /mtshan gzhi nam mkha'i mtshan nyid de/ /nam mkha'ang mtshan nyid med pa yin/ /gang gis tshul 'di rab rtogs pa/ /de dag byang chub sems dpa' yin/ /chags pa med
288b4(mdo sde): cing bcings pa med/ /shin tu cung zad med pa ste/ /spros med spros dang bral ba de/ /byang chub sems dpa' zhes bya'o/ /sems can las ni ma grol ba/ /sems can la yang mi gnas shing / /sems can rang bzhin ye shes kyis/ /byang chub sems dpa' zhes de bya/ /
288b5(mdo sde): sems can rab tu mya ngan 'das/ /thos nas dngang bar mi byed de/ /gang de byang chub rab zhugs pa/ /dpa' bo dag gi go cha 'di/ /sgyu ma byed pa'i sems can dag /mang du sprul nas der bsad kyang / /de la bsad pa gang yang med/ /sems can mtshan nyid de bzhin no/ /
288b6(mdo sde): sgyu ma dang ni sems can dang / /mya ngan 'das dang sangs rgyas kun/ /rnam pa kun du rang bzhin gcig /rang bzhin rang bzhin med par rtogs/ /nam mkha' las ni nam mkha'i mdzod/ /mi zad pa yi mdzod grub ste/ /sems can thams cad mgu byed cing / /mdzod de zad par mi
288b7(mdo sde): 'gyur ro/ /tshad med bsod nams chu bos ni/ /mdzod 'di rnam par sbyangs pa ste/ /chos rnams la yang 'pho med par/ /chos rnams chos nyid blta bar bya/ /rgyu la rten te 'byung ba yi/ /chos rnams thams cad rab shes na/ /de yi mdzod ni mi zad de/ /chos kyi mdzod ni bsam mi
289a1(mdo sde): khyab/ /chos bzhi 'di dag mi zad par/ /'jig rten mgon pos rab gsungs te/ /sems can nam mkha' byang chub sems/ /de bzhin sangs rgyas chos rnams so/ /de ste de dag rdzas yin na/ /de dag yongs su zad 'gyur gyi/ /de dag med pas mi zad ces/ /de bas
289a2(mdo sde): de ni mi zad gsungs/ /chos ni rab tu skad cig pa/ /zad pa chos ni mi zad de/ /mi zad de la zad pa med/ /de phyir mi zad pa zhes bya/ /byang chub sems dpa' gang zhig gis/ /chos bstan 'di ni rab shes na/ /des ni byang chub rnyed mi dka'/ /byang chub phyir la yang dag zhugs/ /tshigs
289a3(mdo sde): su bcad pa bstan pa 'di byung ba na/ byang chub sems dpa' brgya stong ni mi skye ba'i chos la bzod pa thob bo/ /lha'i bu nam mkha'i dkyil na 'khod pa khri nyis stong ni bla na med pa yang dag par rdzogs pa'i byang chub tu sems bskyed do/ /de nas 'khor de nyid du byang chub sems dpa' ltad mo can zhes
289a4(mdo sde): bya ba 'dus par gyur te 'dug pa des/ bcom ldan 'das la 'di skad ces gsol to/ /bcom ldan 'das sgra 'di ga las byung snyam du bdag ngo mtshar du gyur to/ /bcom ldan 'das kyis bka' stsal pa/ rigs kyi bu byang chub sems dpa' nam mkha' mdzod la dris shig dang / 'dis
289a5(mdo sde): khyod la lan ldon no/ /de nas byang chub sems dpa' ltad mo can gyis byang chub sems dpa' nam mkha' mdzod la 'di skad ces smras so/ /rigs kyi bu sgra 'di ga las byung snyam du bdag ltad mor 'dzin par gyur to/ /nam mkha' mdzod kyis smras pa/ rigs kyi bu 'di ji snyam du sems/
289a6(mdo sde): brag ca'i sgra ga las byung / smras pa/ rigs kyi bu pha rol gyi sgra'i rnam par rig byed las brag ca'i sgra 'byung ngo / /smras pa/ rigs kyi bu brag ca la lus sam/ sems sam/ gzugs sam/ kha dog gam/ dbyibs gang yang yod dam/ smras pa/ rigs kyi bu de ni
289a7(mdo sde): med do/ /smras pa/ rigs kyi bu de de bzhin no/ /ji ltar brag ca yongs su ma grub kyang sgra skad go bar byed pa de bzhin du/ nam mkha' yongs su ma grub ste/ sgra skad go bar byed par 'gyur ro/ /smras pa/ rigs kyi bu sgra 'di go bar byed pa su/ gang nas dbyangs 'di 'byung / smras pa/
289b1(mdo sde): rigs kyi bu ye shes kyi so sor rnam par rig pa bsam gyis mi khyab ste/ kho bos yid kyi sems pas gang bsams pa de bar snang 'di las 'byung yang sems der 'gro ba yang med/ de 'dir 'ong ba yang med mod kyi/ sgra'i sgra brnyan kyang 'byung ngo / /rigs kyi bu rten cing 'brel par
289b2(mdo sde): 'byung ba ji tsam du zab pa la ltos/ /gang rgyu las 'bras bu 'byung yang rgyu 'bras bu 'grub par mi 'pho la/ /rgyu med pa las kyang 'bras bu 'byung ba ma yin no/ /'di lta ste/ /rgyu dang rkyen las 'bras bu mngon par grub pa'i chos 'di gnyi ga la yang g.yo ba med cing byed pa med do/ /gang de lta bu'i
289b3(mdo sde): 'du shes pa de dag ni bral ba ste/ /de ci'i phyir zhe na/ /bcom ldan 'das kyis kyang gang kun nas nyon mongs pa/ shes pa de nyid de'i rnam par byang ba zhes gsungs so/ /kun nas nyon mongs pa bsal bas rnam par byang ba ma yin te/ /gang kun nas nyon mongs pa'i ngo bo nyid kyi mtshan nyid
289b4(mdo sde): de ni rnam par byang ba'o/ /'di lta ste/ kun nas nyon mongs pa dang / rnam par byang ba zhes bya ba 'di gnyi ga yang brda'i tshig go/ /don dam pa'i mtha' la kun nas nyon mongs pa dang rnam par byang ba yang dmigs su med do/ /don dam pa'i mtha' ni mtha' ma yin te/ gang 'di mtha'
289b5(mdo sde): ma yin pa de ni yang dag pa'i mtha' zhes bya'o/ /gang yang dag pa'i mtha' de stong pa nyid kyi mtha'o/ /gang stong pa nyid kyi mtha' de bdag gi mtha'o/ /gang bdag gi mtha' de ni chos thams cad kyi mtha'o/ /de ci'i phyir zhe na/ /chos thams cad ni de'i mtha'/ stong pa nyid kyi mtha'/
289b6(mdo sde): nye bar zhi ba'i mtha' ste/ gang mtha' de gsum gyi sgo la mi chags pa de ni chos thams cad la mi chags pa'i ye shes rnyed do/ /de nas gnas brtan shA ri'i bus byang chub sems dpa' ltad mo can la 'di skad ces smras so/ /rigs kyi bu khyod ltad mo can zhes ming sus btags/
289b7(mdo sde): smras pa/ btsun pa shA ri'i bu khyod gang dang gang du chos la 'dun pa dang brtson pa de dang der ltad mor mi 'gyur ram/ smras pa/ rigs kyi bu de de bzhin no/ /smras pa/ btsun pa shA ri'i bu de bzhin du kho bo chos thams cad la 'dun cing brtson pa de dang der kho bos nam sangs rgyas
290a1(mdo sde): kyi chos thams cad yongs su rdzogs par 'gyur snyam du ltad mo dang ldan te/ de'i phyir kho bo ltad mo can zhes bya'o/ /byang chub sems dpa'i spyod pa thams cad la kho bo ltad mor gyur to/ /sems can thams cad kyi sems dang spyod pa la 'jug pa shes pa la kho bo ltad
290a2(mdo sde): mor gyur te/ de'i phyir kho bo ltad mo can zhes bya'o/ /gang la kho bo ltad mor mi 'gyur ba'i ye shes de gang yang med/ 'jug pa de gang yang med pas de'i phyir kho bo ltad mo can zhes bya'o/ /gang du kho bo ltad mor gyur pa der nyon mongs pa thams cad dang bdud kyi las thams cad kyi
290a3(mdo sde): skabs med de de'i phyir na kho bo ltad mo can zhes bya'o/ /de nas bcom ldan 'das la gnas brtan shA ri'i bus 'di skad ces gsol to/ /bcom ldan 'das skyes bu dam pa'i ming 'di nyid las sangs rgyas kyi chos thams cad yongs su brjod de/ sangs rgyas kyi chos thams cad ston kyang
290a4(mdo sde): gang la 'ang mi chags te/ /chags pa ma mchis par sangs rgyas kyi chos thams cad kyang ston pa ni ngo mtshar to/ /de nas 'khor de nyid du byang chub sems dpa' rin chen dpal zhes bya ba 'dus par gyur te 'dug pa des byang chub sems dpa' nam mkha' mdzod la 'di skad ces smras
290a5(mdo sde): so/ /rigs kyi bu khyod kyis ting nge 'dzin rab tu bstan pa las brtsams te/ gang ci 'dra bar ting nge 'dzin yongs su sbyang ba bya ba la spobs par gyis shig /de skad ces smras pa dang / byang chub sems dpa' nam mkha' mdzod kyis byang chub sems dpa' rin chen dpal la 'di skad
290a6(mdo sde): ces smras so/ /rigs kyi bu byang chub sems dpa' rnams kyi ting nge 'dzin byang chub kyi snying por thogs pa med par 'gro ba bsam pa dag pa zhes bya ba yod do/ /rigs kyi bu byang chub sems dpa' rnams kyi ting nge 'dzin sems can thams cad la khong khro ba med pa'i 'od zer ces bya ba
290a7(mdo sde): yod de/ de bdag dang gzhan bsrung ba'i phyir gzhan gyi gnod pa thams cad las yang dag par 'da' bar 'gyur ro/ /dri ma med ces bya ba'i ting nge 'dzin ni sems yongs su dag par 'gyur ro/ /rnam par snang mdzad ces bya ba'i ting nge 'dzin ni dge ba'i chos thams cad rnam par 'phel
290b1(mdo sde): bar 'gyur ro/ /dge ba zhes bya ba'i ting nge 'dzin ni rnyog pa med par 'gyur ro/ /mngon par 'phags pa zhes bya ba'i ting nge 'dzin ni spyi gtsug bltar mi mthong bar 'gyur ro/ /rnam par sel ba zhes bya ba'i ting nge 'dzin ni nyon mongs pa thams cad 'dul bar 'gyur ro/ /'khyil pa zhes
290b2(mdo sde): bya ba'i ting nge 'dzin ni g.yas phyogs kyi lam yongs su rdzogs par 'gyur ro/ /zlog pa zhes bya ba'i ting nge 'dzin ni rgyu dang lta ba las rnam par zlog par 'gyur ro/ /dga' byed ces bya ba'i ting nge 'dzin ni chos kyi kun dga' la dga' zhing mos par 'gyur ro/ /skar ma'i rjes su song ba zhes bya
290b3(mdo sde): ba'i ting nge 'dzin ni sbyin gnas yongs su dag par 'gyur ro/ /mthu drag po zhes bya ba'i ting nge 'dzin ni sems mi 'jum par 'gyur ro/ /mtshungs par mnyam pa nyid la 'jug pa zhes bya ba'i ting nge 'dzin ni sems can thams cad la sems mnyam par 'gyur ro/ /byed pa la 'jug pa zhes bya
290b4(mdo sde): ba'i ting nge 'dzin ni las rnam par smin pa la 'jug par 'gyur ro/ /seng ge'i tog ces bya ba'i ting nge 'dzin ni 'jigs pa dang spu zing zhes byed pa med par 'gyur ro/ /sems dpa' zhes bya ba'i ting nge 'dzin ni nyon mongs pa'i bdud thams cad skrag par 'gyur ro/ /pad ma dkar po zhes
290b5(mdo sde): bya ba'i ting nge 'dzin ni 'jig rten thams cad kyis mi gos par 'gyur ro/ /pad ma bkod pa zhes bya ba'i ting nge 'dzin ni sems kyi rgyan du 'gyur ro/ /'od bkod pa zhes bya ba'i ting nge 'dzin ni sangs rgyas thams cad kyi zhing snang bar 'gyur ro/ /bya ba byed pa zhes bya ba'i ting nge 'dzin ni rjes su
290b6(mdo sde): chags pa dang khong khro ba spong bar 'gyur ro/ /rgyal mtshan gyi rtse mo'i dpung rgyan ces bya ba'i ting nge 'dzin ni sangs rgyas thams cad kyi chos la snang bar 'gyur ro/ /skar mda' ldan zhes bya ba'i ting nge 'dzin ni bag chags thams cad 'joms par 'gyur ro/ /nyi ma'i sgron ma zhes bya ba'i ting nge
290b7(mdo sde): 'dzin ni mun pa mun nag med par 'gyur ro/ /nyi ma 'khyil pa zhes bya ba'i ting nge 'dzin ni sems can thams cad kyi sems la rnam par lta bar 'gyur ro/ /yon tan gyi 'byung gnas zhes bya ba'i ting nge 'dzin ni yon tan gyi chos thams cad kyi rjes su 'gro bar 'gyur ro/ /sred med kyi bu lta bu
291a1(mdo sde): zhes bya ba'i ting nge 'dzin ni pha rol rgol ba thams cad 'joms par 'gyur ro/ /snying po'i rjes su song ba zhes bya ba'i ting nge 'dzin ni rdo rje'i lus mi phyed par 'gyur ro/ /snying po dang ldan pa zhes bya ba'i ting nge 'dzin ni dam bcas pa thams cad nyams 'og tu chud par 'gyur
291a2(mdo sde): ro/ /rdo rje'i dkyil 'khor zhes bya ba'i ting nge 'dzin ni mngon par shes pa las mi nyams par 'gyur ro/ /rdo rje'i snying po zhes bya ba'i ting nge 'dzin ni byang chub kyi snying por 'gro bar 'gyur ro/ /rdo rje lta bu zhes bya ba'i ting nge 'dzin ni chos thams cad rab tu rtogs par 'gyur ro/ /spyod pa dang
291a3(mdo sde): ldan pa zhes bya ba'i ting nge 'dzin ni sems can thams cad kyi sems dang spyod pa la 'jug pa'i ye shes su 'gyur ro/ /sa 'dzin ces bya ba'i ting nge 'dzin ni chags pa dang zhe sdang med par 'gyur ro/ /bdud kyi dkyil 'khor 'joms pa zhes bya ba'i ting nge 'dzin ni bdud bzhi las yang dag
291a4(mdo sde): par 'da' bar 'gyur ro/ /lus rnam par 'jig pa zhes bya ba'i ting nge 'dzin ni gzugs thams cad rnam par 'jig par 'gyur ro/ /mi 'dzums pa zhes bya ba'i ting nge 'dzin ni sems rtse gcig tu 'gyur ro/ /rnam pa la 'jug pa zhes bya ba'i ting nge 'dzin ni dmigs pa thams
291a5(mdo sde): cad yongs su dag par 'gyur ro/ /nyon mongs pa med pa zhes bya ba'i ting nge 'dzin ni dmigs pa thams cad las yang dag par 'da' bar 'gyur ro/ /'khor lo dri ma med pa zhes bya ba'i ting nge 'dzin ni chos kyi 'khor lo yongs su dag par 'gyur ro/ /glog 'od ces bya ba'i ting nge
291a6(mdo sde): 'dzin ni sems kyi skad cig 'jig pa la rnam par lta bar 'gyur ro/ /legs par byas pas rnam par rgyal ba zhes bya ba'i ting nge 'dzin ni dge ba'i chos thams cad yongs su rdzogs par 'gyur ro/ /rnam par sbyong ba zhes bya ba'i ting nge 'dzin ni mi dge ba'i chos thams cad spong
291a7(mdo sde): bar 'gyur ro/ /lus kyi rgyan ces bya ba'i ting nge 'dzin ni mtshan dang dpe byad bzang po yongs su rdzogs par 'gyur ro/ /ngag gi rgyan ces bya ba'i ting nge 'dzin ni tshangs pa'i sgra skad bsgrags pas sems can thams cad kyi sems mgu bar 'gyur ro/ /sems kyi rgyan ces bya
291b1(mdo sde): ba'i ting nge 'dzin ni ting nge 'dzin las mi nyams par 'gyur ro/ /brtan pa zhes bya ba'i ting nge 'dzin ni phyir mi ldog par 'gyur ro/ /mtshungs par gtong ba zhes bya ba'i ting nge 'dzin ni sems can tha dad pa med par 'gyur ro/ /tshul khrims bsags pa zhes bya ba'i ting nge 'dzin ni smon
291b2(mdo sde): lam thams cad yongs su rdzogs par 'gyur ro/ /bzod pa'i go bgos pa zhes bya ba'i ting nge 'dzin ni lus dang srog la mi lta bar 'gyur ro/ /brtson 'grus brtan pa zhes bya ba'i ting nge 'dzin ni mngon par shes pa myur bar 'gyur ro/ /tshad med pa'i rnam par zhes bya ba'i ting nge
291b3(mdo sde): 'dzin ni tshangs pa la dbang byed par 'gyur ro/ /ci yang med pa zhes bya ba'i ting nge 'dzin ni gzugs med pa'i khams yongs su sbyong bar 'gyur ro/ /lhun po'i rgyal mtshan zhes bya ba'i ting nge 'dzin ni sems can thams cad zil gyis gnon par 'gyur ro/ /lhun po'i sgron ma zhes
291b4(mdo sde): bya ba'i ting nge 'dzin ni phyogs bcur rnam par lta bar 'gyur ro/ /shes rab kyi skar mda' zhes bya ba'i ting nge 'dzin ni sgrib pa dang / chod pa dang / kun nas ldang ba thams cad rnam par sel bar 'gyur ro/ /rgya mtsho'i phyag rgya zhes bya ba'i ting nge 'dzin ni las dang bya ba sna tshogs la 'jug
291b5(mdo sde): par 'gyur ro/ /mtha' yas 'khyil pa zhes bya ba'i ting nge 'dzin ni lta ba thams cad yongs su gcod par 'gyur ro/ /stong pa nyid ces bya ba'i ting nge 'dzin ni dmigs pa dang lta ba thams cad spong bar 'gyur ro/ /mtshan ma med pa zhes bya ba'i ting nge 'dzin ni rtog pa dang / rnam par rtog pa dang /
291b6(mdo sde): yongs su rtog pa thams cad spong bar 'gyur ro/ /smon pa med pa zhes bya ba'i ting nge 'dzin ni smon lam thams cad yongs su rdzogs par 'gyur ro/ /mi g.yo ba zhes bya ba'i ting nge 'dzin ni g.yo ba dang sems pa thams cad 'joms par 'gyur ro/ /sgra dang ldan pa zhes bya ba'i ting nge 'dzin ni
291b7(mdo sde): spobs pa thogs pa med par 'gyur ro/ /kun 'dzin pa zhes bya ba'i ting nge 'dzin ni thos pa thams cad 'dzin par 'gyur ro/ /dran pa rnam par dag pa zhes bya ba'i ting nge 'dzin ni tshad med pa'i snod kyis sangs rgyas kyi chos thams cad tshol bar 'gyur ro/ /mi zad pa zhes bya ba'i ting nge 'dzin ni sems
292a1(mdo sde): can thams cad mgu bar 'gyur ro/ /rin chen bkod pa zhes bya ba'i ting nge 'dzin ni lag na rin po che rab tu rnyed par 'gyur ro/ /rjes su 'gro ba zhes bya ba'i ting nge 'dzin ni sems can thams cad kyi sems shes par 'gyur ro/ /'gro ba la 'jug pa zhes bya ba'i ting nge 'dzin ni 'gro
292a2(mdo sde): ba thams cad rtogs par 'gyur ro/ /blo gros la 'jug pa zhes bya ba'i ting nge 'dzin ni sems dang yid rnam par dag par 'gyur ro/ /sprin dang ldan pa zhes bya ba'i ting nge 'dzin ni mos pa ji lta ba bzhin du chos kyi char rab tu 'bebs par 'gyur ro/ /sangs rgyas rjes su dran pa zhes bya
292a3(mdo sde): ba'i ting nge 'dzin ni bdud rtsi'i chos rnyed par 'gyur ro/ /chos rjes su dran pa zhes bya ba'i ting nge 'dzin ni 'dod chags dang bral ba'i chos mngon sum du byed par 'gyur ro/ /dge 'dun rjes su dran pa zhes bya ba'i ting nge 'dzin ni sangs rgyas kyi chos las mi ldog par 'gyur ro/ /gtong ba
292a4(mdo sde): rjes su dran pa zhes bya ba'i ting nge 'dzin ni phung po thams cad rab tu 'dor bar 'gyur ro/ /tshul khrims rjes su dran pa zhes bya ba'i ting nge 'dzin ni sangs rgyas thams cad kyi chos kyi rtsa ba la rab tu 'god par 'gyur ro/ /lha rjes su dran pa zhes bya ba'i ting nge 'dzin ni rnam par dag pa'i chos
292a5(mdo sde): la kha na ma tho ba med par 'gyur ro/ /chos kyi dbyings la 'jug pa zhes bya ba'i ting nge 'dzin ni chos thams cad la yang dag par gzhol bar 'gyur ro/ /nam mkha'i ngo bo nyid ces bya ba'i ting nge 'dzin ni chos thams cad la chags pa med par 'gyur ro/ /rang bzhin gyis ma skyes pa zhes
292a6(mdo sde): bya ba'i ting nge 'dzin ni mi skye ba'i chos la bzod pa thob par 'gyur ro/ /rgyud chags pa dang rgyud ma yin pa'i rjes su rtogs pa zhes bya ba'i ting nge 'dzin ni yi ge thams cad dang tshig rab tu dbye ba shes pa la mkhas pa 'dzin par 'gyur ro/ /shin tu sbyangs pa dri ma med pa'i phyag rgya zhes bya ba'i
292a7(mdo sde): ting nge 'dzin ni ting nge 'dzin gang dang ldan na byang chub sems dpa' de sems skad cig gcig dang ldan pa'i shes rab kyis bla na med pa yang dag par rdzogs pa'i byang chub mngon par rdzogs par 'tshang rgya'o/ /rigs kyi bu de dag ni ting nge 'dzin gyi sgo brgyad cu ste/ ting nge 'dzin de re re la yang 'khor
292b1(mdo sde): ting nge 'dzin gyi sgo lnga brgya lnga brgya yod do/ /de dag thams cad bsdoms na ting nge 'dzin bzhi khrir 'gyur te/ de dag ni kun nas nyon mongs pa dang / rnam par byang bas ting nge 'dzin brgyad khrir 'gyur ro/ /de dag sngon gyi mtha' dang / phyi ma'i mtha' dang / da ltar byung ba mi zad pa'i
292b2(mdo sde): ye shes kyi ting nge 'dzin brgyad khri bzhi stong du 'gyur ro/ /ting nge 'dzin ji snyed pa chos kyi sgo mo yang de snyed/ chos kyi phung po yang de snyed de/ de'i phyir sems can gyi spyod pa brgyad khri bzhi stong la rab tu 'jug pa'i phyir chos kyi phung po brgyad khri bzhi stong de bzhin gshegs pas bshad
292b3(mdo sde): ces bya'o/ /rigs kyi bu 'di ni sangs rgyas kyi ye shes dang spyod pa la 'jug pa sems can rnams shes par bya ba'i phyir chos kyi mdo'o/ /gang sangs rgyas kyi ye shes mtha' dag dang / sems can gyi spyod pa mtha' dag la 'jug pa de ni tshad med bsam gyis mi khyab ste/ bskal
292b4(mdo sde): pa brgyad stong gi mthar 'dug kyang bshad par sla ba ma yin no/ /sangs rgyas kyi ye shes 'di yongs su bstan cing ting nge 'dzin gyi sgo 'di dag bshad pa na/ byang chub sems dpa' khri drug stong ni ting nge 'dzin dang / ye shes kyis mngon par bsgrubs pa'i mi skye ba'i chos la bzod pa
292b5(mdo sde): thob par gyur to/ /lha'i bu brgyad khri bzhi stong ni bla na med pa yang dag par rdzogs pa'i byang chub tu sems skyes so/ /de nas bcom ldan 'das kyis byang chub sems dpa' nam mkha' mdzod la legs so zhes bya ba byin te/ skyes bu dam pa khyod kyis ting nge 'dzin gyi sgo 'di bstan
292b6(mdo sde): pa ni legs par smras te/ lus mngon sum pas gzhan gyi dring la mi 'jog pa'i chos rnams la ji lta ba bzhin du de bzhin gshegs pa'i ye shes yongs su brjod pa 'di shin tu yongs su bstan pa ni legs so legs so// //'phags pa nam mkha' mdzod kyis
292b7(mdo sde): zhus pa/ bam po lnga pa/ de nas bcom ldan 'das la byang chub sems dpa' rin chen dpal gyis 'di skad ces gsol to/ /bcom ldan 'das de bzhin gshegs pa gang gi thad du byang chub sems dpa' nam mkha' mdzod kyis thog mar nam mkha' 'di las rin po che thams
293a1(mdo sde): cad kyi char rab tu phab/ de skad ces gsol pa dang / bcom ldan 'das kyis byang chub sems dpa' rin chen dpal la 'di skad ces bka' stsal to/ /rigs kyi bu sngon byung ba 'das pa'i dus na bskal pa bgrang ba las 'das pa'i pha rol gyi yang ches pha rol tu gyur pa
293a2(mdo sde): de'i tshe de'i dus na/ de bzhin gshegs pa dgra bcom pa yang dag par rdzogs pa'i sangs rgyas rig pa dang / zhabs su ldan pa/ bde bar gshegs pa 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas
293a3(mdo sde): bcom ldan 'das dri ma med pa'i 'od mtha' yas 'od zer gyi rgyal po zhes bya ba ska rags zhes bya ba'i 'jig rten gyi khams su yon tan gyi 'od ces bya ba'i bskal pa la 'jig rten du byung ste/ yang rigs kyi bu ska rags zhes bya ba'i 'jig rten gyi khams de yang 'byor pa/ bde ba/
293a4(mdo sde): lo legs pa/ rgyas pa/ skye bo mang po dang mis gang ba/ rin po che sna bdun gyis brgyan pa/ 'jam zhing mnyen pa/ gos ka tsa lin di ka ltar reg na bde ba/ 'dzam bu chu bo'i gser gyi pad ma bkram pa/ rin po che gsal ba sna tshogs kyis rnam par spras pa/
293a5(mdo sde): mig ris su bres pa/ lag mthil ltar mnyam ste/ 'jig rten gyi khams de 'di lta ste dper na gzhan 'phrul dbang byed kyi lha rnams kyi longs spyod dang / kun spyod pa ltar 'dug go/ /mi de dag thams cad kyang gzhal med khang dang / khang pa brtsegs pa na gnas
293a6(mdo sde): par gyur cing bsam pas zas dang skom rab tu 'byor to/ /de yang rigs kyi bu de bzhin gshegs pa dri ma med pa'i 'od mtha' yas 'od zer gyi rgyal po'i byang chub sems dpa' khrag khrig phrag drug cu'i byang chub sems dpa'i dge 'dun chen po byung ngo / /yang rigs kyi bu de'i tshe de'i dus na
293a7(mdo sde): 'khor los sgyur ba'i rgyal po bsod nams kyis brgyan pa zhes bya ba rin po che sna bdun dang ldan pa zhig byung ste/ yang rigs kyi bu rgyal po bsod nams kyis brgyan pa de'i khang pa 'dzam bu'i gling gi dbus su brtsigs par gyur te/ shar phyogs su yang dpag tshad bzhi/ nub phyogs
293b1(mdo sde): dang / lho phyogs dang / byang phyogs su yang dpag tshad bzhi bzhi pa bkra ba/ blta na sdug pa/ rin po che sna bdun las byas pa/ skyed mos tshal lnga brgyas rab tu brgyan pa'o/ /yang rigs kyi bu rgyal po bsod nams kyis brgyan pa'i btsun mo brgyad khri bzhi stong yod de/ thams
293b2(mdo sde): cad kyang yul gyi bzang mo sha stag go/ /khye'u brgyad khri bzhi stong yod de/ thams cad kyang tshan po che chen po'i stobs dang drag shul 'chang ba sha stag go/ /yang rigs kyi bu rgyal po bsod nams kyis brgyan pa la btsun mo rin po che gnyis yod de/ gcig gi ming ni dpal gyi gzi
293b3(mdo sde): brjid/ gcig gi ming ni dpal gyi 'od do/ /rgyal po bsod nams kyis brgyan pa de/ dga' ba bkod pa zhes bya ba'i skyed mos tshal du zhugs te/ btsun mo'i nang na 'dug pa'i tshe lha mo de gnyis kyi pang pa nas khye'u gnyis byung ste/ brdzus te skyes pa sngon gyi sbyor ba phun
293b4(mdo sde): sum tshogs pa/ smon lam rdzogs pa/ bla na med pa yang dag par rdzogs pa'i byang chub tu mngon par zhugs pa ste/ gcig gi ming ni seng ge zhes bya/ gcig gi ming ni seng ge'i rtsal gyis 'gro ba zhes bya ste/ /de gnyis byung ma thag tu sgra skad dang dbyangs gcig tu pha
293b5(mdo sde): bsod nams kyis brgyan pa la tshigs su bcad pa 'di dag smras so/ /sngon byas dge dang mi dge chud mi za/ /de bzhin gshegs la mchod byas chud mi za/ /bsam pa byang chub sems kyang chud mi za/ /bsgrub pa gtsor byed thos pa chud mi za/ /sbyin dang dul dang sdom pa
293b6(mdo sde): chud mi za/ /bzod dang des pa rnams kyang chud mi za/ /byas pa gzo zhing dge ba'i las byas phyir/ /brtson 'grus brtsams pa de yang chud mi za/ /rtse gcig bsam gtan dang ni rnam thar sems/ /nges par rtogs dang shes rab sems mi nyams/ /ye shes las byas rtag tu
293b7(mdo sde): mi 'khrugs te/ /mi 'khrugs chos las byang chub rnyed mi dka'/ /de ni nyon mongs pa yis mi gos te/ /de ni slar yang mngal du mi gnas shing / /de ni pad ma'i snying por brdzus te skye/ /mi gos pa ni pad ma chu las ltar/ /shar phyogs logs kyi rgyal ba sman pa'i rgyal/ /dus
294a1(mdo sde): gsum mi chags ye shes dam pa yi/ /bde gshegs dri med 'od kyi gan nas su/ /chos 'dod phyir ni de nas bdag cag 'ongs/ /u dum bA ra'i me tog ji lta bar/ /de bzhin gshegs pa 'byung ba rnyed par dkas/ /de la bsnyen bkur bgyi dang blta slad du/ /
294a2(mdo sde): bde gshegs thad du yab kyang bzhud par bgyi/ /rgyal pos rjes su bstan pa 'di thos nas/ /bu dang btsun mo 'khor dang lhan cig tu/ /srog chags bye ba stong gis yongs bskor te/ /rgyal ba de yi gan du nye bar dong / /me tog dri zhim byug par bcas pa yis/ /de la
294a3(mdo sde): tshul dang 'dra ba'i mchod byas nas/ /zhabs la phyag 'tshal rab tu bskor byas te/ /thal mo sbyar ba btud nas spyan sngar 'dug /seng ge dang ni seng ge'i rtsal 'gro yang / /de bzhin gshegs pa'i zhabs la bzung nas su/ /gtugs nas chos dang don ldan mkhas pa yi/ /
294a4(mdo sde): 'phags pa des ni tshigs bcad 'di dag smras/ /khyod ni skyabs dang mgon dang dpung gnyen te/ /'jig rten long ba rnams kyi sgron mar gyur/ /sems can rnams kyi bsam spyod gyur la mkhas/ /ji ltar mos pa de bzhin gnas par mdzad/ /rgyal po 'di ni phyug cing skyid
294a5(mdo sde): pas mos/ /gzugs dang sgra dang dri dang bcas pas bcings/ /nam yang ston pa la ni mchod phyir yang / /nye bar mi mchi chos lta ga la nyan/ /mgon po thugs rje rab tu skyed mdzod la/ /ji ltar de kun lhan cig thos nas su/ /theg pa mchog las ldog par mi 'gyur ba/ /byang chub
294a6(mdo sde): lam mchog de ni legs par ston/ /bcom ldan mgon po ta la brgyad cu srid/ /nam mkhar 'phags bzhugs mi dbang de la gsungs/ /nga yi chos mchog rgyal po khyod nyon la/ /thos nas de la tshul bzhin nan tan gyis/ /'dod pa mi rtag de bzhin rgyal srid srog /srog ni rtswa yi zil
294a7(mdo sde): ba'i thigs pa 'dra/ /brtse ba de bzhin 'dod bde rmi lam 'dra/ /mkhas pa su zhig 'di la dga' ba skyed/ /sems can gang yang 'dod pas ngoms med de/ /phyir yang de bzhin 'dod pa skom zhing rgyu/ /byis pa ngoms mi shes shing yul la gnas/ /shes rab gang ngoms de dag shin tu
294b1(mdo sde): ngoms/ /sgyu ma slu zhing snying po med pa ltar/ /de bzhin phung po lnga yang sgyu ma 'dra/ /khams rnams 'di dag sbrul gdug bzhin du bstan/ /dbang po drug ni stong pa'i grong dang 'dra/ /bu dang chung ma rgyal srid yul 'khor yang / /'chi bar gnas pa'i grogs su gyur pa med/ /sbyin dul kun sdom
294b2(mdo sde): tshul khrims phung po ni/ /de dag pha rol 'gro ba'i grogs yin no/ /nga yi gzugs dang yon tan spobs pa rdzogs/ /rdzu 'phrul dag kyang ji 'dra rab ltos la/ /gal te 'di 'dra bar yang 'gyur 'dod na/ /byang chub dam pa 'di phyir sems skyed cig /rgyal po glang po des ni chos thos nas/ /
294b3(mdo sde): srog chags bye ba stong phrag bdun cu dang / /sras dang btsun mo stobs bcas grong mi rnams/ /byang chub dam pa 'di phyir sems bskyed de/ /bdag cag mchog gi sems ni bskyed par bgyi/ /sems can thams cad mgron du gnyer bar bgyi/ /byang chub spyod mchog yid 'ong spyod par bgyi/ /
294b4(mdo sde): 'gro ba bla med sangs rgyas 'gyur bar bgyi/ /rigs kyi bu de ltar rgyal po bsod nams kyis brgyan pa des bcom ldan 'das 'khor dang bcas pa la lo brgyad khri bzhi stong gi bar du rung ba yid du 'ong ba kha na ma tho ba med pa'i bde ba'i yo byad dang yongs su longs spyod pa thams cad kyis rim gro
294b5(mdo sde): byas so/ /khye'u seng ge dang / seng ge'i rtsal gyis 'gro ba de gnyis bcom ldan 'das de'i bstan pa la khyim nas khyim med par rab tu byung ngo / /de dag rab tu byung bas rgyal bu phyi ma nyi khri yang khyim nas khyim med par rab tu byung ngo / /de nas seng ge dang / seng ge'i rtsal gyis 'gro ba'i dge
294b6(mdo sde): slong byang chub kyi phyogs kyi chos dang / yo byad bsnyungs pa dang / dben par spyod pa la sbyor zhing brtson pas ring po ma lon par mngon par shes pa lnga bskyed do/ /de dag mngon par shes pa rnyed pas 'jig rten gyi khams thams cad du rang gi rdzu 'phrul gyi stobs dang / smon lam gyi stobs
294b7(mdo sde): kyis chos bshad nas de gnyis kyis sems can tshad med grangs med pa yongs su smin par byas te/ bla na med pa yang dag par rdzogs pa'i byang chub la rab tu bkod par gyur to/ /rigs kyi bu 'di ltar lo brgyad khri bzhi stong 'das nas rgyal po bsod nams kyis brgyan pa de/ bcom
295a1(mdo sde): ldan 'das de bzhin gshegs pa dri ma med pa'i 'od mtha' yas 'od zer gyi rgyal po ga la ba der song ba dang / /des khye'u de gnyis rab tu byung bar mthong ngo / /mthong nas kyang ngas ni lo brgyad khri bzhi stong gi bar du de bzhin gshegs pa la bde ba'i yo byad thams cad
295a2(mdo sde): kyis bsnyen bkur byas na 'di gnyis rab tu byung nas/ ngas ma byas pa ci zhig byas snyam du brnyas pa'i sems skyes so/ /rigs kyi bu de nas yang de bzhin gshegs pa dri ma med pa'i 'od mtha' yas 'od zer gyi rgyal pos/ rgyal po bsod nams kyis brgyan pa de lta bur sems pa
295a3(mdo sde): mkhyen nas/ /byang chub sems dpa' seng ge'i rtsal gyis 'gro ba la 'di skad ces bka' stsal to/ /rigs kyi bu khyod kyis shes rab dang / mngon par shes pa dang / bsod nams dang / ye shes kyi stobs ston la 'khor thams cad dga' bar gyis shig /bdud kyi gnas thams cad
295a4(mdo sde): mog mog por gyis shig / byang chub kyi lam 'bar bar gyis shig /sems can thams cad tshim par gyis shig /phas kyi rgol ba rnams tshar chod cig /chos kyi sgron ma 'bar bar gyis shig /nyon mongs pa thams cad zhi bar gyis shig /byang chub sems dpa'i rnam par rol
295a5(mdo sde): pa'ang ston cig / de nas de'i tshe byang chub sems dpa' seng ge'i rtsal gyis 'gro bas de'i dus na nam mkha' la lag pas byugs nas des nam mkha' la lag pas byugs pa dang / stong gsum gyi stong chen po'i 'jig rten gyi khams rnam pa drug tu rab tu g.yos so/ /des yang nam mkha'
295a6(mdo sde): la lag pas byugs pa dang / de nas de'i tshe bar snang las sil snyan bye ba khrag khrig brgya stong ma dkrol bar sgra byung ngo / /des yang nam mkha' la lag pas byugs pa dang / de nas bar snang las sngon ma thos ma mthong ba'i dri zhim zhing 'jam pa ka tsa lin di ka ltar reg na bde ba'i me tog rnams
295a7(mdo sde): kyi char bab bo/ /des yang nam mkha' la lag pas byugs pa dang / /de nas de ma thag tu bar snang las rin po che thams cad kyi char rab tu mngon par bab bo/ /longs spyod dang kun spyod pa thams cad kyi char rab tu bab bo/ /ji lta bur stong gsum gyi stong chen po'i 'jig rten gyi khams der
295b1(mdo sde): yo byad thams cad kyi char mngon par rab tu 'bab pa de de lta bu'i zas dang skom dang bro'i char mngon par rab tu bab bo/ /de nas de bzhin gshegs pa dri ma med pa'i 'od mtha' yas 'od zer gyi rgyal pos rgyal po bsod nams kyis brgyan pa la 'di skad ces bka' stsal to/ /rgyal po chen po
295b2(mdo sde): khyod kyis sbyin pa yongs su btang ba dang rin po che'i char bab pa 'di gang mang / gsol pa/ bcom ldan 'das rin po che'i char 'di ni dper bgyi ba yang sla ba ma lags te/ de tsam du tshad ma mchis so/ /bka' stsal pa/ rgyal po chen po byang chub sems dpa' seng ge'i rtsal gyis
295b3(mdo sde): 'gro ba 'di mngon par shes pa'i ye shes kyi stobs kyis 'dod na/ gang gA'i klung gi bye ma snyed kyi 'jig rten gyi khams su 'di 'dra ba'i rin po che'i char mngon par 'bebs so/ /gang 'jig rten gyi khams de dag gi sems can de dag la ji lta bur 'dod pa bzhin du ngoms shing tshim par byed
295b4(mdo sde): do/ /rigs kyi bu 'di ltar de'i tshe de'i dus na gang sa bla'i lha rnams kyis ma la 'dis sems bskyed ma thag tu nam mkha' las rin po che thams cad kyi char mngon par rab tu 'bab pa las na byang chub sems dpa' 'di ni nam mkha' mdzod du 'gyur ba snyam zhes sgra phyung ngo / /ji ltar sa
295b5(mdo sde): bla'i lha rnams kyis sgra phyung ba de bzhin du bar snang dang / rgyal chen bzhi'i ris dang / sum cu rtsa gsum dang / 'thab bral dang / dga' ldan dang / 'phrul dga' nas 'og min gyi bar gyi lha rnams kyis kyang ma la 'dis sems bskyed ma thag tu 'di 'dra ba'i rin po che'i char rab tu bab pa las na/
295b6(mdo sde): kye ma byang chub sems dpa' 'di ni nam mkha' mdzod du 'gyur ba snyam zhes sgra phyung bas ming de la bcom ldan 'das de bzhin gshegs pa dri ma med pa'i 'od mtha' yas 'od zer gyi rgyal po de rjes su yi rang ngo / /gang la de rjes su yi rang ba de la gang gA'i klung gi bye ma snyed kyi sangs rgyas bcom
295b7(mdo sde): ldan 'das rnams kyang rjes su yi rang ngo / /rigs kyi bu 'di ltar rgyal po bsod nams kyis brgyan pa des byang chub sems dpa' seng ge'i rtsal gyis 'gro ba'i mngon par shes pa dang / bsod nams dang ye shes kyi stobs de mthong nas khye'u rgyal ba'i blo gros zhes bya ba rgyal por bcug ste/
296a1(mdo sde): dad pas khyim nas khyim med par rab tu byung nas sbyin pa 'di ni sems kun du chags pa'o/ /rab tu byung ba ni sems yongs su dag pa'o/ /sbyin pa 'di ni lus dang ngag gi bgegs so/ /rab tu byung ba ni lus dang ngag yongs su sbyong ba'o/ /sbyin pa 'di ni bgegs chen
296a2(mdo sde): po'o/ /rab tu byung ba ni bgegs thams cad nye bar zhi'o/ /sbyin pa 'di ni rtswa dang lo ma'o/ /rab tu byung ba ni snying po dang 'bras bur 'grub pa'o/ /sbyin pa 'di ni nga'i ba dang bcas shing yongs su 'dzin pa dang bcas pa'o/ /rab tu byung ba ni yongs su 'dzin pa thams cad 'dor ba'o/ /sbyin
296a3(mdo sde): pa 'di ni 'jig tshogs la lta ba las mi bskyod pa'o/ /rab tu byung ba ni lta ba thams cad yongs su sbyong ba'o/ /sbyin pa 'di ni byis pa'i rtsed mo'i sbyor ba'o/ /rab tu byung ba 'di ni dul ba dang / zhi ba dang / cang shes pa'i sa'o snyam du de de ltar tshul bzhin rab tu sbyor zhing / sems de lta
296a4(mdo sde): bu dang bsam pa de lta bus de ltar rab tu byung ste gcig pu mi 'dre ba bag yod pa/ brtson pa rab tu dben par gnas pas ring po ma thogs par mngon par shes pa lnga bskyed do/ /rigs kyi bu de'i tshe de'i dus na rgyal po bsod nams kyis brgyan par gyur pa de gzhan zhig yin pa snyam du
296a5(mdo sde): khyod sems na de de ltar mi blta'o/ /de ci'i phyir zhe na/ de bzhin gshegs pa 'khor ba 'jig de de'i tshe de'i dus na 'khor los sgyur ba'i rgyal po bsod nams kyis brgyan ces bya bar gyur to/ /byang chub sems dpa' nam mkha' mdzod 'di ni/ de'i tshe de'i dus na byang chub sems
296a6(mdo sde): dpa' seng ge'i rtsal gyis 'gro ba zhes bya bar gyur te/ des thog mar nam mkha' mdzod las rin po che'i char phab bo/ /de tshun chad bskal pa bye ba khrag khrig brgya stong dpag tu med grangs med par nam yang nam mkha' mdzod las rin po che'i char 'bebs pa mngon par shes pa las ma
296a7(mdo sde): nyams so/ /rigs kyi bu nga ni de'i tshe de'i dus na byang chub sems dpa' seng ge zhes bya bar gyur to/ /byang chub sems dpa' byams pa ni de'i tshe de'i dus na rgyal bu rgyal ba'i blo gros zhes bya bar gyur te/ gang rgyal po bsod nams kyis brgyan pas rgyal por bcug pa'o/ /rigs kyi bu
296b1(mdo sde): de'i gsung rab kyang 'di ltar dga' zhing yongs su dag par gyur te/ dge ba'i rtsa ba bskyed pa'i sems can rnams kyi gnas su gyur to/ /sems can gang ji snyed kyis bla na med pa yang dag par rdzogs pa'i byang chub tu sems bskyed pa de dag kyang byang chub las phyir mi ldog par gyur to/ /sngon
296b2(mdo sde): byung ba dang ldan pa'i gtam 'di bstan pa na srog chags khri nyis stong bla na med pa yang dag par rdzogs pa'i byang chub tu sems bskyed do/ /de nas bcom ldan 'das la byang chub sems dpa' nam mkha' mdzod kyis 'di skad ces gsol to/ /bcom ldan 'das byang chub sems dpa'
296b3(mdo sde): sems dpa' chen po rnams kyi 'jig rten las 'das pa'i lam gang lags/ de skad ces gsol pa dang / bcom ldan 'das kyis byang chub sems dpa' nam mkha' mdzod la 'di skad ces bka' stsal to/ /rigs kyi bu byang chub sems dpa' rnams kyi lam zhes bya ba ni pha rol tu
296b4(mdo sde): phyin pa drug dang / byang chub kyi phyogs kyi chos sum cu rtsa bdun dang / zhi gnas dang / lhag mthong dang / bsdu ba'i dngos po bzhi dang / bsam gtan bzhi dang / tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga rnams te/ rigs
296b5(mdo sde): kyi bu 'di ni byang chub sems dpa' rnams kyi 'jig rten las 'das pa'i lam zhes bya'o/ /'jig rten zhes bya ba ni phung po lnga'o/ /de la byang chub sems dpa' gzugs mi rtag par rig nas sbyin pa sbyin no/ /gzugs sdug bsngal bar rig nas sbyin pa sbyin no/ /gzugs bdag med par rig /
296b6(mdo sde): gzugs zhi bar rig /gzugs stong par rig /gzugs mtshan ma med par rig /gzugs smon pa med par rig /gzugs mngon par 'du mi byed par rig /gzugs ma skyes par rig /gzugs ma byung bar rig /gzugs rten cing 'brel par 'byung bar rig /gzugs dben
296b7(mdo sde): par rig / gzugs gzung ba med par rig /gzugs kun gzhi med par rig /gzugs 'byung ba med par rig /gzugs sgyu ma lta bur rig /gzugs rmi lam lta bur rig /gzugs smig rgyu lta bur rig /gzugs chu zla lta bur rig /gzugs brag ca lta bur rig /gzugs mig
297a1(mdo sde): yor lta bur rig / gzugs gzugs brnyan lta bur rig /gzugs rtswa dang shing dang rtsig pa dang lam dang / /mig yor lta bur rig nas sbyin pa sbyin te/ gzugs kyi de bzhin nyid kyis sbyin pa'i de bzhin nyid la 'jug go /sbyin pa'i de bzhin nyid kyis bsngo ba'i de bzhin nyid
297a2(mdo sde): rjes su shes so/ /bsngo ba'i de bzhin nyid kyis byang chub kyi de bzhin nyid dang / byang chub kyi de bzhin nyid kyis sems can gyi de bzhin nyid dang / sems can gyi de bzhin nyid kyis bdag gi de bzhin nyid dang / bdag gi de bzhin nyid kyis chos thams cad kyi de bzhin nyid rjes su shes so/ /
297a3(mdo sde): gang chos thams cad kyi de bzhin nyid de ni de bzhin nyid med de/ ma nor ba de bzhin nyid dang / gzhan ma yin pa de bzhin nyid do/ /de bzhin nyid rjes su shes pas sbyin pa ste/ sbyin pa 'di ni rigs kyi bu byang chub sems dpa'i 'jig rten las 'das pa'i lam mo/ /de bzhin du tshor ba
297a4(mdo sde): dang / 'du shes dang / 'du byed rnams dang / rnam par shes pa mi rtag par rig nas sbyin pa sbyin no/ /rnam par shes pa sdug bsngal ba dang / bdag med par rig /rnam par shes pa zhi bar rig /rnam par shes pa stong par rig /rnam par shes pa mtshan ma med par rig /
297a5(mdo sde): rnam par shes pa smon pa med par rig /rnam par shes pa mngon par 'du mi byed par rig /rnam par shes pa ma skyes par rig /rnam par shes pa ma byung bar rig /rnam par shes pa rten cing 'brel par 'byung bar rig nas sbyin pa sbyin no/ /rnam par shes pa dben par rig /
297a6(mdo sde): rnam par shes pa gzung ba med par rig /rnam par shes pa kun gzhi med par rig /rnam par shes pa mi 'byung bar rig /rnam par shes pa sgyu ma lta bur rig /rnam par shes pa rmi lam lta bur rig /rnam par shes pa smig rgyu lta bur rig /rnam par shes pa chu zla lta bur
297a7(mdo sde): rig / rnam par shes pa mig yor lta bur rig /rnam par shes pa gzugs brnyan lta bur rig /rnam par shes pa rnam par rig pa med pa'i mtshan nyid du rig nas sbyin pa sbyin te/ de rnam par shes pa'i de bzhin nyid kyis sbyin pa'i de bzhin nyid rjes su shes so/ /sbyin pa'i de bzhin
297b1(mdo sde): nyid kyis bsngo ba'i de bzhin nyid dang / bsngo ba'i de bzhin nyid kyis byang chub kyi de bzhin nyid dang / byang chub kyi de bzhin nyid kyis sems can gyi de bzhin nyid dang / sems can gyi de bzhin nyid kyis bdag gi de bzhin nyid dang / bdag gi de bzhin nyid kyis chos thams cad kyi de
297b2(mdo sde): bzhin nyid rjes su shes so/ /gang chos thams cad kyi de bzhin nyid de ni de bzhin nyid do/ /ma nor ba de bzhin nyid dang / gzhan ma yin pa de bzhin nyid do/ /de bzhin nyid rjes su shes pas sbyin pa sbyin pa 'di ni rigs kyi bu byang chub sems dpa'i 'jig rten las 'das pa'i
297b3(mdo sde): lam mo/ /gzhan yang rigs kyi bu byang chub sems dpa' gzugs mi rtag par rig nas tshul khrims srung ba nas/ gzugs rtswa dang / shing dang / rtsig pa dang / lam dang / gzugs brnyan lta bu'i bar du rig nas tshul khrims srung ngo / /de gzugs kyi de bzhin nyid kyis tshul khrims
297b4(mdo sde): kyi de bzhin nyid rjes su shes so/ /tshul khrims kyi de bzhin nyid kyis bsngo ba'i de bzhin nyid dang / bsngo ba'i de bzhin nyid kyis byang chub kyi de bzhin nyid dang / byang chub kyi de bzhin nyid kyis sems can gyi de bzhin nyid dang / sems can gyi de bzhin nyid kyis bdag gi de bzhin nyid dang /
297b5(mdo sde): bdag gi de bzhin nyid kyis chos thams cad kyi de bzhin nyid rjes su shes so/ /gang chos thams cad kyi de bzhin nyid de ni de bzhin nyid med de/ /ma nor ba de bzhin nyid dang / gzhan ma yin pa de bzhin nyid de/ de bzhin nyid rjes su shes pas tshul khrims de srung ba 'di ni rigs kyi bu byang chub sems
297b6(mdo sde): dpa'i 'jig rten las 'das pa'i lam mo/ /de bzhin du tshor ba dang / 'du shes dang / 'du byed rnams dang / rnam par shes pa mi rtag par rig nas tshul khrims bsrung ba nas rnam par shes pa rnam par rig pa med pa'i mtshan nyid kyi bar du rig nas tshul khrims srung ste/ de rnam par shes
297b7(mdo sde): pa'i de bzhin nyid kyis tshul khrims kyi de bzhin nyid rjes su shes so/ /tshul khrims kyi de bzhin nyid kyis bsngo ba'i de bzhin nyid dang / bsngo ba'i de bzhin nyid kyis byang chub kyi de bzhin nyid dang / byang chub kyi de bzhin nyid kyis sems can gyi de bzhin nyid dang / sems can gyi de bzhin nyid
298a1(mdo sde): kyis bdag gi de bzhin nyid dang / bdag gi de bzhin nyid kyis chos thams cad kyi de bzhin nyid rjes su shes so/ /gang chos thams cad kyi de bzhin nyid de ni de bzhin nyid med de/ ma nor ba de bzhin nyid dang gzhan ma yin pa de bzhin nyid do/ /de bzhin nyid rjes su shes
298a2(mdo sde): pas tshul khrims de srung ba 'di ni byang chub sems dpa'i 'jig rten las 'das pa'i lam mo/ /gzhan yang rigs kyi bu byang chub sems dpa' gzugs mi rtag par rig nas/ bzod pa sgom pa nas/ de bzhin du sbyar te/ rjes su shes pa 'di lta bus brtson 'grus
298a3(mdo sde): rtsom mo/ /bsam gtan la mnyam par 'jog go/ /shes rab rnam par dpyod do/ /des gzugs mi rtag par rig nas shes rab rnam par dpyod pa nas/ gzugs rtswa dang shing dang rtsig pa dang lam dang mig yor lta bu'i bar rig nas shes rab rnam par dpyod do/ /de gzugs
298a4(mdo sde): kyi de bzhin nyid kyis shes rab kyi de bzhin nyid rjes su shes so/ /shes rab kyi de bzhin nyid kyis bsngo ba'i de bzhin nyid dang / bsngo ba'i de bzhin nyid kyis byang chub kyi de bzhin nyid dang / byang chub kyi de bzhin nyid kyis sems can gyi de bzhin nyid dang / sems can gyi de
298a5(mdo sde): bzhin nyid kyis bdag gi de bzhin nyid dang / bdag gi de bzhin nyid kyis chos thams cad kyi de bzhin nyid rjes su shes so/ /gang chos thams cad kyi de bzhin nyid de ni de bzhin nyid med de/ ma nor ba de bzhin nyid dang / gzhan ma yin pa de bzhin nyid do/ /de bzhin
298a6(mdo sde): nyid rjes su shes pas shes rab rnam par dpyod pa 'di ni byang chub sems dpa'i 'jig rten las 'das pa'i lam zhes bya'o/ /de bzhin du tshor ba dang / 'du shes dang / 'du byed rnams dang / rnam par shes pa mi rtag par rig nas shes rab rnam par dpyod pa nas/
298a7(mdo sde): rnam par shes pa rnam par rig pa med pa'i mtshan nyid kyi bar du rig nas shes rab rnam par dpyod do/ /de rnam par shes pa'i de bzhin nyid kyis shes rab kyi de bzhin nyid rjes su shes so/ /shes rab kyi de bzhin nyid kyis bsngo ba'i de bzhin nyid dang / bsngo ba'i de bzhin
298b1(mdo sde): nyid kyis byang chub kyi de bzhin nyid dang / byang chub kyi de bzhin nyid kyis sems can gyi de bzhin nyid dang / sems can gyi de bzhin nyid kyis bdag gi de bzhin nyid dang / bdag gi de bzhin nyid kyis chos thams cad kyi de bzhin nyid rjes su shes so/ /gang chos thams
298b2(mdo sde): cad kyi de bzhin nyid de ni de bzhin nyid med de/ ma nor ba de bzhin nyid dang / gzhan ma yin pa de bzhin nyid do/ /de bzhin nyid rjes su shes pas shes rab rnam par dpyod pa 'di yang rigs kyi bu byang chub sems dpa'i 'jig rten las 'das pa'i lam mo/ /gzhan yang rigs
298b3(mdo sde): kyi bu byang chub sems dpas gzugs mi rtag par rig nas lus la lus kyi rjes su lta zhing dran pa nye bar gzhag pa sgom pa nas gzugs rtswa dang shing dang rtsig pa dang lam dang mig yor lta bu'i bar du rig nas lus la lus kyi rjes su lta zhing dran pa nye bar gzhag pa sgom mo/ /gzugs
298b4(mdo sde): kyi de bzhin nyid kyis lus kyi de bzhin nyid rjes su shes so/ /lus kyi de bzhin nyid rjes su shes pa nas chos thams cad kyi de bzhin nyid kyi bar du rjes su shes so/ /gang chos thams cad kyi de bzhin nyid de ni de bzhin nyid med de/ ma nor ba de bzhin nyid dang / gzhan ma yin pa
298b5(mdo sde): de bzhin nyid do/ /de bzhin nyid rjes su shes pas lus la lus kyi rjes su lta zhing dran pa nye bar gzhag pa sgom ste/ lus dang ldan pa'i rnam par rtog pas rnam par mi rtog pa 'di ni rigs kyi bu byang chub sems dpa'i 'jig rten las 'das pa'i lam mo/ /de bzhin du tshor ba dang /
298b6(mdo sde): 'du shes dang / 'du byed rnams dang / rnam par shes pa mi rtag par rig pa nas rgya cher de bzhin du sbyin pa sbyin pa'i bar dang / de bzhin du tshor ba dang / sems dang / chos rnams kyang rgyas par bya ste/ gzugs mi rtag par rig pa nas chos la chos kyi rjes su lta zhing dran pa
298b7(mdo sde): nye bar gzhag pa sgom pa nas/ rtswa dang shing dang rtsig pa dang lam dang / mig yor lta bu'i bar du rig nas chos la chos kyi rjes su lta zhing dran pa nye bar gzhag pa sgom mo/ /de bzhin du tshor ba dang / 'du shes dang / 'du byed rnams dang / rnam par shes pa mi rtag par rig nas
299a1(mdo sde): chos la chos kyi rjes su lta zhing dran pa nye bar gzhag pa sgom pa nas/ rnam par shes pa rnam par rig pa med pa'i mtshan nyid kyi bar du rig nas chos la chos kyi rjes su lta zhing dran pa nye bar gzhag pa sdom mo/ /de ltar phung po'i de bzhin nyid gang yin pa de dran pa nye bar
299a2(mdo sde): gzhag pa'i de bzhin nyid do/ /dran pa nye bar gzhag pa'i de bzhin nyid gang yin pa de bsngo ba'i de bzhin nyid do/ /bsngo ba'i de bzhin nyid gang yin pa de byang chub kyi de bzhin nyid do/ /byang chub kyi de bzhin nyid gang yin pa de sems can gyi de bzhin nyid do/ /sems can gyi
299a3(mdo sde): de bzhin nyid gang yin pa de bdag gi de bzhin nyid do/ /bdag gi de bzhin nyid gang yin pa de chos thams cad kyi de bzhin nyid de/ chos thams cad kyi de bzhin nyid gang yin pa de ni de bzhin nyid med de/ ma nor ba de bzhin nyid dang / gzhan ma yin pa de bzhin nyid do/ /de bzhin
299a4(mdo sde): nyid rjes su shes pas chos la chos kyi rjes su lta zhing dran pa nye bar gzhag pa sgom yang chos dang ldan pa'i rnam par rtog pas rnam par mi rtog ste/ gang de ltar rjes su shes pa 'di ni byang chub sems dpa'i 'jig rten las 'das pa'i lam zhes bya'o/ /de bzhin du sbyar te/ de ltar
299a5(mdo sde): dran pa nye bar gzhag pa la ji lta ba bzhin du yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam dang / zhi gnas dang / lhag mthong dang / bsdu ba'i dngos po bzhi dang / bsam gtan bzhi dang /
299a6(mdo sde): tshad med pa bzhi dang / gzugs med pa'i snyoms par 'jug pa bzhi dang / mngon par shes pa lnga yang de bzhin du rgyas par byas te/ des gzugs mi rtag par rig nas mngon par shes pa'i ye shes sgrub par byed de/ gzugs sdug bsngal ba dang / gzugs bdag
299a7(mdo sde): med pa dang / gzugs zhi ba dang / gzugs stong pa dang / gzugs mtshan ma med pa dang / gzugs smon pa med par rig /gzugs mngon par 'du mi byed par rig /ma skyes pa dang / ma byung ba dang / rten cing 'brel par 'byung ba dang / dben pa dang / gzung
299b1(mdo sde): ba med pa dang / kun gzhi med pa dang / mi 'byung ba dang / sgyu ma lta bu dang / rmi lam lta bu dang / smig rgyu lta bu dang / chu zla lta bu dang / brag ca lta bu dang / mig yor lta bu dang / gzugs brnyan lta bu dang / gzugs rtswa dang shing dang rtsig pa dang lam dang mig yor lta bur
299b2(mdo sde): rig nas/ mngon par shes pa'i ye shes mngon par sgrub bo/ /de bzhin du tshor ba dang / 'du shes dang / 'du byed rnams dang / rnam par shes pa mi rtag par rig nas mngon par shes pa'i ye shes mngon par sgrub ste/ rnam par shes pa sdug bsngal bar rig /rnam par shes
299b3(mdo sde): pa bdag med pa dang / rnam par shes pa zhi ba dang / rnam par shes pa stong pa dang / mtshan ma med pa dang / smon pa med pa dang / mngon par 'du byed pa med pa dang / ma skyes pa dang / ma byung ba dang / rten cing 'brel par 'byung ba dang / dben pa dang / gzung ba med pa dang /
299b4(mdo sde): kun gzhi med pa dang / mi 'byung ba dang / sgyu ma lta bu dang / rmi lam lta bu dang / smig rgyu lta bu dang / chu zla lta bu dang / brag ca lta bu dang / mig yor lta bu dang / gzugs brnyan lta bu dang / rnam par shes pa rnam par rig pa med pa'i mtshan nyid du rig nas mngon par shes pa'i
299b5(mdo sde): ye shes mngon par sgrub bo/ /'di lta ste/ phung po'i de bzhin nyid gang yin pa de mngon par shes pa'i de bzhin nyid do/ /mngon par shes pa'i de bzhin nyid gang yin pa de bsngo ba'i de bzhin nyid do/ /bsngo ba'i de bzhin nyid gang yin pa de byang chub kyi de bzhin nyid do/ /byang chub kyi de
299b6(mdo sde): bzhin nyid gang yin pa de sems can gyi de bzhin nyid do/ /sems can gyi de bzhin nyid gang yin pa de bdag gi de bzhin nyid do/ /bdag gi de bzhin nyid gang yin pa de chos thams cad kyi de bzhin nyid do/ /chos thams cad kyi de bzhin nyid gang yin pa de ni de bzhin nyid med de/ ma nor
299b7(mdo sde): ba de bzhin nyid dang / gzhan ma yin pa de bzhin nyid do/ /de bzhin nyid rjes su shes pas mngon par shes pa'i ye shes rab tu sgrub ste/ gang de ltar rjes su shes pa de ni byang chub sems dpa'i 'jig rten las 'das pa'i lam zhes bya'o/ /de ci'i phyir zhe na/ 'jig rten las 'das pa'i lam
300a1(mdo sde): de ni gzugs kyis de bzhin nyid rjes su shes pa ste/ gzugs 'jig pa ma yin/ chad pa ma yin/ rtag pa ma yin/ rten cing 'brel par 'byung ba rang bzhin gyis ma skyes pa'o/ /de bzhin du tshor ba dang / 'du shes dang / 'du byed rnams dang / rnam par shes
300a2(mdo sde): pa'i de bzhin nyid rjes su shes pa ste/ rnam par shes pa la 'jig pa ma yin/ chad pa ma yin/ rtag pa ma yin/ rten cing 'brel par 'byung ba rang bzhin gyis ma skyes pa'o/ /gang phung po'i 'jig rten las rgal ba de ni 'dod pa dang / gzugs dang / gzugs med pa'i 'jig
300a3(mdo sde): rten la yang mi chags pa ste/ de mi chags pas 'gro ba lngar skyes pa'i sems can rnams la 'jig rten las 'da' ba'i phyir chos ston te/ gang 'jig rten 'jig par mi byed pa de ltar chos ston to/ /de ci'i phyir zhe na/ 'jig rten mi rtag pa'i mtshan nyid de 'jig par mi byed do/ /
300a4(mdo sde): 'jig rten ni sdug bsngal gyi mtshan nyid/ bdag med pa'i mtshan nyid/ zhi ba'i mtshan nyid/ stong pa'i mtshan nyid/ mtshan ma med pa'i mtshan nyid/ smon pa med pa'i mtshan nyid/ mngon par 'du mi byed pa'i mtshan nyid nas de bzhin nyid kyi mtshan nyid kyi bar du ste/ 'jig
300a5(mdo sde): rten 'jig par mi byed pa 'di ni/ rigs kyi bu byang chub sems dpa'i 'jig rten las 'das pa'i lam yongs su dag pa'o/ /gang lam yongs su dag pa la rab tu gnas pa'i byang chub sems dpa' ni lam log pa la gnas pa'i sems can rnams la chos kyi snang ba chen po byed do/ /
300a6(mdo sde): de dag snang ba rnyed nas 'jig rten las 'das pa'i lam de nyid la rab tu gnas so/ /byang chub kyi snying po thob par byed pa'i phyir lam 'di ni rab kyi mchog go/ /mi dge ba thams cad kyi sems med pa'i phyir lam 'di ni mchog go/ /sangs rgyas kyi ye shes kyi rtse mo rnyed pa'i phyir lam
300a7(mdo sde): 'di ni dam pa'o/ /chu bo thams cad las sgrol ba'i phyir lam 'di ni bla na med pa'o/ /nyi tshe ba'i lam thams cad las 'das pa'i phyir lam 'di ni gong na med pa'o/ /gnyen po mi dmigs pa'i phyir lam 'di ni mnyam pa med pa'o/ /sngon gyi sangs rgyas kyi lam du yang dag par 'gro
300b1(mdo sde): ba'i phyir lam 'di ni mi mnyam pa dang mnyam pa'o/ /bdud dang phyir rgol ba thams cad bcom pa'i phyir lam 'di ni bde bar 'gro ba'o/ /mngon par shes pa dang rdzu 'phrul gyi rkang pa'i ye shes kyis rnam par rol pa'i phyir lam 'di ni mi thogs par 'gro ba'o/ /shes rab kyis snang ba'i 'od
300b2(mdo sde): rnam par dag pa'i phyir lam 'di ni mun pa mun nag med pa'o/ /sgyu dang g.yo med pa'i phyir lam 'di ni drang po'o/ /sems gya gyu med pa'i phyir lam 'di ni gsal ba'o/ /sems can thams cad la sems mnyam pa'i phyir lam 'di ni mnyam pa'o/ /sems can thams cad la go 'byed pa'i
300b3(mdo sde): phyir lam 'di ni rgya che ba'o/ /phan tshun du gnod par mi 'gyur bas lam 'di ni yangs pa'o/ /yongs su mi skyo bar 'gro bas lam 'di ni rnal du 'dug pa'o/ /sbyin pa'i pha rol tu phyin pas lam 'di ni bsod nams kyis brtan pa'o/ /tshul khrims kyi pha rol tu phyin pas lam 'di ni gdung
300b4(mdo sde): ba med pa'o/ /bzod pa'i pha rol tu phyin pas lam 'di ni 'jig pa med pa'o/ /brtson 'grus kyi pha rol tu phyin pas lam 'di ni mi zlogs pa'o/ /bsam gtan gyi pha rol tu phyin pas lam 'di ni rdul thams cad dang bral ba'o/ /shes rab kyi pha rol tu phyin pas lam 'di ni nam mkha' dang mnyam
300b5(mdo sde): par 'gro ba'o/ /nga rgyal med pas lam 'di ni ye shes kyi rjes su 'gro ba'o/ /dge ba'i chos thams cad yang dag par bsgrubs pas lam 'di ni sangs rgyas kyi chos thams cad yongs su sgom pa'i rjes su 'gro ba'o/ /sngon thos pa mi slu ba'i phyir lam 'di ni chos kyi 'khor lo rab tu
300b6(mdo sde): skor ba rjes su 'gro ba ste/ rigs kyi bu de dag ni byang chub sems dpa' rnams kyi 'jig rten las 'das pa'i lam yongs su dag pa ste/ lam yongs su dag pas gang la gnas nas byang chub sems dpa' go cha chen po bgos te/ theg pa chen po de la zhugs nas byang chub kyi snying
300b7(mdo sde): po ga la ba der 'gro ba'o/ /de la 'di ni byang chub sems dpa' rnams kyi go cha ste/ gru chen po yang dag par sbyor bas ma rgal ba sgrol ba'i go cha'o/ /nyon mongs pa dang / lta ba'i bcings pa thams cad las yongs su 'grol bas ma grol ba 'grol ba'i go cha'o/ /yongs su 'dzin pa'i
301a1(mdo sde): 'jigs pa thams cad 'dor bas dbugs ma phyin pa rnams dbugs 'byin pa'i go cha'o/ /med pa la phyin ci log tu gyur pa mnyam pa nyid du ston pas yongs su mya ngan las ma 'das pa mya ngan las bzla ba'i go cha'o/ /bdag dang sems can dang srog dang gang zag mi dmigs pas
301a2(mdo sde): sems can thams cad yongs su grol ba'i go cha'o/ /lus dang srog la mi lta bas dam pa'i chos yongs su 'dzin pa'i go cha'o/ /dge ba'i rtsa ba'i tshogs pas ngoms mi myong bas sangs rgyas kyi zhing yongs su sbyong ba'i go cha'o/ /sbyin pa'i tshogs sna tshogs bsags pas
301a3(mdo sde): mtshan dang dpe byad bzang po lus kyi rgyan gyi go cha'o/ /mngon par shes pa thob pas bdud dang phas kyi rgol ba thams cad btul ba'i go cha'o/ /so so yang dag par rig pa'i ye shes kyis sems can thams cad shin tu tshim par byed pa'i go cha'o/ /gzungs kyi ye shes kyis sangs
301a4(mdo sde): rgyas kyi chos thams cad nyan pa dang tshol ba'i go cha'o/ /mngon par shes pa'i ye shes kyis sems can thams cad kyi sems la lta ba'i go cha'o/ /shes rab kyi ye shes kyis sems can thams cad kyi dbang po mchog dang mchog ma yin pa shes pa'i go cha'o/ /shes rab dang
301a5(mdo sde): ye shes kyi stobs yang dag par bsgrub pas stobs bcu yongs su bskang ba'i go cha'o/ /thams cad du sems gong ba med pas mi 'jigs pa thob pa'i go cha'o/ /thams cad du sems gong ba med pas mi 'jigs pa thob pa'i go cha'o/ /mi dge ba'i chos thams cad spangs shing / dge ba'i chos thams cad yongs su rdzogs par byed pas sangs rgyas
301a6(mdo sde): kyi chos ma 'dres pa brgyad yongs su skong ba'i go cha'o/ /chos thams cad sgyu ma dang / rmi lam dang / mig yor dang / brag ca dang / chu zla lta bur thos kyang mi skrag /mi dngang / dngang bar mi 'gyur ba de ni byang chub sems dpa' rnams kyi mi skrag pa'i go cha'o/ /sems
301a7(mdo sde): can thams cad rang bzhin gyis yongs su mya ngan las 'das par shes kyang sems can thams cad yongs su mi gtong bar gnas pa de ni byang chub sems dpa' rnams kyi snying rje chen po'i go cha'o/ /chos thams cad stong pa nyid dang / mtshan ma med pa dang / smon pa med pa dang /
301b1(mdo sde): mngon par 'du mi byed pa dang / ma skyes pa dang / ma byung bar thos kyang tshe dang / 'chi 'pho dang / skye ba kun du ston pa de ni byang chub sems dpa' rnams kyi thabs la mkhas pa'i go cha'o/ /chos thams cad nges par gyur pa la zhugs pa'i mtshan nyid du shes shing 'du byed thams cad
301b2(mdo sde): skye ba med par rig kyang 'gog par mi ltung zhing 'bras bu mngon sum du yang mi byed pa de ni byang chub sems dpa' rnams kyi sngon gyi byin gyi rlabs mi 'khrugs pa'i go cha'o/ /go cha chen po nyi shu po de dag bgos nas de theg pa chen po la mngon par zhugs pa yin no/ /theg pa chen po de
301b3(mdo sde): ni bsdu ba'i dngos pos phang lo bzhi dang legs par ldan par byas pa bsam pas dge ba'i rtsa ba yongs su bsngos pas rtsibs shin tu sbyar ba/ rten cing 'brel par 'byung ba'i ye shes lhag par che bas lte ba zab cing legs par byas pa/ sems can thams cad kyi khur bskya ba'i phyir srog shing
301b4(mdo sde): dang ldan zhing shin tu bzung ba/ byams pa chen po dang snying rje chen pos yang dag par zin pas shing rta'i mda' brtan par sbyar ba/ chos rin po che thams cad kyis legs par brgyan pas rin po che thams cad kyi kha ran gyis bskor ba/ sngon dam bcas pa kha 'og tu lus
301b5(mdo sde): 'khrus par byed pas lhag pa'i bsam pa sra ba'i 'breng pas bcings pa/ thabs dang shes rab zung du 'brel pas gnya' shing gi khur khyer ba/ zhi gnas dang lhag mthong gi bu gar legs par sbyar ba/ bden pa bzhi yongs su shes pa'i stobs kyi 'gros can/ cang shes stong
301b6(mdo sde): rab tu 'bad pa dang ldan pa/ rdzu 'phrul gyi rkang pa bzhis sangs rgyas kyi zhing thams cad du 'gro ba/ dran pa'i ru dag rin po che'i phreng ba'i srad bus bcings pa/ sems can thams cad shong bas rgya che zhing yangs par rgyu ba dang / dgra dang bdud kyi dgra 'dul ba/ legs par
301b7(mdo sde): bya ba byas pa/ rig pa dang ye shes rab tu sbyor ba/ byin gyi rlabs kyis byin gyis brlabs pa/ phyogs bcu'i sangs rgyas thams cad kyis dgongs pa/ seng ge'i khri shin tu brgyan pa/ lha dang / brgya byin dang tshangs pa thams cad kyis mngon par bstod pa/ gzugs bzang
302a1(mdo sde): zhing blta bas mi ngoms pa/ blta na sdug pa/ rdo rje ltar sra zhing mi tshugs pa/ lhag pa'i bsam pa brtan pas dam bcas pa las mi 'gyur ba/ kha lo sgyur bas shin tu bsdus shing bzung ba/ rtag tu byang chub kyi sems sngon du 'gro ba/ smon lam gyi yon tan
302a2(mdo sde): yongs su rdzogs pa'i rjes su song bas gar dga' mgur 'gro ba/ phyogs bcur rnam par lta ba'i lha'i mig gi snang ba thob pa/ phyogs bcur snang bar byed pa'i phyir 'od yangs pa rnam par dag cing 'od zer mtha' yas pa/ byang chub kyi yan lag gi me tog gi char rgyun du 'bab
302a3(mdo sde): pas rtag tu me tog gis gang ba/ rtag tu chos yang dag par brjod pa'i rol mo sil snyan dang ldan pa/ skye bo'i 'khor skal ba 'thun pa/ byang chub sems dpa' spyod pa thams cad tshol ba/ yon tan gyi rnam pa tshad med pa'i ye shes mtha' yas pas shin du 'phags pa/ rnam pa
302a4(mdo sde): thams cad kyi mchog dang ldan pa'i stong pa nyid thams cad mkhyen pa'i ye shes dang rab tu ldan pa ste/ rigs kyi bu theg pa chen po de ni de 'dra'o/ /skyes bu dam pa de dag de'i phyir go bgos nas mngon par zhugs te/ 'jig rten las 'das pa'i lam de la rab tu zhugs pas
302a5(mdo sde): thams cad mkhyen pa ma thob kyang sangs rgyas kyi mdzad pas sems can rnams la nye bar gnas pa yin no/ /lam dang go cha dang theg pa bkod pa 'di bstan pa na lha dang mi'i srog chags bdun khri nyis stong ni bla na med pa yang dag par rdzogs pa'i byang chub tu sems skyes so/ /byang
302a6(mdo sde): chub sems dpa' sum khri nyis stong ni 'jig rten las 'das pa'i lam yongs su dag pas mi skye ba'i chos la bzod pa thob bo/ / //'phags pa nam mkha' mdzod kyis zhus pa/ bam po drug pa/ de nas byang chub sems dpa' rin chen dpal gyis byang chub sems
302a7(mdo sde): dpa' nam mkha' mdzod la 'di skad ces smras so/ /rigs kyi bu khyod kyis 'jig rten las 'das pa'i lam rnam par sbyangs so/ /smras pa/ rigs kyi bu bdag rnam par dag pas rnam par sbyangs so/ /smras pa/ rigs kyi bu khyod ji ltar na bdag rnam par dag /smras pa/
302b1(mdo sde): rigs kyi bu 'jig rten rnam par dag pas bdag rnam par dag go/ /smras pa/ rigs kyi bu 'jig rten rnam par dag pa 'di gang / smras pa/ gzugs sngon gyi mtha' rnam par dag pas 'pho ba yang med/ gzugs kyi phyi ma'i mtha' rnam par dag pas 'ong ba yang med/ gzugs da
302b2(mdo sde): ltar byung ba yang rnam par dag pas chos nyid gnas pa ste/ de bzhin du tshor ba dang / 'du shes dang / 'du byed rnams dang / rnam par shes pa'i sngon gyi mtha' rnam par dag pas 'pho ba yang med/ rnam par shes pa phyi ma'i mtha' rnam par dag pas 'ong ba yang med/ rnam par
302b3(mdo sde): shes pa da ltar byung ba yang rnam par dag pas chos nyid gnas pa ste/ de ni rigs kyi bu 'jig rten rnam par dag pa zhes bya'o/ /smras pa/ de ltar rnam par dag pa'i 'jig rten ci la lta/ smras pa/ rigs kyi bu de ltar rnam par dag pa'i 'jig rten ni chos thams cad la lta'o/ /
302b4(mdo sde): smras pa/ ji ltar na chos thams cad la lta/ smras pa/ shes rab dang ye shes kyis chos thams cad sngon gyi mtha' dang phyi ma'i mthar yongs su chad par rab tu shes so/ /smras pa/ chos thams cad sngon gyi mtha' dang / phyi ma'i mtha' yongs su chad pa gang / smras pa/ gang la
302b5(mdo sde): chad pa yang med/ rtag pa yang med pa'o/ /smras pa/ gang la chad pa yang med rtag pa yang med pa de la ci zhes bya/ smras pa/ gang la chad pa yang med/ rtag pa yang med pa de la ni skye ba med pa dang 'gag pa med pa zhes bya ba'o/ /smras pa/ gang la skye ba yang med 'gag
302b6(mdo sde): pa yang med pa de ci zhes bya/ smras pa/ gang skye ba med pa dang / 'gag pa med pa de ni ji skad ces kyang mi bya'o/ /de ci'i phyir zhe na/ chos de bgrang du med cing rjod du med pa'o/ /smras pa/ rigs kyi bu bgrang du med pa'i chos ji ltar bgrang bar 'gyur/ smras pa/ 'di lta ste/
302b7(mdo sde): dper na/ sa'i steng na nam mkha' la bgrang mod kyi/ nam mkha' la ni bgrang bar mi nus so/ /de bzhin du bgrang ba'i sgo nas ni/ bgrang mod kyi/ bgrang ba'i sgo nas bgrang bar mi nus so/ /gang bgrang ba'i sgo de nyid ni bgrang du med pa'i sgo'o/ /de la bgrang ba'i sgo gang / bgrang
303a1(mdo sde): du med pa'i sgo gang zhe na/ bgrang ba'i sgo zhes bya ba ni 'dus byas so/ /bgrang du med pa'i sgo zhes bya ba ni 'dus ma byas so/ /de la gang 'dus ma byas la bgrang ba med pa de ni bgrang du med pa'o/ /gang bgrang du med pa de ni 'dus ma byas te/ bcom ldan 'das kyis
303a2(mdo sde): kyang de 'di skad ces bgrangs shing bcal te/ shes rab kyis gang spang bar bya ba de spongs shig ces gsung ngo / /de la nam byang chub sems dpa' 'dus byas la bgrang zhing rnam par shes pa la 'jal te tshul bzhin so sor rtog pa de na gang yongs su shes par bya ba'am/ spang bar
303a3(mdo sde): bya ba'am/ mngon sum du bya ba'am/ bsgom par bya ba'i chos gang yang yang dag par rjes su mi mthong ngo / /des chos thams cad yang dag par rjes su mi mthong bas chos la gnas su mi byed do/ /nam chos la gnas su mi byed pa de na gzhi med pa thob pa yin no/ /nam gzhi
303a4(mdo sde): med pa thob pa de na gang la yang 'dod par mi 'gyur ro/ /nam gang la yang 'dod par mi byed pa de na ci la'ang mi dmigs so/ /de dmigs pa dang bral bas bdag gi ba med cing yongs su 'dzin pa med do/ /ci yongs su mi 'dzin ce na/ gzugs la rtag pa'am/ mi rtag par yongs
303a5(mdo sde): su mi 'dzin to/ /tshor ba dang / 'du shes dang / 'du byed rnams dang / rnam par shes pa la rtag pa dang mi rtag par yongs su mi 'dzin to/ /gzugs la sdug bsngal ba dang bde bar yongs su mi 'dzin/ tshor ba dang / 'du shes dang / 'du byed rnams dang / rnam par shes pa la
303a6(mdo sde): sdug bsngal ba dang bde bar yongs su mi 'dzin/ gzugs la bdag dang bdag med par yongs su mi 'dzin pa nas/ rnam par shes pa'i bar la bdag dang bdag med par yongs su mi 'dzin to/ /gzugs la sdug pa dang mi sdug par yongs su mi 'dzin pa nas/ rnam par shes pa'i
303a7(mdo sde): bar la sdug pa dang mi sdug par yongs su mi 'dzin/ gzugs la stong pa'am mi stong par yongs su mi 'dzin pa nas/ rnam par shes pa'i bar la stong pa'am mi stong par yongs su mi 'dzin to/ /de yongs su mi 'dzin kyang ting nge 'dzin thob pas 'khor ba na spyod cing / 'khor ba'i nyon
303b1(mdo sde): mongs pa rnams yongs su mi 'dzin to/ /sems can rnams kyang mya ngan las 'das pa la mos par byed la bdag kyang thog mar yongs su mya ngan las 'das pa yin no/ /de la byang chub sems dpa'i yongs su mya ngan las 'das pa gang zhe na/ yongs su mya ngan las 'das pa zhes bya ba ni mngon par
303b2(mdo sde): 'du mi byed pa'o/ /de la byang chub sems dpa'i mi dge ba'i las kyang mngon par 'du mi byed do/ /gang dge ba'i chos rnams yang dag par 'dzin cing 'jug go/ /de lus dang ngag dang sems dben pa'i mngon par 'du byed pa thams cad mngon par 'du byed de/ so sor brtags nas
303b3(mdo sde): thams cad mkhyen par yongs su bsngo'o/ /thams cad mkhyen pa de gzugs su mi snyems/ tshor bar ma yin/ 'du shes su ma yin/ 'du byed rnams su ma yin te/ rnam par shes par yang snyems par mi byed do/ /de'i sems la snyems pa med cing tshul khrims snyems pa med
303b4(mdo sde): pas smon lam thams cad yongs su rdzogs par byed kyang chos gang la yang bri ba'am gang bar yang dag par rjes su mi mthong ngo / /de bri ba med cing gang ba med pas chos thams cad mnyam pa nyid rnyed nas chos kyi dbyings la gnas shing byang chub sems dpa'i spyad pa spyod de/ chos gang yang
303b5(mdo sde): spyod pa yang med/ rnam par spyad pa yang med do/ /rigs kyi bu de ltar yongs su mya ngan las 'das pa'i byang chub sems dpa' byang chub sems dpa'i spyad pa spyod do/ /de ci'i phyir zhe na/ mngon par 'du bya ba thams cad la mngon par 'du mi byed par rab tu gnas pa ni mya ngan las
303b6(mdo sde): 'das pa ste/ de'i phyir byang chub sems dpa' mngon par 'du bya ba de la mngon par 'du mi byed de/ mngon par 'du mi byed pa ni mngon par 'dus ma byas pas yongs su mya ngan las 'das pa zhes bya'o/ /pha rol ces bya ba ni gang rnam par shes pa mi 'jug pa ste/ byang chub sems dpa'
303b7(mdo sde): rnam par rig pa med pas rab tu phye ba ni yongs su mya ngan las 'das pa zhes bya'o/ /pha rol ces bya ba ni mtshan ma med pa ste/ de la de'i sems mtshan ma la yongs su mi sngo ba ni yongs su mya ngan las 'das pa zhes bya'o/ /pha rol ces bya ba ni kun du rtog pa med pa ste/ kun du rtog pa
304a1(mdo sde): de la de'i sems mi 'jug pas de'i phyir yongs su mya ngan las 'das pa zhes bya'o/ /pha rol ces bya ba ni gzhi med pa'o/ /gzhi med pa de la de'i sems yongs su mi sngo ste/ de'i phyir yongs su mya ngan las 'das pa zhes bya'o/ /rigs kyi bu de ltar na
304a2(mdo sde): byang chub sems dpa' yongs su mya ngan las 'das pa byang chub sems dpa'i spyad pa spyod do/ /de nas bcom ldan 'das kyis byang chub sems dpa' sems dpa' chen po nam mkha' mdzod la legs so zhes bya ba byin te/ legs so legs so/ /skyes bu dam pa gal te bshad par
304a3(mdo sde): bya na de ltar bshad do/ /bstan pa 'di bshad pa na byang chub sems dpa' lnga brgya bzod pa skyes so/ /de nas bcom ldan 'das la byang chub sems dpa' sems dpa' chen po nam mkha' mdzod kyis 'di skad ces gsol to/ /bcom ldan 'das bdag cag ni de bzhin gshegs pa'i
304a4(mdo sde): chos snang ba 'dis spobs so/ /bcom ldan 'das 'di lta ste/ dper na snang ba la brten nas gzugs rnams gda' ba de bzhin du de bzhin gshegs pa'i skye bu'i mthu 'dis bdag cag rnams spobs so/ /de nas byang chub sems dpa' rin chen dpal gyis byang chub sems dpa' nam
304a5(mdo sde): mkha' mdzod la 'di skad ces smras so/ /rigs kyi bu ci'i phyir na bdag gi ye shes 'di bcab ste/ sangs rgyas kyi byin gyi rlabs kyis bdag spobs so zhes ston/ smras pa/ rigs kyi bu byang chub sems dpa' rnams kyi gang cung zad spobs pa ji snyed pa de thams cad sangs rgyas kyi byin
304a6(mdo sde): gyi rlabs su blta'o/ /de ci'i phyir zhe na/ gal te sangs rgyas bcom ldan 'das rnams kyis chos de dag yongs su snang bar ma mdzad na byang chub sems dpa' spobs par ga la 'gyur/ smras pa/ rigs kyi bu ci spobs pa de 'pho ba zhig gam/ smras pa/ rigs kyi bu 'pho ba ma yin
304a7(mdo sde): mod kyi/ 'on kyang de sangs rgyas kyi spobs pa'i rgyus spobs so/ /'di lta ste/ dper na ma rig pa ni 'du byed rnams su mi 'pho mod kyi ma rig pa'i rgyus 'du byed rnams kyang skye ba de bzhin du sangs rgyas kyi spobs pa yang gang du yang mi 'pho mod kyi de'i rgyus spobs par yang 'gyur ro/ /'di lta
304b1(mdo sde): ste/ dper na rta dang / glang po che dang / mi rnams kyi sgra brag car mi 'pho mod kyi de'i rgyus brag ca'i sgra yang 'byung ba de bzhin du/ sangs rgyas kyi spobs pa gang du yang mi 'pho mod kyi de'i rgyus spobs par yang 'gyur ro/ /rin chen dpal gyis smras pa/ rigs kyi bu rten cing 'brel
304b2(mdo sde): par 'byung ba ni zab bo/ /smras pa/ 'di ltar 'di la chos gang yang mi skye'o/ /smras pa/ rigs kyi bu ci chos thams cad rten cing 'brel bar 'byung ba ma yin nam/ smras pa/ gal te rkyen rnams la byed pa po 'ga' zhig yod par gyur na ni chos rnams skye bar yang 'gyur na/ rkyen
304b3(mdo sde): rnams la byed pa po gang yang mi dmigs pas de'i phyir chos thams cad la byed pa po dmigs su med do/ /smras pa/ rigs kyi bu ci de bzhin gshegs pa ma byung ngam/ smras pa/ gal te de bzhin nyid byung na ni de bzhin gshegs pa yang 'byung bar 'gyur na de bzhin nyid ni 'byung bar mi 'dod
304b4(mdo sde): do/ /de ci'i phyir zhe na/ de bzhin nyid ni skye ba med pas rab tu phye ba ste/ de bzhin nyid ji lta bar chos thams cad kyang de bzhin te de thugs su chud pas na de bzhin gshegs pa zhes bya'o/ /smras pa/ rigs kyi bu ci de bzhin gshegs pa byung ngam/ smras pa/ de 'di 'dra ba 'di ni gzhag
304b5(mdo sde): par bya ba'o/ /smras pa/ gzhag par bya ba de gang / smras pa/ chos kyi dbyings ji ltar gnas pa bzhin no/ /smras pa/ chos kyi dbyings kyi gnas ji lta bu/ smras pa/ skye ba'i gnas ma yin/ 'jig pa'i gnas ma yin te/ gnas kyang ma yin gnas med pa yang ma yin pa 'di
304b6(mdo sde): lta bu'i gnas ni chos kyi dbyings kyi gnas so/ /chos kyi dbyings kyi gnas ji lta bar chos thams cad kyi gnas kyang de bzhin no/ /chos thams cad kyi gnas gang yin pa de ni gnas ma yin te/ gang gnas ma yin pa de la skye ba'i gnas gang yang med/ 'jig pa'i gnas kyang
304b7(mdo sde): med pas gnas kyang ma yin/ gnas ma yin pa yang ma yin te/ de lta bu'i gnas ni de bzhin gshegs pa'i gnas so/ /de bzhin gshegs pa'i gnas gang yin pa de/ skye ba'i gnas su yang mi 'dod de/ 'gog pa'i gnas su yang ma yin no/ /'di ltar rigs kyi bu de
305a1(mdo sde): bzhin gshegs pa byung ngo zhes bya ba 'di ni mtha' gcig go/ /de bzhin gshegs pa ma byung ngo zhes bya ba 'di ni mtha' gnyis te/ gang skye ba dang / skye ba med pa de gnyis kyi dbu ma'i lam de las de bzhin gshegs pa btsal bar bya'o/ /rin chen dpal
305a2(mdo sde): gyis smras pa/ rigs kyi bu gang la skye ba yang med/ 'jig pa'i gnas kyang med par sangs rgyas skye ba ni zab na rigs kyi bu/ sangs rgyas 'byung ba 'di la su zhig mos par 'gyur/ smras pa/ gang lhag par mi byed pa'o/ /smras pa/ rigs kyi bu lhag par
305a3(mdo sde): byed ces bya ba ji ltar bstan pa yin/ smras pa/ rigs kyi bu lhag par byed ces bya ba 'di ni sgro 'dogs pa'i tshig go/ /su chos gang la yang sgro mi 'dogs pa de ni chos gang la yang lhag par mi byed pa ste/ lhag par mi byed pa'i tshig ni mnyam pa nyid kyi tshig go/ /mnyam pa nyid kyi
305a4(mdo sde): tshig ni 'dra ba med pa'i tshig go/ /'dra ba med pa'i tshig ni tshig ma yin pa'i tshig go/ /tshig ma yin pa'i tshig ni yi ge med pa'i tshig go/ /yi ge med pa'i tshig ni rnam par rig pa med pa'i tshig go/ /gang rnam par rig pa med pa'i tshig de la sems dang / yid kyi bar du rgyu ba med
305a5(mdo sde): pa de rab tu rgyu ba med pa'i tshig go/ /'di lta ste dper na/ nam mkha' la bya rjes kyi gnas med kyang sgras gnas su brjod pa de bzhin du sangs rgyas skye ba'ang skye ba med pa ste/ 'on kyang skye ba'i sgras brjod do/ /de la byang chub sems dpa' ni mkhas pas skye ba med pa ston
305a6(mdo sde): cing yongs su snang bar byed do/ /de ci'i phyir zhe na/ chos thams cad kyi ngo bo nyid ni 'di lta ste/ 'di ni mi skye ba'i ngo bo nyid do/ /gang mi skye ba'i ngo bo nyid de ni ngo bo nyid med pa'o/ /gang ngo bo nyid med pa de la dngos po med pa'o/ /gang dngos po med pa de la gnas pa gang yang
305a7(mdo sde): med de/ chos thams cad ni mi gnas pa'i mtha'o/ /gang mi gnas pa'i mtha' de ni chos thams cad kyi mtha' ste/ de'i phyir chos thams cad ni yang dag pa'i mtha' la gnas zhes bya'o/ /yang dag pa'i mtha' zhes bya ba ni yongs su ma chad pa'i mtha'o/ /mtha' thams
305b1(mdo sde): cad kyi rjes su 'gro ba'i mtha' ste/ chos thams cad ni mtha' der phyin par snang ngo / /de ci'i phyir zhe na/ nam mkha'i cha shas gshegs pa'i mtha' ni mtha' 'di ste/ ji ltar nam mkha' kun du yongs su chad pa'i mtha' ma yin pa de bzhin du yang dag pa'i mtha' la chos thams cad kyi mtha'
305b2(mdo sde): med do/ /yang dag pa'i mtha' gang yin pa de ni bdag gi mtha' ste/ bdag gi mtha' rjes su shes pas sems can thams cad kyi mtha' rjes su shes pa khong du chud par bya'o/ /gang sems can thams cad kyi mtha' der chos thams cad kyi mtha'ang 'dus te/ de'i phyir chos thams cad
305b3(mdo sde): ni zad pa'i mtha' zad pa'i mu/ zad pa'i mthar thug pa zhes bya'o/ /zad ces bya ba de ni mya ngan las 'das pa'i ming so/ /de bas na chos thams cad ni mya ngan las 'das pa dang mtshungs pa zhes bya'o/ /de ci'i phyir zhe na/ de dag la gnyen po med do/ /'di lta ste dper na/ nam
305b4(mdo sde): mkha' la gnyen po med pa de bzhin du chos thams cad la'ang gnyen po med do/ /gang dag gnyen pos mya ngan las 'das pa tshol ba de dag ni skye ba dang 'jig par lta ba yin te/ chos 'di dag ni bskyed par bya/ chos 'di dag ni dgag par bya zhes de dag skye ba dang / 'jig pa la spyod pas
305b5(mdo sde): de dag mya ngan las 'das pa'i mnyam pa nyid mi shes so/ /de bas na bcom ldan 'das kyis kyang 'di skad ces shes par gyis shig /shes par gyis shig /ma rtsod cig /rtsod pa med pa dge sbyong gi yon tan gyi mchog rnams yongs su rdzogs par gyis shig ces gsungs so/ /de nas bcom
305b6(mdo sde): ldan 'das la tshe dang ldan pa kun dga' bos 'di skad ces gsol to/ /bcom ldan 'das byang chub sems dpa' nam mkha' mdzod ji ltar lus mngon sum du gyur pa de bzhin du ston pa ngo mtshar to/ /byang chub sems dpa' nam mkha' mdzod kyis smras pa/ btsun pa kun dga' bo kho bo'i
305b7(mdo sde): lus ni mngon sum ste/ lus kyi mngon sum bdag ma yin no/ /de ci'i phyir zhe na/ nam mkha' ni bdag gi lus te/ de'i phyir kho bo'i lus ni mngon sum mo/ /de ji ltar na lus mngon sum yin zhe na/ gang gi phyir lus kyis sangs rgyas kyi mdzad pa byed kyang chos kyi sku lus kyang mi nyams
306a1(mdo sde): la/ phung po dang / khams dang / skye mched kyis rab tu phye ba yang ma yin/ lus phyin ci log las byung ba yang ma yin te/ yid kyi lus rab tu rnyed do/ /de ltar na byang chub sems dpa' lus mngon sum pa yin no/ /kun dga' bos smras pa/ rigs kyi bu khyod chos
306a2(mdo sde): thams cad mngon sum pa yin nam/ smras pa/ btsun pa kun dga' bo kho bo'i lus ni chos las rnam par grol bar mi 'dod de/ kho bo'i lus nyid chos so/ /chos nyid ni kho bo'i lus so/ /de bas na kho bo'i lus mngon sum mo/ /kun dga' bos smras pa/ rigs kyi bu khyod gal
306a3(mdo sde): te lus mngon sum pa yin na/ khyod ci dgra bcom pa'am/ smras pa/ nyon mongs pa med pa'i chos kyi sgo rtogs shing / 'dod chags med la zhe sdang med cing gti mug med pa'i phyir kho bo ni dgra bcom pa'o/ /smras pa/ rigs kyi bu khyod gal te khyod dgra bcom pa yin na/ ji srid
306a4(mdo sde): cig na yongs su mya ngan las 'da'/ smras pa/ btsun pa kun dga' bo dgra bcom pa ni yongs su mya ngan las mi 'da' ste/ so so'i skye bo rnams yongs su mya ngan las 'da'i dgra bcom pa ni ma yin no/ /de ci'i phyir zhe na/ dgra bcom pa ni mya ngan las 'das pa'i 'du shes
306a5(mdo sde): spangs pa'o/ /so so'i skye bo rnams ni yongs su mya ngan las 'da'o zhes rnam par rtog ste/ de dag ci tsam du rtog cing rnam par rtog pa de tsam du yongs su mya ngan las 'da'o/ /smras pa/ rigs kyi bu bdag cag gis ji ltar khyod kyis smras pa'i don shes pa ltar na khyod ni dgra bcom
306a6(mdo sde): pa'ang ma yin/ so so'i skye bo yang ma yin/ slob pa yang ma yin/ mi slob pa yang ma yin/ rang sangs rgyas kyang ma yin/ byang chub sems dpa' yang ma yin/ de bzhin gshegs pa yang ma yin no/ /smras pa/ btsun pa kun dga' bo legs so legs so/ /gang dgra bcom pa
306a7(mdo sde): yang ma yin/ so so'i skye bo yang ma yin/ slob pa yang ma yin/ mi slob pa yang ma yin/ rang sangs rgyas kyang ma yin/ byang chub sems dpa' yang ma yin/ de bzhin gshegs pa yang ma yin pa de ni sa thams cad kyang ston la gang la yang rab tu mi gnas so/ /bstan pa 'di bshad pa
306b1(mdo sde): na nyan thos lnga brgya tsam gyis byang chub sems dpa' nam mkha' mdzod la bla gos chos la dgab par gtor te/ tshig 'di skad du sems can thams cad kyang 'di 'dra ba'i spobs pa rnyed par gyur cig ces smras so/ /de nas byang chub sems dpa' nam mkha' mdzod kyi byin gyi rlabs kyis chos
306b2(mdo sde): gos de dag nam mkha'i nang du song ngo / /de nas dge slong dgra bcom pa de dag gis 'di skad ces smras so/ /rigs kyi bu chos gos de dag gar song smras pa/ nam mkha'i mdzod du song ngo / /de'i tshe bcom ldan 'das 'dzum pa mdzad pa dang / tshe dang ldan pa kun dga' bos bcom ldan
306b3(mdo sde): 'das la 'dzum pa mdzad pa de'i don zhus pa/ bcom ldan 'das de bzhin gshegs pa ni don ma mchis par 'dzum pa mi mdzad na/ 'dzum pa mdzad pa'i rgyu gang lags/ rkyen gang lags/ bcom ldan 'das kyis bka' stsal pa/ kun dga' bo dge slong lnga brgya po de dag gis bla
306b4(mdo sde): gos lnga brgya byang chub sems dpa' nam mkha' mdzod la gtor te/ byang chub sems dpa' nam mkha' mdzod kyis nam mkha'i mdzod du bcug pa de dag ngur smrig gi rgyal mtshan zhes bya ba'i 'jig rten gyi khams su song ste/ bcom ldan 'das de bzhin gshegs pa ri dbang rgyal po'i sangs
306b5(mdo sde): rgyas kyi zhing na sangs rgyas kyi bya ba byed do/ /gang byang chub sems dpa' nam mkha' mdzod kyis chos kyi gtam byas pa de sangs rgyas kyi zhing der chos gos de dag las byung ste/ chos bstan pa des byang chub sems dpa' stong phrag mang po zhig bzod pa thob bo/ /kun dga' bo rnam grangs du
306b6(mdo sde): mas sems can rnams yongs su smin par byed pa byang chub sems dpa' rnams kyi rdzu 'phrul dang ye shes kyi yul la ltos/ bstan pa 'di bshad pa na me lta bu'i kha dog dang zla ba dang nyi ma ltar 'bar ba'i kha dog sngon ma mthong ma thos pa'i me tog rnams kyi char chen po mngon par rab tu bab ste/
306b7(mdo sde): me tog de dag las gang byang chub sems dpa' nam mkha' mdzod kyis bstan pa 'di thos nas mos par 'gyur ba'i sems can de dag ni phyir mi ldog pa'i phyag rgyas btab cing byang chub kyi snying po la gzhol ba yin no zhes de lta bu'i sgra byung ngo / /kun dga' bos gsol pa/ bcom ldan 'das me
307a1(mdo sde): tog 'di dag ga las mchis/ bcom ldan 'das kyis bka' stsal pa/ kun dga' bo 'od bkod pa zhes bya ba'i tshangs pa'i 'jig rten gyi khams stong phrag brgya la dbang ba zhig yod de/ tshangs pa des byang chub sems dpa' nam mkha' mdzod la mchod pa bya ba'i phyir me tog 'di dag
307a2(mdo sde): gtor to/ /kun dga' bos gsol pa/ bcom ldan 'das bdag cag gis tshangs pa de lta'o/ /bka' stsal pa/ tshangs pa de de'u re mthong gis cung zhig sdod cig /de nas tshangs pa 'od bkod pa tshangs pa stong phrag drug cu rtsa brgyad kyis yongs su bskor cing mdun du bdar te/ tshangs pa'i
307a3(mdo sde): 'jig rten nas mi snang bar gyur nas/ bcom ldan 'das kyi spyan sngar phyin te/ des bcom ldan 'das kyi zhabs la mgo bos phyag 'tshal nas/ lan gsum bskor ba byas te phyogs gcig tu 'dug go/ /de nas bcom ldan 'das la tshangs pa 'od bkod pas 'di skad ces gsol to/ /
307a4(mdo sde): bcom ldan 'das byang chub sems dpa' nam mkha' mdzod kyi tshul khrims kyi che ba dang / ting nge 'dzin gyi che ba dang / mngon par shes pa'i che ba dang / ye shes kyi che ba dang / shes rab kyi che ba dang / smon lam yongs su rdzogs pa'i che ba dang / thabs la mkhas pa'i che ba dang /
307a5(mdo sde): lhag pa'i bsam pa'i che ba dang / chos kyi dbang phyug gi che ba dang / lus kyi rgyan gyi che ba dang / ngag dang sems kyi rgyan gyi che ba dang / chos thams cad la dbang ba'i che ba ngo mtshar to/ /'di ltar byang chub sems dpa' nam mkha' mdzod ces bgyi ba sngon shin tu sbyang ba bgyis pas lus
307a6(mdo sde): dang / ngag dang / sems dag gis brtson pa ma mchis par bgyi ba thams cad ston te/ bcom ldan 'das su zhig sngon gyi dge ba'i rtsa ba rnams la byas pa mi gzo bar 'gyur/ bcom ldan 'das byang chub sems dpa' nam mkha' mdzod da ltar gang seng ge'i sgra sgrogs pa 'di ni sngon gyi spyod pa zab
307a7(mdo sde): mo'i rgyu 'thun pa'o/ /bcom ldan 'das kyis bka' stsal pa/ de de bzhin no/ /tshangs pa ji skad smras pa bzhin te/ byang chub sems dpa' rnams kyi bla na med pa yang dag par rdzogs pa'i byang chub ni sngon gyi dge ba'i rtsa ba dang / bsod nams dang ye shes las byung ngo / /de nas bcom
307b1(mdo sde): ldan 'das la tshangs pa 'od bkod pas 'di skad ces gsol to/ /bcom ldan 'das byang chub sems dpa' rnams kyi dge ba'i rtsa ba gang lags/ bsod nams gang lags/ ye shes gang lags/ bcom ldan 'das kyis bka' stsal pa/ tshangs pa dge ba'i rtsa ba zhes bya ba ni
307b2(mdo sde): gang sems dang po bskyed pa ste/ sangs rgyas kyi chos thams cad kyi rtsa ba'o/ /bsod nams ni gang byang chub kyi sems bskyed ma thag tu sems can thams cad dang / nyan thos dang / rang sangs rgyas thams cad kyi sbyin pa las byung ba dang / tshul khrims las byung ba dang / bsgom
307b3(mdo sde): pa las byung ba'i bsod nams bya ba'i dngos po thams cad zil gyis gnon pa'o/ /ye shes ni gang dge ba'i rtsa ba bsags shing bsags pa rnams rnam pa thams cad mkhyen pa nyid du bsngo ba'o/ /gzhan yang dge ba'i rtsa ba ni sgyu dang g.yo med pa'i phyir bsam pa'o/ /bsod nams
307b4(mdo sde): ni gang bsod nams thams cad sogs pa'i phyir rab tu sbyor ba'o/ /ye shes ni gang khyad par du 'gro ba'i phyir lhag pa'i bsam pa'o/ /gzhan yang dge ba'i rtsa ba ni gang dge ba'i chos rnams la yi dam brtan pa'o/ /bsod nams ni gang dge ba'i rtsa ba'i tshogs kyis chog mi shes
307b5(mdo sde): pa'o/ /ye shes ni gang dge ba'i rtsa ba rnams la sgyu mar so sor rtog pa'o/ /gzhan yang dge ba'i rtsa ba ni gang dge ba'i bshes gnyen rnyed pa'o/ /bsod nams ni gang dge ba'i bshes gnyen mi gtong ba'o/ /ye shes ni gang dge ba'i bshes gnyen la kun 'dri ba'o/ /gzhan yang
307b6(mdo sde): dge ba'i rtsa ba ni gang chos don du gnyer ba'o/ /bsod nams ni gang chos 'dod pa'o/ /ye shes ni gang chos kyi kun dga' la dga' zhing mos pa'o/ /gzhan yang dge ba'i rtsa ba ni gang chos tshol ba'o/ /bsod nams ni gang zang zing med par chos ston pa'o/ /ye shes ni gang
307b7(mdo sde): chos la slob dpon gyi dpe mkhyud med pa'o/ /gzhan yang dge ba'i rtsa ba ni gang chos nyan pa'o/ /bsod nams ni gang tshul bzhin la so sor rtog pa'o/ /ye shes ni gang chos sgrub pa'o/ /gzhan yang dge ba'i rtsa ba ni gang sangs rgyas mthong ba'o/ /bsod nams ni gang sangs
308a1(mdo sde): rgyas la rim gro byed pa'o/ /ye shes ni gang sangs rgyas la rab tu rton pa'o/ /gzhan yang dge ba'i rtsa ba ni gang rab tu byung ba rnyed pa'o/ /bsod nams ni gang 'phags pa'i rigs kyis shin tu dga' ba'o/ /ye shes ni gang dgon par gnas pa la dga' ba'o/ /
308a2(mdo sde): gzhan yang dge ba'i rtsa ba ni gang dgang sla ba dang / gso sla ba'o/ /bsod nams ni gang chos gos dang bsod snyoms lhun gyis grub par rnyed pa'o/ /ye shes ni gang mi chags mi brkam par de la yongs su spyod pa'o/ /gzhan yang dge ba'i rtsa ba ni gang dran pa nye bar gzhag pa
308a3(mdo sde): rnams la sgom pa'o/ /bsod nams ni gang yang dag par spong ba rnams yongs su rdzogs par byed pa'o/ /ye shes ni gang rdzu 'phrul gyi rkang pa thob pa'o/ /gzhan yang dge ba'i rtsa ba ni gang dad pa'i dbang po la 'jug pa'o/ /bsod nams ni gang brtson 'grus dang / dran pa dang
308a4(mdo sde): shes bzhin no/ /ye shes ni gang ting nge 'dzin dang shes rab bsgom pa'o/ /gzhan yang dge ba'i rtsa ba ni gang stobs lnga la gnas pa'o/ /bsod nams ni gang byang chub kyi yan lag rnams rjes su shes pa'o/ /ye shes ni gang lam la 'jug pa shes pa'o/ /gzhan yang dge ba'i rtsa ba
308a5(mdo sde): ni gang sems dga' ba'o/ /bsod nams ni gang zhi gnas kyi tshogs yongs su tshol ba'o/ /ye shes ni gang lhag mthong la mkhas pa'o/ /gzhan yang dge ba'i rtsa ba ni gang sbyin pa las byung ba'i bsod nams bya ba'i dngos po'o/ /bsod nams ni gang tshul khrims las byung ba'i bsod
308a6(mdo sde): nams bya ba'i dngos po'o/ /ye shes ni gang bsgom pa las byung ba'i bsod nams bya ba'i dngos po'o/ /gzhan yang dge ba'i rtsa ba ni gang lhag pa'i tshul khrims la slob pa'o/ /bsod nams ni gang lhag pa'i sems la slob pa'o/ /ye shes ni gang lhag pa'i shes rab la slob pa'o/ /
308a7(mdo sde): gzhan yang dge ba'i rtsa ba ni sdig pa thams cad so sor 'chags pa'o/ /bsod nams ni bsod nams thams cad la rjes su yi rang ba'o/ /ye shes ni sangs rgyas thams cad la gsol ba 'debs pa'o/ /gzhan yang dge ba'i rtsa ba ni bdog pa thams cad yongs su gtong ba'o/ /bsod
308b1(mdo sde): nams ni rnam par smin pa la mi re ba'o/ /ye shes ni sbyin pa mi snyems shing byang chub tu yongs su bsngo ba'o/ /gzhan yang dge ba'i rtsa ba ni bslab pa yang dag par 'dzin pa'o/ /bsod nams ni tshul khrims ma nyams pa'o/ /ye shes ni mngon par 'du mi byed pa'i tshul khrims byang chub tu yongs su
308b2(mdo sde): bsngo ba'o/ /gzhan yang dge ba'i rtsa ba ni sems can thams cad la khong khro ba med pa'o/ /bsod nams ni mi snyan par zer ba bzod pa'o/ /ye shes ni sems can thams cad yongs su smin par bya ba'i phyir lus dang srog gtong zhing byang chub tu yongs su bsngo ba'o/ /gzhan yang dge ba'i
308b3(mdo sde): rtsa ba ni gang dge ba'i chos rnams la rtsom pa'o/ /bsod nams ni gang dge ba'i rtsa ba thams cad la 'dun pa'o/ /ye shes ni gang mtshan ma med pa la mtshungs par 'jug cing dge ba'i rtsa ba byang chub tu yongs su bsngo ba'o/ /gzhan yang dge ba'i rtsa ba ni gang bsam gtan gyi yan lag
308b4(mdo sde): yongs su tshol ba'o/ /bsod nams ni gang bsam gtan rnyed pas sngon gyi dge ba'i rtsa ba zad par mi byed pa'o/ /ye shes ni gang bsam gtan las bzlog nas 'dod pa'i khams su skye ba'o/ /gzhan yang dge ba'i rtsa ba ni gang shes rab kyi rtsa ba thos pa'o/ /bsod nams ni gang thos
308b5(mdo sde): pa la so sor rtog pa'o/ /ye shes ni gang shes rab yongs su skong ba'o/ /gzhan yang dge ba'i rtsa ba ni sems can thams cad la sems mnyam pa'o/ /bsod nams ni byams pa'i sems la snyoms par 'jug pa'o/ /ye shes ni nam mkha' dang mtshungs pas sems can thams cad
308b6(mdo sde): la byams pa'o/ /gzhan yang dge ba'i rtsa ba ni gang sa gsum gyi tshogs so/ /bsod nams ni gang sa bzhi la sogs pa'o/ /ye shes ni gang sa bcu pa yongs su skong ba'o/ /gzhan yang dge ba'i rtsa ba ni sems dang po skyes pa'i byang chub sems dpa' rnams kyi'o/ /bsod nams ni spyod
308b7(mdo sde): pa la zhugs pa'i byang chub sems dpa' rnams kyi'o/ /ye shes ni phyir mi ldog pa'i byang chub sems dpa' rnams kyi'o/ /gzhan yang dge ba'i rtsa ba ni rkang mthil mnyam par reg pa'o/ /bsod nams ni mtshan dang dpe byad bzang po'i rgyan to/ /ye shes ni spyi gtsug bltar mi mthong ba'o/ /
309a1(mdo sde): gzhan yang dge ba'i rtsa ba ni sangs rgyas kyi zhing gi rgyan to/ /bsod nams ni bza' ba dang btung ba yid kyis longs spyod pa'o/ /ye shes ni dbang po rno ba'i sems can du skye ba'o/ /gzhan yang dge ba'i rtsa ba ni bdud kyi las rnams thos pa'o/ /bsod nams ni bdud kyi
309a2(mdo sde): las rig pa'o/ /ye shes ni bdud kyi las las yang dag par 'das pa'o/ /gzhan yang dge ba'i rtsa ba ni snying rje chen po'o/ /bsod nams ni thabs la mkhas pa'o/ /ye shes ni shes rab kyi pha rol tu phyin pa'o/ /gzhan yang dge ba'i rtsa ba ni byang chub kyi snying po'i rgyan to/ /
309a3(mdo sde): bsod nams ni bdud thams cad 'dul ba'o/ /ye shes ni sems kyi skad cig gcig dang ldan pa'i shes rab kyis byang chub mngon par rdzogs par 'tshang rgya ba'o/ /tshangs pa de ltar na byang chub sems dpa' dge ba'i rtsa ba dang / bsod nams dang / ye shes las byung ba yin no/ /de
309a4(mdo sde): nas bcom ldan 'das la tshangs pa 'od bkod pas 'di skad ces gsol to/ /bcom ldan 'das de bzhin gshegs pas rtsa ba'i gnas gsum po 'di dag las sangs rgyas kyi chos thams cad sna tshogs su bshad pa ngo mtshar to/ /de skad ces gsol pa dang / byang chub sems dpa'
309a5(mdo sde): sems dpa' chen po nam mkha' mdzod kyis tshangs pa 'od bkod pa la 'di skad ces smras so/ /tshangs pa gnas gcig tu chos thams cad yang dag par 'du'o/ /de ci'i phyir zhe na/ stong pa nyid kyi gnas ni gnas te/ stong pa nyid du chos thams cad yang dag par 'du'o/ /mtshan
309a6(mdo sde): ma med pa'i gnas ni gnas te/ mtshan ma med par chos thams cad yang dag par 'du'o/ /smon pa med pa'i gnas ni gnas te/ smon pa med par chos thams cad yang dag par 'du'o/ /de bzhin nyid du sbyar te/ mngon par 'du mi byed pa'i bar gyi gnas ni gnas so/ /'dod
309a7(mdo sde): chags med pa'i gnas ni gnas so/ /zhi ba'i gnas ni gnas so/ /gzhi med pa'i gnas ni gnas so/ /chos kyi dbyings kyi gnas ni gnas so/ /de bzhin nyid kyi gnas ni gnas so/ /yang dag pa'i mtha'i gnas ni gnas so/ /mi 'byung ba'i gnas ni gnas so/ /skye ba med pa'i
309b1(mdo sde): gnas ni gnas so/ /mya ngan las 'das pa'i gnas ni gnas te/ chos thams cad ni mya ngan las 'das par yang dag par 'du'o/ /tshangs pa gzhan yang 'dod chags ni 'dod chags med pa'i gnas so/ /de ci'i phyir zhe na/ 'dod chags ni 'dod chags med pa'i rang bzhin te/ chos thams
309b2(mdo sde): cad ni 'dod chags kyi rang bzhin no/ /zhe sdang ni zhe sdang med pa'i gnas so/ /de ci'i phyir zhe na/ zhe sdang ni zhe sdang med pa'i rang bzhin te/ chos thams cad ni zhe sdang gi rang bzhin no/ /gti mug ni gti mug med pa'i gnas so/ /de ci'i phyir zhe na/ gti mug ni gti mug med pa'i rang
309b3(mdo sde): bzhin te/ chos thams cad ni gti mug gi rang bzhin no/ /'jig tshogs ni 'jig tshogs med pa'i gnas so/ /de ci'i phyir zhe na/ 'jig tshogs ni 'jig tshogs med pa'i rang bzhin te/ chos thams cad ni 'jig tshogs kyi rang bzhin no/ /gzugs ni gzugs med pa'i gnas
309b4(mdo sde): so/ /de ci'i phyir zhe na/ gzugs ni gzugs med pa'i rang bzhin te/ chos thams cad ni gzugs kyi rang bzhin no/ /de bzhin du tshor ba dang / 'du shes dang / 'du byed rnams dang / rnam par shes pa yang rnam par shes pa med pa'i gnas so/ /de ci'i phyir zhe na/ rnam par shes
309b5(mdo sde): pa ni rnam par shes pa med pa'i rang bzhin te/ chos thams cad ni rnam par shes pa med pa'i rang bzhin no/ /khams rnams dang / skye mched rnams dang / rten cing 'brel par 'byung ba'i yan lag bcu gnyis kyang de bzhin du sbyar te/ ma rig pa ni ma rig pa med pa'i gnas so/ /de ci'i phyir zhe
309b6(mdo sde): na/ ma rig pa ni ma rig pa med pa'i rang bzhin te/ sangs rgyas kyi chos thams cad ni ma rig pa'i rang bzhin no/ /skye ba'i bar du yang skye ba med pa'i gnas so/ /de ci'i phyir zhe na/ skye ba ni skye ba med pa'i rang bzhin te/ sangs rgyas kyi chos thams cad ni skye ba'i rang bzhin no/ /sangs
309b7(mdo sde): rgyas kyi chos thams cad ni chos ma yin pa'i gnas so/ /de ci'i phyir zhe na/ chos thams cad ni rtog pa med pa'i rang bzhin te/ sangs rgyas kyi chos thams cad ni chos thams cad kyi rang bzhin no/ /tshangs pa de dag ni gnas med pa'i gnas la 'jug pa zhes bya ba chos kyi gnas la 'jug
310a1(mdo sde): pa'i sgo ste/ gang du gnas re rer sangs rgyas kyi chos thams cad yang dag par 'du ba'o/ /tshangs pa 'di lta ste dper na rgya mtsho chen por ni 'bab chu thams cad 'bab pa de bzhin du/ chos kyi sgo'i gnas gcig tu sangs rgyas kyi chos thams cad yang dag par 'du'o/ /tshangs
310a2(mdo sde): pa 'di lta ste dper na nam mkha' la gzugs su snang ba thams cad yang dag par 'du ba de bzhin du/ chos kyi sgo'i gnas gcig tu sangs rgyas kyi chos thams cad yang dag par 'du ste/ de'i phyir gnas 'di ni mi zad pa'i gnas te/ 'bum bzhag pa'i gnas so/ /tshangs pa 'di lta
310a3(mdo sde): ste dper na/ 'bum bzhag pa'i gnas gcig tu 'bum thams cad yang dag par 'du ste/ de dag lo stong du bzhag nas phyung yang 'bum de snyed kyang gnas de la mi 'byar la gnas kyang 'bum la mi 'byar ba de bzhin du/ tshangs pa bskal pa brgya stong du sangs rgyas kyi chos rnams bgrangs
310a4(mdo sde): shing bzhag la gzhal kyang sangs rgyas kyi chos rnams lus la song ba'am sems la song bar mi 'gyur te/ bshad kyang rung ma bshad kyang rung ba de snyed do/ /de snyed pa de yang de snyed ma yin te/ de ci'i phyir zhe na/ gal te de snyed dam/ de snyed ma yin pa zhig rnyed na ni de rnyed pa nyid du
310a5(mdo sde): 'gyur na/ gang gi phyir de dag ni de snyed kyang ma yin te/ de snyed ma yin pa yang ma yin pas de'i phyir de dag ni de snyed dam/ de snyed ma yin pa zhes mi brjod do/ /tshangs pa gang sangs rgyas kyi chos bgrang ba de ni chos thams cad bgrang ba'o/ /de ci'i phyir zhe na/ chos thams cad ni sangs
310a6(mdo sde): rgyas kyi chos te/ sangs rgyas kyi chos gang yin pa de dag ni chos kyang ma yin/ chos ma yin pa'ang ma yin no/ /de ci'i phyir zhe na/ sangs rgyas kyi chos ni 'du shes kyis kun brtags pa ma yin te/ 'du shes yongs su shes par bya ba'i phyir sangs rgyas kyi chos rnams
310a7(mdo sde): rab tu bstan te/ gang 'du shes kyang med 'du shes med pa yang ma yin pa'i kun rtog pa de ni chos kyang ma yin/ chos ma yin pa yang ma yin no/ /tshangs pa sangs rgyas kyi chos 'di dag ni mtshan nyid de lta bu ste/ rang gi mtshan nyid kyis dag pa/ rang gi mtshan nyid kyis dben
310b1(mdo sde): pa'o/ /rang gi mtshan nyid ni mtshan nyid med pa ste mtshan nyid med pa ni nam mkha'o/ /nam mkha'i mtshan nyid ni chos thams cad do/ /byang chub sems dpa' nam mkha' mdzod kyis gtam shin tu brjod pa 'di bstan pa na/ tshangs pa'i 'khor de nas tshangs pa khri nyis stong ni bla na med
310b2(mdo sde): pa yang dag par rdzogs pa'i byang chub tu sems skyes so/ /yongs su sbyang ba byas pa'i dge ba'i rtsa ba rnams bskyed pa'i tshangs pa lnga stong ni mi skye ba'i chos la bzod pa thob par gyur to// //'phags pa nam mkha' mdzod kyis zhus pa/ bam po bdun pa/ de nas byang
310b3(mdo sde): chub sems dpa' lag na rin po ches byang chub sems dpa' sems dpa' chen po nam mkha' mdzod la 'di skad ces smras so/ /rigs kyi bu byang chub kyi sems byang chub kyi sems zhes bya ba'i byang chub kyi sems de chos gang dag gis bsdus na phyir mi ldog par kun du gnas/ nam
310b4(mdo sde): mkha' mdzod kyis smras pa/ rigs kyi bu byang chub kyi sems ni chos rnam pa gnyis kyis bsdus pas phyir mi ldog par gnas so/ /gnyis gang zhe na/ bsam pa dang / lhag pa'i bsam pa'o/ /smras pa/ rigs kyi bu bsam pa dang / lhag pa'i bsam pa gang gis bsdus/
310b5(mdo sde): smras pa/ rigs kyi bu bsam pa ni g.yo med pa dang sgyu med pas bsdus pa'o/ /lhag pa'i bsam pa ni de la ma chags pa dang / khyad par du 'gro bas bsdus so/ /smras pa/ rigs kyi bu chos bzhi po 'di dag gang gis bsdus/ smras pa/ rigs kyi bu chos bzhi po 'di dag ni/ chos
310b6(mdo sde): brgyad kyis bsdus te/ brgyad gang zhe na/ 'di lta ste/ g.yo med pa ni drang po dang gsal bas bsdus so/ /sgyu med pa ni bcos ma ma yin pa dang / bsam pa dag pas bsdus so/ /de la ma chags pa ni sems ma god pa dang / brtson 'grus ma god pas bsdus so/ /khyad par du 'gro
310b7(mdo sde): ba ni bsod nams kyi tshogs dang / ye shes kyi tshogs kyis bsdus so/ /smras pa/ rigs kyi bu chos brgyad po 'di dag gang gis bsdus te/ smras pa/ rigs kyi bu chos brgyad po 'di dag ni chos bcu drug gis bsdus te/ bcu drug gang zhe na/ 'di lta ste/ drang po ni zhi ba dang des pas bsdus
311a1(mdo sde): so/ gsal ba ni nga rgyal med pa dang / thibs po med pas bsdus so/ /bcos ma ma yin pa ni byams pa chen po dang / snying rje chen pos bsdus so/ /bsam pa dag pa ni lus dang sems yongs su dag pas bsdus so/ /sems ma god pa ni brtan pa dang stobs kyis bsdus
311a2(mdo sde): so/ /brtson 'grus ma god pa ni de nyid byed pa dang / yang dag pa'i nan tan gyis bsdus so/ /bsod nams kyi tshogs ni sbyor ba dang sbyor ba mthar 'byin pas bsdus so/ /ye shes kyi tshogs ni thos pa dang thos pa bsgrubs pas bsdus so/ /rigs kyi bu chos brgyad po de dag ni chos
311a3(mdo sde): bcu drug po 'di dag gis bsdus so/ /smras pa/ rigs kyi bu chos bcu drug po 'di dag gang gis bsdus/ smras pa/ rigs kyi bu chos bcu drug po 'di dag ni chos sum cu rtsa gnyis kyis bsdus te/ sum cu rtsa gnyis gang zhe na/ 'di lta ste/ zhi ba ni ngo tsha shes pa dang / khrel yod pas
311a4(mdo sde): bsdus so/ /des pa ni bka' blo bde ba dang / 'grogs na bde bas bsdus so/ /nga rgyal med pa ni khyad du mi gsod pa dang / 'dus pas bsdus so/ /thibs po med pa ni dri ma med pa dang / mi rtsub pas bsdus so/ /byams pa chen po ni khong khro ba med pa'i sems dang / sems can thams
311a5(mdo sde): cad la sems mnyam pas bsdus so/ /snying rje chen po ni yongs su mi skyo ba dang / sems can thams cad kyi bya ba ci yod ces bya bas bsdus so/ /lus yongs su dag pa ni mi 'tshe ba dang / rang gi longs spyod kyis chog par 'dzin pas bsdus so/ /sems yongs su dag pa ni dul ba dang zhi
311a6(mdo sde): bas bsdus so/ /brtan pa ni yi dam mi zhig pa dang / dam bcas pa nyams su lon par byed pas bsdus so/ /stobs ni blo rab tu gnas pa dang / blo mi g.yo bas bsdus so/ /de nyid byed pa ni ji skad smras pa dang / de bzhin du byed pas bsdus so/ /yang dag pa'i nan tan ni yang
311a7(mdo sde): dag pa'i sbyor ba dang / yang dag pa'i rtsol bas bsdus so/ /sbyor ba ni sgrol ba dang / mi ldog pas bsdus so/ /sbyor ba mthar 'byin pa ni pha rol gyi sgra dang / tshul bzhin yid la byed pas bsdus so/ /thos pa ni dge ba'i bshes gnyen dang 'thun par 'dzin pas bsdus so/ /thos pa
311b1(mdo sde): bsgrubs pa ni rab tu sems pa dang / des par sems pas bsdus so/ /rigs kyi bu chos bcu drug po de dag ni chos sum cu rtsa gnyis po de dag gis bsdus so/ /smras pa/ rigs kyi bu chos sum cu rtsa gnyis po 'di dag chos du zhig gis bsdus/ smras pa/ rigs kyi bu chos sum cu
311b2(mdo sde): rtsa gnyis po 'di dag ni chos drug cu rtsa bzhis bsdus te/ drug cu rtsa bzhi gang zhe na/ 'di lta ste/ ngo tsha shes pa ni nang du so sor rtog pa dang / dbang po yang dag par sdom pas bsdus so/ /khrel yod pa ni phyi rol gyi yul srung ba dang / mkhas shing rtogs pa la 'dzem pas bsdus
311b3(mdo sde): so/ /bka' blo bde ba ni chos don du gnyer ba dang / chos 'dod pas bsdus so/ /'grogs na bde ba ni lus yid du 'ong ba dang / sems yid du 'ong bas bsdus so/ khyad du mi gsod pa ni ma khengs pa dang / chos spyod pas bsdus so/ /'dud pa ni lus gya gyu med pa dang / sems
311b4(mdo sde): gya gyu med pas bsdus so/ /dri ma med pa ni dri ma gsum bsal ba dang / rnam par thar pa gsum sgom pas bsdus so/ /mi rtsub pa ni mi brlang ba dang / phra ma med pas bsdus so/ /khong khro ba med pa'i sems ni bdag bsrung ba dang / gzhan srung bas bsdus so/ /sems can
311b5(mdo sde): thams cad la sems mnyam pa ni tha dad pa med pa dang / ro gcig pas bsdus so/ /yongs su mi skyo ba ni rmi lam gyi rang bzhin dang / sgyu ma'i rang bzhin gyis bsdus so/ /sems can thams cad kyi bya ba ci yod ces bya ba ni mngon par shes pa dang / thabs kyis bsdus so/ /mi 'tshe
311b6(mdo sde): ba ni 'dod pa dang / las kyi rnam par smin pa la yid ches pas bsdus so/ /rang gi longs spyod kyis chog par 'dzin pa ni 'dod pa nyung ba dang / chog shes pas bsdus so/ /dul ba ni mi 'khrug pa dang / mi rtsod pas bsdus so/ /zhi ba ni ngar 'dzin pa 'dor ba dang / nga yir 'dzin
311b7(mdo sde): pa spong bas bsdus so/ /yi dam ma zhig pa ni byang chub kyi sems la lta ba dang / byang chub kyi snying po la rton pas bsdus so/ /dam bcas pa nyams su lon par byed pa ni bdud kyi las rig pa dang / sangs rgyas kyi byin gyis brlabs kyis bsdus so/ /blo shin tu gnas pa ni mi
312a1(mdo sde): 'gyur ba'i blo dang / mi rgod pas bsdus so/ /mi g.yo ba'i blo ni ri lta bu dang / mi bskyod pas bsdus so/ /ji skad smra ba ni legs par bya ba'i las byed pa dang / mi gdung bas bsdus so/ /de ltar byed pa de ni bden pa dang / yang dag par smra bas
312a2(mdo sde): bsdus so/ /yang dag pa'i sbyor ba ni rten cing 'brel par 'byung bar 'thun pa dang / rtag pa dang chad pa yongs su spong bas bsdus so/ /yang dag pa'i rtsol ba ni rigs pa dang / tshul gyis bsdus so/ /sgrol ba ni yang dag pa'i spong ba dang / brtson 'grus mi 'dor
312a3(mdo sde): bas bsdus so/ /phyir mi ldog pa ni rtul ba dang / rtsol bas bsdus so/ /pha rol gyi sgra ni dge ba'i bshes gnyen dang / chos don du gnyer bas bsdus so/ /tshul bzhin du yid la byed pa ni zhi gnas kyi tshogs dang / lhag mthong gi tshogs kyis bsdus so/ /
312a4(mdo sde): dge ba'i bshes gnyen ni nyan 'dod pa dang / ri mo byed pas bsdus so/ /'thun par 'dzin pa ni lus yang ba dang / sems yang bas bsdus so/ /rab tu sems pa ni skyo ba dang / 'dod chags dang bral bas bsdus so/ /des par sems pa ni rgyur gyur pa dang / 'bras bu chud
312a5(mdo sde): mi za bas bsdus so/ /rigs kyi bu chos sum cu rtsa gnyis po de dag ni chos drug cu rtsa bzhi po 'di dag gis bsdus so/ /smras pa/ rigs kyi bu chos drug cu rtsa bzhi po 'di dag chos du zhig gis bsdus/ smras pa/ rigs kyi bu chos drug cu rtsa bzhi po de dag ni chos brgya nyi shu rtsa
312a6(mdo sde): brgyad kyis bsdus te/ chos brgya nyi shu rtsa brgyad gang zhe na/ 'di lta ste/ nang du so sor rtog pa ni stong pa nyid du so sor rtog pa dang rang bzhin la so sor rtog pas bsdus so/ /dbang po yang dag par sdom pa ni dran pa dang / shes bzhin gyis bsdus so/ /phyi rol gyi yul srung ba ni
312a7(mdo sde): dbang po sbas pa dang / mi rgyug pas bsdus so/ /mkhas shing rtogs pa la 'dzem pa ni bdag gi 'khrul pa la nyes par so sor rtog pa dang / gzhan gyi 'khrul pa la nyes par lta bas bsdus so/ /chos don du gnyer ba ni bdag gi dam bcas pa nyams 'og tu chud par byed pa dang / pha rol
312b1(mdo sde): gyi 'gyod pa sel bas bsdus so/ /chos 'dod pa ni chos la gzhol ba dang / chos la 'bab pas bsdus so/ /lus yid du 'ong ba ni gnyid med pa dang / gti mug med pas bsdus so/ /sems yid du 'ong ba ni cang shes pa dang / glo bur gyi nyon mongs pa bsal bas bsdus so/ /
312b2(mdo sde): ma khengs pa ni pho theg spangs pa dang / brjid spangs pas bsdus so/ /chos spyod pa ni mi dge ba'i chos spangs pa dang / dge ba'i chos yongs su rdzogs par byed pas bsdus so/ /lus gya gyu med pa ni mi brlang ba dang / mi rtsub pas bsdus so/ /sems gya gyu med pa ni yang dag
312b3(mdo sde): pa'i dran pa dang / yang dag pa'i ting nge 'dzin gyis bsdus so/ /dri ma gsum bsal ba ni mi sdug pa bsgom pa dang / byams pa sgom pas bsdus so/ /rnam par thar pa gsum sgom pa ni gang zag med pa dang / don dam pas bsdus so/ /mi brlang pa ni phan pa dang bde bas bsdus so/ /
312b4(mdo sde): phra ma med pa ni dbyen mi byed pa dang / bye ba'i sdums byed pas bsdus so/ /bdag srung ba ni sdig pa thams cad mi byed pa dang / bsod nams thams cad bsogs pas bsdus so/ /gzhan srung ba ni bzod pa dang / des pas bsdus so/ /tha dad pa med pa ni sems nam mkha'
312b5(mdo sde): dang mtshungs pa dang / sems rlung dang mtshungs pas bsdus so/ /ro gcig pa ni de bzhin nyid dang / chos kyi dbyings kyis bsdus so/ /rmi lam gyi rang bzhin ni mthong zhing thos la dran zhing shes pa dang / chos kyi rjes su myong ba'i bdag nyid kyis bsdus so/ /sgyu ma'i rang bzhin
312b6(mdo sde): ni rnam par sgrub pa dang / yongs su rtog pas bsdus so/ /mngon par shes pa ni don la rton pa dang / ye shes la rton pas bsdus so/ /thabs ni shes rab kyis lta ba dang / sems can la lta bas bsdus so/ /'dog pa ni ltung ba med pa dang / ltung ba mi 'chab pas bsdus so/ /
312b7(mdo sde): las kyi rnam par smin pa la yid ches pa ni tshe 'di la bag yod pa dang / 'jig rten pha rol la kha na ma tho bas 'jigs par lta bas bsdus so/ /'dod pa nyung ba ni rung ba'i drod zin pa dang / shes rab kyis mi ngoms pas bsdus so/ /chog shes pa ni dgang sla ba dang / gso sla bas
313a1(mdo sde): bsdus so/ /mi 'khrug pa ni shin tu mur thug pa dang / shin tu mthar phyin pas bsdus so/ /mi rtsod pa ni bden pa dang / chos la dga' bas bsdus so/ /ngar 'dzin pa 'dor ba ni rgyu yongs su shes pa dang / lta ba yang dag par bcom pas bsdus so/ /nga yir 'dzin pa
313a2(mdo sde): spong ba ni nga yi ba med pa dang / yongs su 'dzin pa med pas bsdus so/ /byang chub kyi sems la lta ba ni theg pa dman pa mi 'dod pa dang / sems can thams cad la snying rje bas bsdus so/ /byang chub kyi snying po la rton pa ni bdud thams cad bcom pa dang / chos thams cad mngon par
313a3(mdo sde): rdzogs par byang chub pas bsdus so/ /bdud kyi las rig pa ni dge ba'i bshes gnyen gyi man ngag dang / shes rab kyi pha rol tu phyin pa la brtson pas bsdus so/ /sangs rgyas kyi byin gyi rlabs ni ji skad smras pa de bzhin byed pa dang / sems can thams cad yongs su mi gtong bas
313a4(mdo sde): bsdus so/ /blo mi 'gyur ba ni sa dang 'dra ba'i sems dang / rjes su chags pa dang khong khro ba spangs pas bsdus so/ /mi rgod pa ni rgod pa dang 'gyod pa spangs pa dang / mi rtag par so sor rtog pas bsdus so/ /ri lta bu ni mi mtho ba dang / mi dma' bas bsdus so/ /mi bskyod pa ni
313a5(mdo sde): dam bcas pa mi nyams pa dang / dam bcas pa nyams su lon par byed pas bsdus so/ /legs par bya ba'i las byed pa ni gdung ba med pa dang / 'gyod pa med pas bsdus so/ /gdung ba med pa ni tshul khrims yongs su dag pa dang / ting nge 'dzin yongs su dag pas bsdus
313a6(mdo sde): so/ /bden pa ni kun rdzob kyi bden pa dang / don dam pa'i bden pas bsdus so/ /yang dag pa nyid ni de bzhin nyid dang / de kho na nyid kyis bsdus so/ /brten pa'i rjes su 'thun pa ni rgyu dang rkyen gyis bsdus so/ /rtag pa dang chad pa rnam par spong ba ni skye ba med pa dang / 'gag
313a7(mdo sde): pa med pas bsdus so/ /rigs pa ni las kyi rnam par smin pa la yid ches pa dang / las dang mi 'gal bas bsdus so/ /tshul ni dben pa'i tshul dang / mi skye ba'i tshul gyis bsdus so/ /yang dag pa'i spong ba ni mi dge ba'i chos spong ba dang / dge ba'i chos chud mi gson pas
313b1(mdo sde): bsdus so/ /brtson pa mi 'dor ba ni lus kyi stobs dang / sems kyi stobs kyis bsdus so/ /rtul ba ni spro ba dang / gzhan gnon pas bsdus so/ /rtsol ba ni de la ma zhen pa dang / phyir mi ldog pas bsdus so/ /dge ba'i bshes gnyen ni ldang ba dang / rim gro byed
313b2(mdo sde): pas bsdus so/ /chos don du gnyer ba ni ye shes 'dod pa dang / rnam par grol bar 'dod pas bsdus so/ /zhi gnas kyi tshogs ni lus dben pa dang / sems dben pas bsdus so/ /lhag mthong gi tshogs ni thos pa tshol bas ngoms mi myong ba dang / tshul bzhin yid
313b3(mdo sde): la byed pas bsdus so/ /nyan par 'dod pa ni thal mo sbyor ba'i las dang / lus rab tu 'dud pas bsdus so/ /ri mo byed pa ni bden pa dang / mi slu bas bsdus so/ /lus yang ba ni kha zas kyi tshod shes pa dang / nam gyi cha stod dang nam gyi cha smad la mi nyal bar sbyor ba
313b4(mdo sde): la rjes su sbyor bas bsdus so/ /sems yang ba ni 'dun pa dang / dpyod pas bsdus so/ /skyo ba ni mi rtag pa dang / sdug bsngal gyis bsdus so/ /'dod chags dang bral ba ni nga yi ba med pa dang / yongs su 'dzin pa med pas bsdus so/ /rgyu ni chud mi za ba dang / de'i
313b5(mdo sde): rgyu las ldog pas bsdus so/ /'bras bu ni ci rigs par mi slu ba dang / mos pa ji lta ba bzhin du 'bras bu la 'dzin pas bsdus te/ rigs kyi bu chos drug cu rtsa bzhi po de dag ni chos brgya nyi shu rtsa brgyad po 'di dag gis bsdus so/ /rigs kyi bu 'di ni chos thams cad
313b6(mdo sde): mdor bstan pa ste/ gal te kho bos tshig gcig las lhag pa dang / tshig gnyis las lhag par bstan pas/ bskal pa'am/ bskal pa las lhag par chos bstan pa bshad kyang chos rnams kyi chos nyid zad par yang mi 'gyur la/ kho bo'i spobs pa yang zad par mi
313b7(mdo sde): 'gyur ro/ /chos bsdu ba'i le'u'i chos kyi rnam grangs 'di bstan pa na/ byang chub sems dpa' lag na rin po ches byang chub sems dpa' nam mkha' mdzod dang / chos kyi rnam grangs 'di la mchod pa bya ba'i phyir rin po che'i lag pa g.yas pas stong gsum gyi stong chen po'i
314a1(mdo sde): 'jig rten gyi khams 'di khebs par byas so/ /de nas skad cig de nyid la phyogs bcu'i 'jig rten gyi khams na me tog dang / bdug spos dang / spos dang / phreng ba dang / byug pa dang / phye ma dang / gos dang / gdugs dang / rgyal mtshan dang / ba dan dang /
314a2(mdo sde): rol mo dang / sil snyan gyi sgra ci yod pa de dag rin po che'i lag pa g.yas pa de las rab tu bab bo/ /me tog gi char des stong gsum gyi stong chen po'i 'jig rten gyi khams 'di thams cad pus nub tsam du yog par gyur to/ /nam mkha'i dkyil thams cad kyang gdugs dang / rgyal mtshan
314a3(mdo sde): dang / ba dan dang / gos kyis legs par brgyan par gyur to/ /sil snyan gyi sgra de dag las 'di lta bu'i tshigs su bcad pa dag kyang byung ste/ yon tan bdog pa yon tan rgyas pa yon tan brgyas gang ba/ /bdud kyi 'gro ba rnam sel dran dang blo gros rtogs dang ldan/ /skyes bu dam
314a4(mdo sde): pa dge sbyong mchog gi skad ni mdzes par 'byung / /phyogs bcu rnams su rgyu bas srid pa rnam par sel bar byed/ shin tu rab tu mos par phul gyis rab tu rgyas pa po/ /srid pa brgya ni rnam par sel cing rdul dang mun pa bral/ /lha dang mi rnams 'jig pa med pa'i grong khyer
314a5(mdo sde): 'gro ba sgrol/ /srid pa med cing stobs bcu ldan pa nam mkha' mnyam pa'i yid/ /sgra 'byin mdzes shing shin tu snyan la rab tu zhi ba'i bzhin/ /tha ba med cing mi khyud dri med dri ma rab tu sel/ /srid pa gsum po dag na mtshungs med lha dang mi yis mchod/ /srid pa med cing
314a6(mdo sde): 'gro ba dag la bde sbyin phan pa byed/ /dran dang blo gros rtogs dang mos pas spyad pa legs par spyad/ /stobs bcu rnams dang rab kyi stobs kyis gzhan gyi stobs kyang 'joms/ /pha rol dpung rnams rnam par 'thor ba 'chi med go 'phang 'thob/ /srid pa med cing skyes bu dam
314a7(mdo sde): pa mkhas pa'i sgra yang 'byin/ /'khor 'di las ni gang dag tu yang ma song ma g.yos par/ /phyogs bcu rnams su lha mi mang po dag kyang rnam par btul/ /gang du'ang mi gnas blo gros ci 'dra de ltar rab tu gnas/ /chos kyi dbyings las mi g.yo bar yang sa ni g.yo bar byed/ /
314b1(mdo sde): nyi ma'i 'od kyis mun pa rnam par sel cing rdul spong ltar/ /de bzhin skyes bu dam pa 'di yang rdul dang mun pa sel/ /shes rab 'od kyis rab tu lhan pa 'od kyi dpal gyis rgyas/ /thub pa'i 'od kyis khyab nas bdud kyi gnas kun mog mog gyur/ /mkha' la rlung mar bzhin du sems
314b2(mdo sde): can spyod pa'i rjes su zhugs/ /gnas pa ma yin rtog pa med cing rtog pa kun dang bral/ /'gro ba kun gyi rjes su song ba yid ni mkha' dang mnyam/ /'di 'dra'i rgyal sras de dag la ni lha mis phyag byas so/ /stong gsum dag gi rgya mtsho'i chu ni gzhal bar nus kyang srid/ /
314b3(mdo sde): phyogs bcu dag gi nam mkha'i bya rjes brjod par nus kyang srid/ /mi 'ga' zhig gis sems can kun sems gcig tu byed srid kyi/ /thub pa'i sras kyi yon tan chen po zad par mi nus so/ /tshigs su bcad pa sgrub pa bstan pa 'di bshad pa na/ bdud sdig can gyis yan
314b4(mdo sde): lag bzhi pa'i dpung gi tshogs sprul nas/ bcom ldan 'das kyi 'khor gyi khyams ga la ba der song ste phyin pa dang / 'khor gyi khyams kyi phyi rol na 'dug ste/ bdag nyid khyim bdag gi gzugs su sprul nas/ bcom ldan 'das ga la ba der song ste phyin nas/ bcom
314b5(mdo sde): ldan 'das kyi zhabs gnyis la mgo bos phyag 'tshal te/ bcom ldan 'das la 'di skad ces gsol to/ /byang chub sems dpa' nam mkha' mdzod dang / lag na rin po che dang / skyes bu dam pa 'di gnyis ni yon tan gyi chos tshad ma mchis pa dang ldan te/ de bzhin du
314b6(mdo sde): byang chub sems dpa' gzhan dag kyang 'di lta bu'i ngo mtshar dang rmad du byung ba'i chos dang / cho 'phrul 'jig rten du ston to/ /yang bcom ldan 'das cho 'phrul 'di dag la yid ches pa'i sems can la la 'byung bar 'gyur ba mchis sam/ bcom ldan 'das kyis bka' stsal pa/
314b7(mdo sde): rgya mtsho chen po las skra'i rtse mo'i thog mas chu blangs pa ji snyed pa de snyed kyi sems can rnams ni skyes bu dam pa 'di dag gi cho 'phrul la yid ches par 'gyur ro/ /rgya mtsho'i chu'i phung po ji tsam pa de bas kyang mang du ni mi mos par 'gyur ro/ /de nas bdud sdig can tshig 'di thos nas
315a1(mdo sde): tshim zhing mgu la yi rangs te rab tu dga' nas dga' ba dang mgu ba dang yid bde ba skyes nas bro brdungs te 'khor de nas song ngo / /de nas yang tshe dang ldan pa shA ri'i bus bcom ldan 'das la 'di skad ces gsol to/ /bcom ldan 'das skyes bu 'di ci'i slad du 'di ltar
315a2(mdo sde): dga' ste/ 'khor 'di nas mchis/ bcom ldan 'das kyis bka' stsal pa/ shA ri'i bu 'di ni bdud yin te/ khyim bdag gi gzugs kyis chos kyi rnam grangs 'di nub par bya ba'i phyir/ de bzhin gshegs pa'i gan du 'ongs te/ des gang chos kyi rnam grangs 'di la mos
315a3(mdo sde): par 'gyur ba'i sems can nyung zad cig 'byung bar thos nas dge sbyong gau ta ma'i phyogs ni nyung / bdag gi phyogs ni mang ngo zhes de de ltar dga' nas ched du brjod pa ched du brjod de 'khor 'di nas song ngo / /de nas yang byang chub sems dpa' nam mkha' mdzod kyis bdud sdig can la
315a4(mdo sde): 'di skad ces smras so/ /sdig can ngo bstan nas ci'i phyir slar 'gro/ de nas bdud sdig can 'di snyam du sems te/ byang chub sems dpa' nam mkha' mdzod dang / de ma yin pa'i byang chub sems dpa' dag gis kyang tshor na/ de bzhin gshegs pas lta smos kyang ci dgos
315a5(mdo sde): te/ bdag da rang gi gnas su 'gro'o snyam mo/ /de nas byang chub sems dpa' nam mkha' mdzod kyis bdud sdig can g.yog dang bcas te/ nam mkha'i dkyil na 'dug nas rang gi gnas su 'gro mi nus par de ltar byin gyis brlabs so/ /de nas yang byang chub sems dpa'
315a6(mdo sde): nam mkha' mdzod kyis bdud sdig can la 'di skad ces smras so/ /sdig can nam mkha' ni sgrib pa med pa yin na ci'i phyir rang gi gnas su mi 'gro/ bdud kyis smras pa/ rigs kyi bu khyed la ni nam mkha' mi sgrib mod kyi bdag cag gis ni mun par mthong ste/ gang dang gang gi
315a7(mdo sde): tshe ngo gyan du bltas pa de dang de'i tshe na ni mun pa mun nag tu mthong ngo / /nam bcom ldan 'das kyi 'khor gyi dkyil 'khor la bltas pa de'i tshe ni thams cad du snang bar mthong ngo / /smras pa/ sdig can de de lta'o/ /gang chos dkar po la sems pa'i sems can rnams kyi mun pa ni
315b1(mdo sde): bdud kyi las yin no zhes bka' stsal to/ /smras pa/ skyes bu dam pa deng phyin cad bdud kyi las mi bgyi'o/ /smras pa/ 'di lta bu'i sems can rnams kyi nang na dam bcas pa la brten pa rnyed par dkas sdig can g.yog dang bcas te bobs la de bzhin gshegs pas bstan
315b2(mdo sde): pa'i chos 'dul ba nyon cig / de nas bdud sdig can mi 'dod bzhin du nam mkha'i dkyil de nas g.yog dang bcas te babs so/ /de nas byang chub sems dpa' nam mkha' mdzod kyis byang chub sems dpa'i 'khor de dag la smras pa/ rigs kyi bu dag khyed rnams kyis bdud kyi las
315b3(mdo sde): kyi lam las yang dag par 'da' ba'i chos kyi sgo rnams la spobs par gyis shig / de'i tshe byang chub sems dpa' gser gyi ri'i rgyal po zhes bya ba des 'di skad ces smras so/ /gang yul yongs su 'dor ba de dag ni bdud kyi yul la chags pa'o/ /gang yul thams cad
315b4(mdo sde): sangs rgyas kyi yul yin par rig pa de dag ni sangs rgyas kyi yul rig pa ste/ sangs rgyas kyi yul de yang mi mthong na rang gi yul lta ga la mthong ste/ de ltar yul las shin tu 'das pa'i byang chub sems dpa' ni bdud kyi yul las yang dag par 'das te/ 'di ni bdud
315b5(mdo sde): kyi yul las yang dag par 'da' ba'i chos kyi sgo'o/ /byang chub sems dpa' rin chen dpal gyis smras pa/ sems kyi dmigs pa ni bdud kyi yul te/ gang chos gang la yang mi dmigs pa de la bdud kyis ci zhig byar yod/ de gzhi med pas rnyed de/ brten pas
315b6(mdo sde): rnyed pa ni ma yin la dus las yang rtog par 'gyur ba de ni byang chub sems dpa'i bdud kyi yul las yang dag par 'da' ba zhes bya ba'i chos kyi sgo'o/ /byang chub sems dpa' lag na rin po ches smras pa/ yongs su 'dzin pa dang bcas pa la ni bdud kyis glags rnyed kyi
315b7(mdo sde): chos gang yang yongs su mi 'dzin pa de ni su dang yang mi rtsod de/ de gcig pu gnyis su med pas bdag gi sems dang gnas pa dang yang lhan cig mi gnas na bdud dang lhan cig gnas pa lta ci smos te/ mi gnas pa'i byang chub sems dpa' ni bdud kyi yul las yang dag par
316a1(mdo sde): 'da'o/ /byang chub sems dpa' rin chen 'phags kyis smras pa/ gang ltung ba de ni 'bod pa ste/ gang 'bod pa de la bdud kyis glags rnyed par 'gyur gyi/ gang mi ltung ba de ni mtshan ma'i rjes su 'brang ba'i rnam par shes pa mi 'jug ste/ mtshan ma med pa'i
316a2(mdo sde): mtha' la rab tu gnas pa'i byang chub sems dpa' ni bdud kyi yul las yang dag par 'da'o/ /byang chub sems dpa' rin chen sems kyis smras pa/ bcom ldan 'das kyis kyang nyon mongs pa ni gzugs brnyan dang mig yor lta bu'o zhes gsungs te/ gang gzugs
316a3(mdo sde): brnyan dang / mig yor lta bu de la 'pho ba yang med/ mi 'pho ba yang med/ 'ong ba yang med/ song ba yang med/ nang na yang ma yin/ phyi rol na'ang ma yin te/ yul la mi gnas shing phyogs na mi gnas par shes pa de ni nyon mongs pa thams cad dang lhan cig mi gnas te/
316a4(mdo sde): de rnam par mi rtog pas nyon mongs pa mi slong ngo / /rnam par mi rtog pas nyon mongs pa mi 'gog go/ /de ltar rnam par mi rtog cing kun du rtog pa spangs pa'i byang chub sems dpa' ni bdud kyi yul las yang dag par 'da'o/ /byang chub sems dpa' dkon mchog 'byung
316a5(mdo sde): gnas kyis smras pa/ gang dga' ba de ni bag la nyal lo/ /gang mi dga' ba de ni khong khro ba'o/ /gang dga' ba'ang med/ mi dga' ba'ang med pa de ni rjes su chags par mi 'gyur/ zhe 'gras par yang mi 'gyur ro/ /rjes su chags pa med cing zhe 'gras pa med pa ni
316a6(mdo sde): mnyam pa nyid la gnas pa zhes bya'o/ /gang mnyam pa nyid la gnas pa de ni chos gang yang tha dad du mi byed do/ /tha dad pa med pa la gnas pa ni mnyam pa dang mi mnyam par mi sems te/ bsam du med pa'i chos thob pa la bdud kyis glags mi rnyed do/ /byang chub sems
316a7(mdo sde): dpa' rin chen 'dor gyis smras pa/ bdag kun nas ldang ba las bdud kyi las rnams ldang ste/ bdag rnam par dag par gnas pa la bdud kyis ci zhig byar yod/ de ci'i phyir zhe na/ bdag rnam par dag pas nyon mongs pa rnam par dag go/ /nyon mongs pa rnam par
316b1(mdo sde): dag pas chos thams cad rnam par dag go/ /gang chos thams cad rnam par dag pa de ni nam mkha' rnam par dag pa ste/ nam mkha' rnam par dag pa la gnas pa'i byang chub sems dpa' ni bdud kyi yul las yang dag par 'da'o/ /byang chub sems dpa' chos kyi rgyal pos smras
316b2(mdo sde): pa/ ji ltar rgyal po'i dbang bskur ba thob pa'i stobs dang 'khor mang po dang ldan pa su la'ang mi 'jigs pa de bzhin du/ byang chub sems dpa' dbang bskur ba thob pa chos rin po che'i 'khor dang ldan pa yang bdud thams cad kyis mi 'jigs so/ /de la dbang bskur ba de ni sangs rgyas
316b3(mdo sde): kyi chos mthar phyin pa rnams yongs su rdzogs pa'o/ /chos rin po che'i 'khor ni gang phyogs bcu'i sangs rgyas kyis gsungs pa'i chos rnams 'dzin pa'o/ /de lta bu la gnas pa'i byang chub sems dpa' ni bdud kyi yul thams cad las yang dag par 'das pa zhes bya ste/ 'di
316b4(mdo sde): ni bdud kyi yul las yang dag par 'da' ba zhes bya ba'i chos kyi sgo'o/ /byang chub sems dpa' ri rdob rgyal pos smras pa/ de 'di lta ste dper na/ bu gar rlung 'jug pa de bzhin du gang nas gang du sems kyi bu ga yod pa de dang der bdud kyis glags rnyed do/ /de lta bas na byang
316b5(mdo sde): chub sems dpas rtag tu sems bu ga med par bya'o/ /de la bu ga med pa'i sems ni 'di lta ste/ rnam pa thams cad kyi mchog dang ldan pa'i stong pa nyid yongs su rdzogs pa ste/ 'di ni byang chub sems dpa' bdud kyi yul las yang dag par 'da' ba zhes bya ba'i chos snang ba'i
316b6(mdo sde): sgo'o/ /byang chub sems dpa' mthong na dgas smras pa/ gang ji snyed mthong ba'i nang na sangs rgyas dang chos mthong ba ni de dag gi mchog ces bya'o/ /de la sangs rgyas mthong ba de ni gang gzugs su mi mthong ba dang / tshor ba dang / 'du shes dang / 'du byed rnams dang /
316b7(mdo sde): rnam par shes par mi mthong ba ste/ gang chos thams cad mi mthong ba de ni yang dag pa'i mthong ba'o/ /yang dag pa'i mthong ba ni sangs rgyas mthong ba'o/ /de la chos mthong ba de ni gang yid la byed pa thams cad mi spyod pa'o/ /gang mi 'gyur bar mthong ba de ni 'dod chags dang bral
317a1(mdo sde): ba'o/ /gang 'dod chags dang bral ba de ni chos mthong ba zhes bya ste/ gang byang chub sems dpa' de ltar sangs rgyas mthong ba dang / chos mthong ba dang ldan par gyur pa de ni bdud kyi yul las yang dag par 'da' ste/ de ni bdud kyi yul las yang dag par 'da' ba zhes
317a2(mdo sde): bya ba'i chos kyi sgo'o/ /byang chub sems dpa' mig 'phrul can gyis smras pa/ bdud kyi las ni g.yo ba dang snyems pa dang bskyod pa las langs te/ de la gang gi gzhi las g.yo ba dang snyems pa dang bskyod pa'i gzhi de byang chub sems dpas mi bya'o/ /de ni tshul bzhin ma yin pa yid
317a3(mdo sde): la byed pa'o/ /de tshul bzhin rab tu sbyar bas mi g.yo mi snyems mi bskyod do/ /de mi g.yo mi snyems mi bskyod pas bdud kyi yul las yang dag par 'da'o/ /byang chub sems dpa' yon tan rgyal po snang gis smras pa/ gnyen po ji snyed par bdud kyi las kyang de snyed do/ /gnyen po
317a4(mdo sde): med pa ni chos kyi dbyings so/ /chos thams cad ni chos kyi dbyings su yang dag par 'dus te/ de bas na gang gis chos kyi dbyings rtogs pa des chos thams cad rtogs so/ /chos kyi dbyings las gud na yang bdud kyi las mi dmigs so/ /gang chos kyi dbyings ji lta bur
317a5(mdo sde): bdud kyi las kyang de bzhin te/ chos kyi dbyings de bzhin nyid las tha mi dad do/ /de ltar tshul gcig la 'jug pa'i rjes su song ba'i byang chub sems dpa' ni bdud kyi yul las yang dag par 'da'o/ /byang chub sems dpa' spos kyi glang po'i bal glang gis smras pa/ nyam chung
317a6(mdo sde): ba la ni bdud kyis glags rnyed de/ /stobs dang ldan pa la ni bdud kyis glags mi rnyed do/ /de la nyam chung ba de ni rnam par thar pa'i sgo gsum gyis skrag pa'o/ /de la stobs dang ldan pa de ni rnam par thar pa'i sgo gsum gyis mi skrag pa ste/ mngon sum pas na mi skrag go /shin
317a7(mdo sde): tu rtogs pas na mi skrag go/ /rab tu bsgoms pas na mi skrag ste/ de skrag pa med pas bdud kyi yul las yang dag par 'da'o/ /de ni bdud kyi yul las yang dag par 'da' ba zhes bya ba'i chos snang ba'i sgo'o/ /byang chub sems dpa' byams pas smras pa/ 'di lta ste
317b1(mdo sde): dper na/ rgya mtsho chen po'i chu ro gcig pa bzhin du chos kyi ye shes kyi rgya mtsho chen po 'dir chos thams cad kyang ro gcig go/ /gang bdud kyi las rnams dang gang sangs rgyas kyi phrin las de dag thams cad ni stong pa nyid du mtshungs/ mtshan ma med par mtshungs/ smon pa med par
317b2(mdo sde): mtshungs/ skye ba med par mtshungs/ 'byung ba med par mtshungs te/ ro gcig pa la zhugs pa'i byang chub sems dpa' ni bdud kyi yul las yang dag par 'da'o/ /byang chub sems dpa' nam mkha' mdzod kyis smras pa/ kye grogs po dag nam mkha' ni yul thams cad las
317b3(mdo sde): yang dag par 'das te/ nam mkha' ni mig gi yul ma yin/ rna ba dang / sna dang / lce dang / lus dang / yid kyi yul ma yin no/ /chos thams cad ni nam mkha'i ngo bo nyid kyi yul te/ lus dang ngag ni nam mkha' dang mnyam pa nyid kyi rjes su song ba'i ye shes snang ba'o/ /ye shes
317b4(mdo sde): snang ba thob pa'i byang chub sems dpa' ni bdud kyi yul las yang dag par 'da' ste/ de ni bdud kyi yul las yang dag par 'da' ba zhes bya ba'i chos kyi sgo'o/ /byang chub sems dpa' 'jam dpal gyis smras pa/ skyes bu dam pa khyed rnams kyis ji snyed bshad pa de thams cad kyang
317b5(mdo sde): bdud kyi las dang bdud kyi yul lo/ /de ci'i phyir zhe na/ yi ger byas pa rnams ni rnam par rig pa ste/ sangs rgyas kyi gsung ni yi ge med pa'o/ /tshig ji snyed par bdud kyi las kyang de snyed de/ tshig med pa la bdud kyis ci zhig byar yod/ gang tshig med pa ni rnam par
317b6(mdo sde): rig pa med pa ste/ bdag dang pha rol yang dag par rjes su mi mthong ngo / /bdag med cing pha rol med pas chos gang la yang phan 'dogs pa'am/ gnod pa byed par gnas pa ma yin no/ /de ltar rjes su rtogs pa ni bdud kyi yul las yang dag par 'da' ba ste/ rigs kyi bu
317b7(mdo sde): de ni byang chub sems dpa'i bdud kyi yul las yang dag par 'da' ba zhes bya ba'i chos kyi sgo'o/ /de nas byang chub sems dpa' nam mkha' mdzod kyis bdud sdig can la 'di skad ces smras so/ /sdig can khyod kyis bdud kyi yul las yang dag par 'da' ba'i chos kyi sgo 'di thos sam/
318a1(mdo sde): smras pa/ thos so/ /smras pa/ sdig can khyod kyis 'di lta bu'i chos kyi tshul la rab tu zhugs pa'i byang chub sems dpa' rnams la bdud kyi las byed nus sam/ smras pa/ rigs kyi bu gang gis bdud kyi yul las yang dag par 'da' ba'i chos kyi sgo 'di thos sam/ nyan
318a2(mdo sde): pa de dag la yang bdag gis bdud kyi las byed mi nus na/ ye shes kyis mngon sum du rtogs pa'i byang chub sems dpa' rnams la lta ci smos/ de nas yang byang chub sems dpa'i g.yog byed pa tshogs bral ldan dang / dga' tshogs ldan dang / spos can dang / khang
318a3(mdo sde): can dang lha bzhi po de dag gis bdud sdig can la 'di skad ces smras so/ /sdig can gyi mngon sum du bcom ldan 'das kyis byang chub kyi snying por sngon stobs dang / drag shul dang / bkod pa dang / g.yog ji lta bu dang lhags pa de ni bcom ldan 'das kyis byams pa dang / snying
318a4(mdo sde): rje dang / sbyin pa dang / dul ba dang / yang dag par sdom pa dang / des pa dang / tshul khrims dang / thos pa dang / ting nge 'dzin dang / shes rab dang / brtson 'grus brtan cing 'bar ba dang / bsod nams dang / ye shes kyi tshogs bsags pa'i phyag rin po che sa
318a5(mdo sde): la brdabs pa dang / 'jig rten gyi khams mtha' yas mu med par rab tu g.yos te/ khyod stobs dang bcas/ g.yog dang bcas par shin tu pham par byas pa de de ltar khyod la mngon sum du gyur bzhin du yang bcom ldan 'das dang byang chub sems dpa' rnams la bdud kyi
318a6(mdo sde): las byed du 'ong ngam/ de bzhin gshegs pa byang chub sems dpa'i 'khor dang bcas pa rnams la mchod pa'i las byos shig /de nas bdud sdig can gyis rin po che'i gdugs bye ba phrag brgyad khri bzhi stong mngon par sprul te 'khor dang bcas pa la phul lo/ /lha'i me tog dang /
318a7(mdo sde): spos dang / phreng ba dang / byug pa rnam pa tha dad pa mang po thogs te/ bcom ldan 'das ga la ba de logs su gtor nas g.yog dang bcas pas tshig 'di skad ces smras so/ /gal te byang chub sems dpa' nam mkha' mdzod kyis nam mkha'i mdzod 'di bdag cag la stsal
318b1(mdo sde): na bdag cag bla na med pa yang dag par rdzogs pa'i byang chub tu sems bskyed do/ /byang chub sems dpa' nam mkha' mdzod kyis smras pa/ sdig can khyod kyis nam mkha'i mdzod 'di mthong ngam/ smras pa/ rigs kyi bu mthong ngo / /'dod pa'i khams thams cad kyi
318b2(mdo sde): bkod pa ji snyed pa dang / sangs rgyas kyi zhing thams cad kyi bkod pa ji snyed pa dang / bdag gi gnas kyi bkod pa ji snyed pa de dag pas ches lhag pa 'dir mthong ste/ de la ni lha'i 'am mi'i rin po che'i longs spyod de gang yang med pa ma yin no/ /smras pa/ sdig can khyod nam
318b3(mdo sde): mkha'i mdzod 'di dag thams cad sbyin gyis/ bla na med pa yang dag par rdzogs pa'i byang chub tu sems skyed cig /de nas bdud sdig can gyis srog chags brgyad khri bzhi stong dang lhan cig tu bla na med pa yang dag par rdzogs pa'i byang chub tu sems bskyed do/ /de'i tshe bzhin mi
318b4(mdo sde): sdug pa la sogs pa bdud kyi bu lnga brgya ma dad cing chos ma yin pa 'dod pas de dag tshig 'di skad ces bdag cag gi phas byang chub tu sems bskyed du zin kyang / bdag cag ni 'di lta bu'i chos kyi rnam grangs nub par bya ba'i phyir 'bad par bya'o zhes 'dzer to/ /de'i tshe bcom ldan
318b5(mdo sde): 'das kyis byang chub sems dpa' nam mkha' mdzod la bka' stsal pa/ rigs kyi bu khyod kyi rig pa'i gsang sngags kyi tshig gang gis bdud gang gA'i klung gi bye ma snyed byang chub la bkod pa bdud tshar gcod pa'i rig pa'i gsang sngags kyi tshig la khyod spobs par gyis shig /
318b6(mdo sde): de nas byang chub sems dpa' nam mkha' mdzod kyis de'i tshe rig pa'i gsang sngags kyi tshig 'di dag smras so/ /'di lta ste/ a bat+te/ bi bat+te/ saM bat+te/ sa hi tA nu san+d+hi/ du rut+ta ra No/ nir+g+ha ta ni/ mait+ya yuk+te/ kA ru Na niSh+ya n+te/ sat+ya ba ti/ b+hU rak+She/ d+harma ni
318b7(mdo sde): brit+te/ d+harma rak+She/ ak+khu le/ ni khi li ni/ hu lu hu lu hu lu hu lu hu lu/ tat+ka re/ ta thA ba di te/ shI la a nu brti/ ak+Sha ya ni rde she/ kle sha pa ri She/ bud+d+ha a d+hi Sh+Thite d+harma dz+wa li ni/ saM g+ha a nu ga me/ a nud+d+ha re/ an+ti kra ma Ni ye/ ni gra ha Ni mA ra pa k+Sha s+ya yuk+ti
319a1(mdo sde): kr-i te/ a dan+te/ a sha ste/ swa bi kha ya a nu ga me/ Ar+ya gu Na ka re/ sid+d+hi sid+d+hi ba te/ mo k+Sha a nu ku le/ ni gra ha ni ba ra pra ti nAM/ dA r+Sha Ni ma ra par+Sha ta/ a ba shan+tA tsatwA ro ma hA rA dzA na/ sha kro de bA nAM in+d+ra bra h+ma sa ha pa ti/ bud+ha pra san+nA nAM/ de ba nA ga /
319a2(mdo sde): yak+Sha kr-I taM pa ri trA NAM/ s+thA pi tAn swa s+t+ya yA nAM/ d+harma b+ha na ka nAM/ a rak+Sha ye/ sad+d+ha rma s+ya tsa pa ri gra ha ye/ de nas byang chub sems dpa' nam mkha' mdzod kyis rig pa'i gsang sngags kyi tshig 'di dag smras ma thag tu/ skad cig de nyid la stong gsum gyi stong chen po'i 'jig rten gyi
319a3(mdo sde): khams rnam pa drug tu g.yos so/ /bdud kyi bu lnga brgya ma dad cing chos ma yin pa 'dod pa de dag gis bar snang las sgra 'di skad ces bdud dam/ bdud kyi ris kyi bu'am/ bdud kyi ris kyi lha gang rig pa'i gsang sngags kyi tshig 'di dag thos nas byang chub tu sems mi skyed cing / bdud kyi las rnams
319a4(mdo sde): mi 'dor ba de la gnod sbyin lag na rdo rjes rdo rje kun tu 'bar zhing rab tu 'bar bas spyi bo 'gems so zhes thos nas/ bdud kyi bu de dag gis bar snang la bltas pa dang / de dag gis lag na rdo rje lnga brgya bdag bdag gi spyi bo na rab tu 'bar ba'i rdo rje thogs shing 'dug pa mthong nas de
319a5(mdo sde): dag 'jigs shing skrag ste byang chub tu sems bskyed do/ /de nas bcom ldan 'das de'i dus na 'dzum pa mdzad pa dang / 'dzum pa de'i don tshe dang ldan pa kun dga' bos bcom ldan 'das la zhus nas/ de la bcom ldan 'das kyis bka' stsal pa/ kun dga' bo bdud kyi
319a6(mdo sde): bu lnga brgya po 'di dag 'jigs shing skrag ste/ bla na med pa yang dag par rdzogs pa'i byang chub tu sems bskyed pa mthong ngam/ gsol pa/ bcom ldan 'das mthong ngo / /bcom ldan 'das kyis bka' stsal pa/ kun dga' bo nam bdud sdig can de byang chub thob par 'gyur
319a7(mdo sde): ba de'i sangs rgyas kyi zhing der/ de dag thams cad kyang ming tha dad pa'i byang chub sems dpar 'gyur ro/ /de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das ji srid na bdud sdig can bla na med pa yang dag par rdzogs pa'i byang
319b1(mdo sde): chub tu mngon par rdzogs par 'tshang rgya/ de byang chub thob nas ming ji skad ces bgyi bar 'gyur/ de'i 'jig rten gyi khams kyang ming ci zhes bgyi bar 'gyur/ bcom ldan 'das kyis bka' stsal pa/ kun dga' bo bdud sdig can 'di da dung yang phyogs bcu'i sangs rgyas kyi zhing
319b2(mdo sde): rnams su bdud kyi bya ba byed de/ sangs rgyas bcom ldan 'das de dag las kyang rdo rje'i snying po nyon mongs pa rab tu 'joms pa'i chos bstan pa 'di thos par 'gyur zhing / sangs rgyas rnams dang / byang chub sems dpa' rnams kyi cho ga gsang ba dang / spyod lam dang / yon tan dang /
319b3(mdo sde): tshul khrims kyi gnas dang / spyad pa dang / cho ga dang / sbyor ba mthong bar 'gyur te/ ci tsam gyis byang chub kyi sems de brtan par gyur pa de na de bzhin gshegs pa mtha' yas dri ma med pa'i tog ces bya ba 'byung ste/ de'i gsung rab la bdud sdig can 'di yang tha mar bdud kyi
319b4(mdo sde): las byed de/ de dge ba'i rtsa ba yongs su smin nas sems med pa'i sems kyis sangs rgyas dang / chos kyi snang ba thams cad rnam par dag pa'i rjes su song zhing byang chub kyi sems bskyed do/ /de'i 'og tu grangs med pa bgrang ba las 'das pa'i de bzhin gshegs pa mnyes
319b5(mdo sde): par byed de/ bsti stang byed/ bla mar byed/ ri mor byed cing mchod par byed par 'gyur ro/ /sangs rgyas bcom ldan 'das de dag gi bstan pa la rab tu 'byung bar 'gyur ro/ /rab tu byung nas kyang dam pa'i chos dus gsum du yongs su 'dzin par 'gyur/ sems can tshad med pa yang
319b6(mdo sde): byang chub la yongs su smin par byed par 'gyur ro/ /de de'i 'og tu bskal pa grangs med pa bzhi bcu rtsa bzhi na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ rnam par sbyong ba'i bskal pa la yongs su dag par gnas pa'i 'jig rten
319b7(mdo sde): gyi khams su shin tu gnas pa'i chos snang ba thob ces bya ba'i de bzhin gshegs pa dgra bcom pa yang dag par rdzogs pa'i sangs rgyas su 'jig rten du 'byung ste/ rig pa dang zhabs su ldan pa nas sangs rgyas bcom ldan 'das kyi bar du'o/ /yang kun dga' bo yongs su dag par
320a1(mdo sde): gnas pa'i 'jig rten gyi khams de 'byor pa dang / rgyas pa dang / bde ba dang / lo legs pa dang / lha dang mis gang bar 'gyur ro/ /'di lta ste dper na/ kun dga' bo dga' ldan gyi lha'i longs spyod dang / kun spyod pa ci 'dra bar sems can de dag gi
320a2(mdo sde): longs spyod dang / kun spyod pa yang de 'dra bar 'gyur ro/ /kun dga' bo de bzhin gshegs pa shin tu gnas pa'i chos snang ba thob ces bya ba de'i tshe'i tshad ni bar gyi bskal pa bzhi bcu thub par 'gyur ro/ /nyan thos bye ba phrag drug cu rtsa bzhi rnams kyi nyan thos kyi 'dus pa
320a3(mdo sde): chen por 'gyur ro/ /byang chub sems dpa' khri nyis stong gi dge 'dun du 'gyur ro/ /kun dga' bo gang bdud dang / bdud kyi bu dang / bdud kyi ris kyi lha da ltar na/ bla na med pa yang dag par rdzogs pa'i byang chub la zhugs pa 'di dag thams cad kyang yongs su dag
320a4(mdo sde): par gnas pa'i 'jig rten gyi khams der skye bar 'gyur te/ bcom ldan 'das de bzhin gshegs pa shin tu gnas pa'i chos snang ba thob pa de'i sangs rgyas kyi zhing du de dag thams cad de bzhin gshegs pa des bla na med pa yang dag par rdzogs pa'i byang chub tu
320a5(mdo sde): lung ston par 'gyur ro/ /bdud sdig can lung bstan pa bshad pa 'di rab tu bstan pa na/ gang 'khor der 'dus pa'i brgya byin dang / tshangs pa dang / 'jig rten skyong ba de dag thams cad ngo mtshar du gyur nas/ 'di ltar bdud kyi las de snyed bgyid kyang de
320a6(mdo sde): bzhin gshegs pa mthong ba don yod pas/ bla na med pa yang dag par rdzogs pa'i byang chub tu mya ngan las 'da' bar 'gyur ba ni/ sangs rgyas bcom ldan 'das kyis legs par gsungs pa'i chos 'dul ba ngo mtshar to/ /bcom ldan 'das rigs kyi bu
320a7(mdo sde): 'am/ rigs kyi bu mo su zhig gang zag la gang zag gis tshod gzung / bcom ldan 'das sangs rgyas kyi yul 'di ni nyan thos dang / rang sangs rgyas thams cad kyi sa ma lags so zhes ched du brjod pa 'di ched du brjod do/ /bcom ldan 'das kyis bka' stsal pa/
320b1(mdo sde): de de bzhin no/ /grogs po dag ji skad smras pa bzhin te/ 'di ni sangs rgyas kyi yul lo/ /'on kyang grogs po dag sems ni rten cing 'brel par 'byung ba ste/ ngas sems can 'di dag chags pas gom pa 'deg cing chags pa dang bral bas 'jog pa dang / kun nas nyon
320b2(mdo sde): mongs pas chos gos 'dzin pa dang / nyon mongs pa dang bral bar gyon pa dang / len pa dang bcas pas zan kham gyis gcod pa dang / len pa med par mthong ste/ kye grogs po dag sems can gyi spyod pa ni sna tshogs so/ /mgo smos pas go ba dang / spros te bshad pas go ba
320b3(mdo sde): dang / tshig lhur len pa'i sems can dag yod de/ de dag la de bzhin gshegs pa so so ci rigs par chos la gzud par bstan pa'i gtam rnams gsung ngo / /kye grogs po dag nyon mongs pa ni yul la yang mi gnas shing phyogs la'ang mi gnas te/ nyon mongs pa ni bsags
320b4(mdo sde): pa'ang med/ phung po'i dngos po yang med do/ /tshul bzhin ma yin pa byung bas nyon mongs pa byung ngo / /tshul bzhin byung bas rnam par dag pa byung ngo / /de la de ltar kun nas nyon mongs pa 'byung ba de tshul bzhin brtags na rnam par dag pa 'byung bar 'gyur ro/ /ngas 'di las
320b5(mdo sde): dgongs te log par lta ba la log par lta ba yang dag pa ji lta ba bzhin du shes na de de'i yang dag par lta ba yin no zhes tshig 'di smras so/ /nam yang log par lta ba ni yang dag pa'i lta bar ma gyur/ mi 'gyur/ 'gyur ba med do/ /'on kyang ji ltar log par lta ba la log par lta bar
320b6(mdo sde): rig nas de la mi gnas/ rab tu mi gnas/ spyod pa med/ rab tu spyod pa med pa de ni yang dag par lta ba'i lam la 'jug pa ste/ 'di ni yang dag pa'i lta ba zhes bya'o/ /kye grogs po dag nyon mongs pa ni sgrib par byed pa'o/ /rnam par dag pa ni snang ba'o/ /nyon mongs pa ni nyam
320b7(mdo sde): chung ba'o/ /lhag mthong ni stobs dang ldan pa'o/ /nyon mongs pa ni glo bur ro/ /rang bzhin ni rtsa ba rnam par dag pa'o/ /nyon mongs pa ni kun du rtog pa'o/ /rang bzhin ni kun du rtog pa med pa'o/ /kye grogs po dag 'di lta ste dper na/ sa chen po 'di ni chu la rten to/ /chu ni rlung
321a1(mdo sde): la rten to/ /rlung ni nam mkha' la rten to/ /nam mkha' ni rten pa med do/ /de bzhin du sa yi khams dang / chu'i khams dang / me'i khams dang / rlung gi khams dang / khams bzhi po 'di dag pas ni nam mkha'i khams thams cad kyi nang na stobs che zhing sra ste
321a2(mdo sde): sogs pa med pa'o/ /sogs pa med pa ni ma skyes ma 'gag pa ste/ rang gi ngang gi tshul gyis gnas pa'o/ /de la gang khams gsum po de dag ni skye ba dang 'jig par ldan pa mi gnas pa ring du mi gnas pa ste/ 'di dag ni 'gyur bar snang gi nam mkha'i khams la ni 'gyur ba
321a3(mdo sde): gang yang med do/ /de bzhin du phung po dang / khams dang / skye mched ni las dang nyon mongs pa la gnas so/ /las dang nyon mongs pa ni tshul bzhin ma yin pa yid la byed pa la gnas so/ /tshul bzhin ma yin pa yid la byed pa ni rang bzhin yongs su dag pa la gnas te/
321a4(mdo sde): de'i phyir sems rang bzhin 'od gsal ba de glo bur gyi nyon mongs pas nye bar nyon mongs zhes bya'o/ /de la gang tshul bzhin ma yin pa yid la byed pa dang / gang las dang nyon mongs pa dang / gang phung po dang / khams dang / skye mched thams cad kyang rgyu dang rkyen gyis yang
321a5(mdo sde): dag par zin na ni skye/ rgyu dang rkyen ma tshogs na ni 'gag ste/ gang de'i rang bzhin de la ni rgyu yang med/ rkyen yang med/ tshogs pa yang med/ skye ba yang med/ 'gag pa yang med do/ /de la nam mkha'i khams ji lta bar rang bzhin yang de bzhin no/ /tshul bzhin
321a6(mdo sde): ma yin pa yid la byed pa ji lta bar rlung yang de bzhin no/ /las dang nyon mongs pa ji lta bar chu yang de bzhin no/ /phung po dang / khams dang / skye mched rnams ji lta bar sa'i khams kyang de bzhin te/ de'i phyir chos thams cad ni rtsa ba yongs su chad pa zhes bya ste/ snying po med
321a7(mdo sde): pa'i rtsa ba/ mi gnas pa'i rtsa ba/ dag pa'i rtsa ba/ rtsa ba med pa'i rtsa ba'o/ /kye grogs po dag de ni rang bzhin rnam par dag pa'i sgo zhes bya ba'i chos snang ba'i sgo ste sgo gang la brten nas byang chub sems dpa' rnams nyon mongs pa thams cad kyi sgo la mi gnas shing / rnam par
321b1(mdo sde): dag pa'i sgo thams cad kyang mi snyems pa'o/ /de dag thams cad snyems pa yang dag par bcom pas tshul dang 'dra bar 'gro ba'i lam khong du chud de bdud kyi yul las yang dag par 'da' bar 'gyur ro/ /de dag bdud kyi yul las yang dag par 'das pas sangs rgyas kyi yul la
321b2(mdo sde): rab tu gnas par 'gyur ro/ /de dag sangs rgyas kyi yul la rab tu gnas pas sems can thams cad kyi yul la 'jug par 'gyur ro/ /sems can thams cad kyi yul la zhugs pas/ chos kyi dbyings kyi yul 'khrug par mi byed par 'gyur ro/ /de dag chos
321b3(mdo sde): kyi dbyings kyi rjes su song ste/ mnyam pa bye brag med pa thob pas thams cad mkhyen pa'i ye shes rjes su thob par 'gyur ro/ /bstan pa 'di bshad pa na/ byang chub sems dpa' mang po zhig las dang nyon mongs pa dang / chos kyi sgrib pa kun nas ldang ba dang /
321b4(mdo sde): 'gyod pa kun nas ldang ba thams cad dang bral te/ mi skye ba'i chos la bzod pa thob par gyur to// //'phags pa nam mkha' mdzod kyis zhus pa/ bam po brgyad pa ste tha ma/ de nas dge bsnyen dpal sbas zhes bya bas bcom ldan 'das kyi zhabs
321b5(mdo sde): gnyis la phyag 'tshal nas/ bcom ldan 'das la 'di skad ces gsol to/ /bcom ldan 'das chos rnam par grol ba'i sgo chos kyi rnam grangs 'di ni bcom ldan 'das kyis bdag gi slad du bshad do/ /de ci'i slad du zhe na/ bcom ldan 'das bdag gis bcom
321b6(mdo sde): ldan 'das bsad pa'i slad du shul zhugs kyis gtams par bgyis te bshos kyang dug dang bsres pa sbyar ba des/ bcom ldan 'das las bdag gis chos mang du thos kyang 'gyod pa rab tu bsal bar ma nus kyi/ bcom ldan 'das bdag gis chos kyi rnam grangs 'di
321b7(mdo sde): thos nas 'gyod pa de thams cad ma mchis par gyur te/ chos thams cad la snang ba'ang skyes so/ /bcom ldan 'das bdag ni 'gyod pa ma mchis the tshom ma mchis te snang ba thob pas bla na med pa yang dag par rdzogs pa'i byang chub tu sems bskyed par bgyi ste/ bcom ldan 'das
322a1(mdo sde): dper na bdud sdig can ltar bdag kyang khyad par du mchi bar 'gyur ro/ /bcom ldan 'das kyis bka' stsal pa/ khyim bdag legs so legs so/ /ngas bshad pa'i don khyod kyis khong du chud de/ ngas khyim bdag khyod la lung bstan gyis sems dang lhag
322a2(mdo sde): pa'i bsam pa 'dis bskal pa bzang po'i sangs rgyas bcom ldan 'das thams cad la bsti stang du byas/ bla mar byas/ ri mor byas te mchod nas/ de dag gi thad nas tshangs par spyad pa spyod par 'gyur/ de dag gi dam pa'i chos kyang yongs su 'dzin par 'gyur ro/ /de'i 'og
322a3(mdo sde): tu sangs rgyas bcom ldan 'das bgrang ba las 'das pa snyed cig mnyes par byas te/ bskal pa grangs med pa bdun brgya na shin tu dri ma med pa'i bskal pa la/ de bzhin gshegs pa kun nas ldang ba thams cad rnam par sel ba zhes bya ba 'jig rten du 'byung ste/ rig pa
322a4(mdo sde): dang zhabs su ldan pa zhes bya ba nas sangs rgyas bcom ldan 'das zhes bya ba'i bar du 'gyur ro/ /de nas dge bsnyen dpal sbas kyis/ bcom ldan 'das las bdag bla na med pa yang dag par rdzogs pa'i byang chub tu lung bstan pa thos nas tshim zhing mgu la yi rangs te/
322a5(mdo sde): rab tu dga' nas dga' ba dang yid bde ba skyes te/ rgyan ji snyed thogs pa bcom ldan 'das kyi sku la gsol nas tshig 'di skad ces gsol to/ /bcom ldan 'das bdag gi khyim na gter chen po bzhi mchis te/ rin po che mang po dang / gser gyis yongs su gang ba'o/ /
322a6(mdo sde): de dag las gter chen po gcig ni khyim gyi bu smad dang / bran pho dang / bran mo dang / las bgyid pa rnams la stsal to/ /gter chen po gcig ni dbul po slong ba thams cad la stsal to/ /gter chen po gcig ni dge slong phyogs bzhi nas lhags pa'i phyogs bzhi'i dge slong gi
322a7(mdo sde): dge 'dun rnams la 'bul lo/ /gter chen po gcig ni sangs rgyas la sogs pa dge slong gi dge 'dun rnams la 'bul lo/ /bcom ldan 'das bdag ni yang bar gyur te nga yi ba ma mchis/ yongs su 'dzin pa yang ma mchis na bcom ldan 'das bdag legs par bshad pa'i chos
322b1(mdo sde): 'dul ba la rab tu 'byung ste bsnyen par rdzogs shing dge slong gi tshul thob par bgyir gsol/ dge bsnyen dpal sbas legs par bshad pa'i chos 'dul ba la rab tu byung ste bsnyen par rdzogs nas dge slong gi tshul thob bo/ /de nas bcom ldan 'das la byang chub sems dpa' nam mkha'
322b2(mdo sde): mdzod kyis 'di skad ces gsol to/ /bcom ldan 'das de bzhin gshegs pa yongs su mya ngan las 'das na bskal pa grangs ma mchis pa bye bar yang dag par bsgrubs pa'i byang chub 'di su 'dzin par 'gyur/ de nas 'khor de nas byang chub sems dpa' bye ba phrag drug cu langs
322b3(mdo sde): nas de dag thams cad thal mo sbyar te/ bcom ldan 'das la phyag 'tshal nas sgra skad dbyangs gcig tu tshigs su bcad pa 'di dag gsol to/ /bcom ldan rkang gnyis dam pa ni/ /mya ngan 'das slad bdag cag rnams/ /lus dang srog tu bcas btang ste/ /dam pa'i chos
322b4(mdo sde): ni gzung bar spro/ /rnyed dang bkur sti spangs nas su/ /sten pa kun kyang rab spangs te/ /sangs rgyas ye shes bstan pa yi/ /chos 'di rjes su mi gtang ngo / /dam pa'i chos ni gzung slad du/ /gshe dang mi snyan mchi ba dang / /ngan du smra ba'i tshig rnams kyang / /bzod pa de dag
322b5(mdo sde): dang du blangs/ /tshul 'di rab tu bzung nas su/ /co 'dri ba dang sdigs pa dang / /mi bsngags pa dang mi snyan pa/ /de dag thams cad bzod par bgyid/ /dmigs pa dag la rab gnas pa/ /bdud kyi pho nya bdud kyi phyogs/ /dam pa'i chos la skur 'debs pa'i/ /dge
322b6(mdo sde): slong dag ni 'byung bar 'gyur/ /tshul khrims 'chal pa sdig chos can/ /khyim pa dang ni bsten cing gnas/ /bkur sti dag dang rnyed la brkam/ /chos 'di tshol ba mi bgyid do/ /'jig rten rgyang phan rnams dang 'dre/ /bdag la rab tu stod bgyid cing / /rab tu des pa rnams
322b7(mdo sde): la smod/ /mi mkhas nga rgyal can dag 'byung / /dgon pa'i gnas ni spangs nas su/ /rtag tu 'du 'dzi rnams la dga'/ /'jig rten gsang tshig rnams la brtson/ /'jig tshogs la ni rab tu gnas/ /mi mkhas pa dag dge 'dun las/ /zhal ta byed la rtag tu brtson/ /
323a1(mdo sde): bsam gtan bsam gtan byed spangs te/ /dkon mchog gsum dang 'dre mi bgyid/ /thos dang khrims kyis ma lags kyis/ /tshogs kyi nang na rnyed pa tshol/ /sbyin pa dag la phyir phyir brtson/ /rtog pa bcas shing mya ngan bcas/ /nga yir 'du shes bzung
323a2(mdo sde): nas su/ /mdza' dang slong ster khyim la dga'/ /de dag der ni rab 'jug cing / /'jig rten pa yi gtam rnams bgyid/ /zhing gi don dang khyim gyi don/ /de dag nyo tshong bgyid la gnas/ /thong gshol shal ba rnams ldan yang / /bdag cag dge sbyong yin zhes 'dzer/ /
323a3(mdo sde): dmigs pa yis ni rab tu bgyid/ /lta ba tha dad kun du gnas/ /stong pa nyid kyi chos thos nas/ /de dag g.yang sa bzhin du 'gyur/ /'jig rten pha rol mi spyod cing / /las kyi rnam par smin pa 'dor/ /du smra dang rab tu ldan/ /chos ma lags la chos su 'dzin/ /dge
323a4(mdo sde): sbyong rgyal po rab 'khrug cing / /de ltar rab tu ma rungs pa/ /rnam par 'jig tshe sems can phyir/ /bdag cag dam chos gzung bar bgyi/ /mdo sde rnams kyang phan tshun du/ /'thun par spyod par mi byed de/ /rang rang gi ni smra rnams la/ /de dag rtag tu mos par bgyid/ /
323a5(mdo sde): mdo sde gang dag rab zab cing / /rnam grol 'bras bur ldan pa rnams/ /rab tu 'dzin par mi bgyid de/ /de dag sna tshogs gtam rnams bgyid/ /'di 'dra ba yi dus 'di na/ /don bcas tshig 'brur ldan pa yi/ /legs par gsungs pa'i chos rnams ni/ /rab tu rnam par
323a6(mdo sde): 'jig par 'gyur/ /de yi tshe na sems can yang / /rab tu rnam par 'jig par 'gyur/ /rgyal po'i las kyis bsdigs pa na/ /'jigs shing skrag nas 'bros par 'gyur/ /'jig dus rab tu mi zad pa/ /sdig pa'i dus ni 'di 'dra tshe/ /sangs rgyas kyis ni
323a7(mdo sde): gang bshad pa/ /chos 'di bdag cag gzung bar bgyi/ /tshul 'di rab tu bzung nas su/ /gang dag chos la mi gnas pa'i/ /sems can rnams la byams par bgyi/ /de dag la ni snying rje'ang bgyi/ /sems can rnyed dang 'dod gnas pa/ /tshul khrims 'chal
323b1(mdo sde): pa mthong nas su/ /de yi 'gro ba cir 'gyur zhes/ /mchi ma'ang rab tu dbyung bar bgyi/ /dam pa'i chos la skur 'debs pa/ /de dag 'phral du mthong na yang / /de dag gshe bar mi 'gyur bar/ /ring nas byams pa btsal bar bgyi/ /rab tu bsdams nas ngag gi las/ /nyams
323b2(mdo sde): kyis ci nus bsrung bar bgyi/ /sdig pa la ni rab gnas pa/ /de la glo bur gtam mi bgyi/ /nor sbyin de bzhin bsti stang gis/ /mi rnams yongs su smin bgyis nas/ /yang dag sdig med spyod yul gyis/ /slad kyis de dag bskul bar bgyi/ /khyim dang sten pa kun spangs
323b3(mdo sde): te/ /don nyung ba dang bgyid nyung ba/ /bas mtha' dgon pa'i spyod yul ba/ /bzhin du 'gyur bar bgyi/ /'phags pa'i rigs la dga' ba dang / /sbyangs pa'i tshul khrims gnas pa dang / /mnyam bzhag shes rab ldan pa dang / /g.yel ba ma mchis 'gyur bar bgyi/ /
323b4(mdo sde): dul ba dang ni zhi ba dang / /grol bas grong du zhugs nas kyang / /sems can gang dag chos tshol ba/ /de la bdag cag chos bstan to/ /chos 'dod par ni rtogs nas su/ /shin tu ring du'ang mchi bar bgyi/ /chos la dga' zhing mos rnyed nas/ /sems can rnams
323b5(mdo sde): kyi don yang bgyi/ /sems can rnams kyi 'khrul mang po/ /de dag mngon par mthong nas kyang / /chos dang nges par rab gnas nas/ /bdag la rab tu brtag par bgyi/ /bsti stang bgyis dang ma bgyis la/ /ri rab lta bur gyur nas su/ /'jig rten gyis ni mi gos
323b6(mdo sde): pa/ /'jig rten 'dren par 'gyur bar bgyid/ /dge slong tshul las nyams rnams kyi/ /mi snyan pa dag rtogs nas kyang / /las ni bdag gir bya bar bgyi/ /de dag las ni smin ma 'gyur/ /chos rnams la ni gnas pa la/ /nged la de 'dra'i chos rnams ni/ /ji lta
323b7(mdo sde): bur yang yod med ces/ /gshed ma dag kyang 'gyod par 'gyur/ /bdag cag ming gi dge sbyong ste/ /dge sbyong yon tan med do zhes/ /yang dag bskul ba thos pa dang / /mdo sde 'di ni spong bar 'gyur/ /sna dang rna chad de dag ni/ /me long dga' bar mi 'gyur ltar/ /yang
324a1(mdo sde): dag bskul ba thos pa dag / de dag dam chos spong bar 'gyur/ /dge slong gang dag dam pa'i chos/ /rab tu 'dzin par 'byung 'gyur te/ /de dag bzhin du tshul 'chos kyang / /gang yang chos 'di mi nyan to/ /rgyal po rnams kyang slu bar bgyid/ /skye bo chen
324a2(mdo sde): po 'byed 'gyur yang / /sangs rgyas kyi ni byin rlabs kyis/ /sems can de rtag chos nyan 'gyur/ /dus ngan de tshe bdag cag rnams/ /sems can dag la sman slad du/ /lus dang srog kyang rab btang ste/ /dam pa'i chos ni gzung bar bgyi/ /'jig pa chen po'i dus de
324a3(mdo sde): na/ /tshig tsam du ni ma lags kyi/ /sgrub pa snying por bgyid par yang / /mgon pos bdag cag bsam pa mkhyen/ /dam chos 'di ni yongs bzung na/ /bsod nams tshogs ni ji tsam mchis/ /chos kyi rgyal po 'od mdzad pa/ /'jig rten snang bar mdzad la zhu/ /
324a4(mdo sde): de'i tshe bcom ldan 'das kyis byang chub sems dpa' nam mkha' mdzod la bka' stsal pa/ rigs kyi bu 'di lta ste dper na/ shar phyogs kyi stong sum cu'i 'jig rten gyi khams re re yang rdul phra rab kyi char rdul phra rab kyi rdul du bshig la/ de bzhin du lho dang / nub dang /
324a5(mdo sde): byang dang / steng dang / 'og dang / phyogs bcu kun du stong sum cu'i 'jig rten gyi khams re re yang rdul phra rab kyi rdul du bshig ste/ de nas rdul phra rab de dag thams cad ji snyed par shar phyogs su sangs rgyas kyi zhing de snyed 'das shing rdul phra rab kyi rdul gcig bzhag la/
324a6(mdo sde): tshul de lta bur shar phyogs su rdul phra rab de thams cad zad zad du bzhag kyang / shar phyogs kyi sangs rgyas kyi zhing gi mthar thug pa gang yang med do/ /shar phyogs su ji lta ba de bzhin du phyogs bcu kun gyi phyogs re rer yang sangs rgyas kyi zhing de snyed do/ /rigs kyi bu 'di ji
324a7(mdo sde): snyam du sems/ phyogs bcu'i sangs rgyas kyi zhing de dag gi rdul phra rab rnams tshul de lta bus phyogs bcur bzhag pa las tshad dam mtha' rtogs par nus sam/ gsol pa/ bcom ldan 'das de ni mi nus so/ /gzhan du na de bzhin gshegs pas sangs rgyas kyi
324b1(mdo sde): ye shes chags pa mi mnga' bas mkhyen pa ni ma gtogs so/ /bcom ldan 'das kyis bka' stsal pa/ rigs kyi bu de ltar sangs rgyas kyi zhing ji snyed pa de dag las gang du rdul phra rab de dag bzhag par gyur pa'i sangs rgyas kyi zhing de dag thams cad grong khyer gcig tu gyur te
324b2(mdo sde): brtsig pas bskor nas 'og gi chu'i phung po nas bzung ste/ srid pa'i rtse mo'i bar gyi grong khyer de dag yungs 'bru mi rtsub pa 'ba' zhig gis yongs su gang bar gyur na/ rigs kyi bu 'di ji snyam du sems/ yungs 'bru de dag mang ngam/ gsol pa/ bcom ldan 'das
324b3(mdo sde): de bzhin gshegs pas ji ltar dpe 'di btsal ba ngo mtshar to/ /bcom ldan 'das gang dpe 'di thos nas dad par 'gyur ba'i sems can de dag kyang ngo mtshar rmad du byung ba'i chos dang ldan par 'gyur ro/ /bcom ldan 'das kyis bka' stsal pa/ rigs kyi bu de bzhin gshegs
324b4(mdo sde): pa ni yungs 'bru de dag brgya phrag 'di snyed cig ce'am/ stong phrag 'di snyed cig ce'am/ brgya stong phrag 'di snyed cig ce'am/ dkrigs pa dang / gtams pa dang / khyad phyin dang / mi 'khrugs pa phrag 'di snyed cig ce'am/ sangs rgyas kyi zhing 'di snyed cig ce
324b5(mdo sde): 'am/ sangs rgyas kyi zhing brgya phrag 'di snyed cig ce'am/ sangs rgyas kyi zhing stong phrag 'di snyed cig ce'am/ sangs rgyas kyi zhing brgya stong phrag 'di snyed cig yod do/ /zhes rab tu mkhyen to/ /rigs kyi bu byang chub 'dod pa la la zhig gis sangs rgyas kyi zhing de snyed
324b6(mdo sde): rin po che sna bdun gyis rab tu bkang ste/ sbyin pa byin pa bas ji ltar skyes bu dam pa dam pa'i chos yongs su 'dzin pa gang yon tan gyi chos 'di lta bu la gnas pa de dag gis de bzhin gshegs pa gcig gis dam pa'i chos yongs su bzung na 'di de bas bsod nams ches
324b7(mdo sde): mang du skyed do/ /yungs 'bru ji snyed pa de snyed kyi sangs rgyas bcom ldan 'das rnams la gang la la zhig gis bsti stang du byas/ bla mar byas/ ri mor byas te mchod pa byas gang zab mo'i chos la bzod pa de ni de bas bsod nams ches mang du skyed do/ /yungs 'bru ji snyed pa
325a1(mdo sde): de snyed kyi gtan pa med pa'i mchod sbyin byin pa bas/ gang gzhan zhig sems can thams cad la khong khro ba med pa'i sems kyis chos la rab tu dga' zhing bzod pas gom pa bdun bor na de bas de bsod nams ches mang du skyed do/ /yungs 'bru de dag ji snyed
325a2(mdo sde): pa de snyed du brgya byin dang / tshangs pa dang / 'khor los sgyur ba'i rgyal po dang / byang chub sems dpa' snyed pa bas gzhan gang gis 'dus byas thams cad mi rtag pa dang / sdug bsngal bar rig cing chos thams cad la bdag med par rig la/ mya ngan las 'das
325a3(mdo sde): pa zhi bar rig nas/ sems can rnams la snying rje chen po bskyed de/ dkon mchog gsum gyi rigs rgyun mi 'chad pa'i phyir bla na med pa yang dag par rdzogs pa'i byang chub tu sems bskyed na/ de ni de bas ches bsod nams mang du skyed do/ /de nas bcom ldan 'das la
325a4(mdo sde): byang chub sems dpa' nam mkha' mdzod kyis 'di skad ces gsol to/ /bcom ldan 'das slad ma'i tshe slad ma'i dus na ci nas chos kyi rnam grangs 'di 'dzam bu'i gling du spyod cing rgyas par yang 'gyur bar de bzhin gshegs pas chos kyi rnam grangs 'di byin gyis brlab
325a5(mdo sde): tu gsol/ bcom ldan 'das kyis bka' stsal pa/ rigs kyi bu de'i phyir rgyal po chen po bzhi dgug pa'i tshig bshad par bya ste/ dgug pa'i tshig de dag gis rgyal po chen po bzhi 'ongs nas/ chos kyi rnam grangs 'di yun ring du gnas par bya ba dang / rgya cher
325a6(mdo sde): rnam par dbye zhing rab tu bstan pa'i phyir brtson par 'gyur ro/ /de la 'di dag ni dgug pa'i tshig go/ /'di lta ste/ d+hu d+hu re/ d+hi d+hi re/ d+h+wa dza ba ti/ d+h+wa dza a laM ka ra/ a ba dwa ni/ sha me sha ma ba ti/ shA na ti mu khe/ ni gra ha pa ra pa k+Sha/ a no d+ha ra/ ut+t+wari bi
325a7(mdo sde): ga ma/ sa ma pA tha/ pA tha shud+d+hi/ pA tha a nu ga ma/ pA tha san+d+hi/ pradz+nyA mu khe/ Ar+ya ku le/ b+hU ta rak+She a me sa tsa/ me ne sa tsa/ ta ma sa tsa/ ta ta ma sa tsa/ bud+d+ha pA da/ d+harma a nu san+d+hi/ Ar+ya ga na mu kha ma/ Ar+ya nir+g+ha ta ni/ ru sh+ta pra sA da ni/ I shwa ra pa da lo ka
325b1(mdo sde): tsit+ti kr-i ta/ a nu rA ga yan+tu/ i man+d+harma san+d+hi/ bi b+ha tsan+tu ni ruk+ta/ nirde she pra ti rak+Shan+tu/ d+har+m+ma d+ha ra Ni/ rigs kyi bu 'di dag ni rgyal po chen po bzhi dgug pa'i tshig go/ /de nas rgyal po chen po bzhi 'jigs shing skrag ste spu zing zhes byed nas bcom ldan 'das ga la ba der
325b2(mdo sde): lhags te/ bcom ldan 'das kyi zhabs la mgo bos phyag 'tshal nas/ bcom ldan 'das la 'di skad ces gsol to/ /bcom ldan 'das bdag cag rgyal po chen po bzhi chos kyi rnam grangs 'di bsrung ba dang / bskyab pa dang / sba ba dang / yun ring du gnas par bgyi
325b3(mdo sde): ba dang / rjes su gzung ba'i slad du gnas par bgyi'o/ /gang na chos kyi rnam grangs 'di spyod pa der lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci gang dag chos ma lags pa 'tshal bar 'gyur ba de dag shin tu
325b4(mdo sde): tshar gcad par bgyi'o/ /gang dag chos 'tshal bar 'gyur ba de dag gi sems rab tu dga' bar bgyi'o/ /chos smra ba de'i 'khor gyi dkyil 'khor yang yongs su legs par gzhag par bgyi'o/ /tshig gi mtshams su tshig gi mtshams sbyor bar bgyi'o/ /spobs
325b5(mdo sde): pa yang stsal bar bgyi'o/ /dran pa dang / blo gros dang / rtogs pa dang / dga' ba yang 'phel bar bgyi'o/ /de skad ces gsol pa dang / bcom ldan 'das kyis rgyal po chen po de bzhi la 'di skad ces bka' stsal to/ /grogs po dag 'di lta ste/ khyed ni
325b6(mdo sde): nga'i bu chos las skyes pa chos kyis byung ba ste/ khyed rnams nga'i dam pa'i chos yongs su gzung ba'i phyir spro ba ston pa ni legs so legs so/ /khyed rnams chos kyi rgyu 'thun pa 'dis 'jig rten du 'jig rten gyi bdag por 'gyur te/ 'jig rten thams cad las yang dag par
325b7(mdo sde): 'das nas 'phags pa'i mya ngan las 'da' ba'i dbyings su yongs su mya ngan las 'da' bar 'gyur ro/ /de nas yang bcom ldan 'das kyis byang chub sems dpa' nam mkha' mdzod la 'di skad ces bka' stsal to/ /rigs kyi bu lha'i dbang po brgya byin dgug pa'i tshig bshad
326a1(mdo sde): par bya ste/ rig pa'i gsang sngags kyi tshig de dag gis lha'i dbang po brgya byin chos kyi rnam grangs 'di bsrung ba dang / yun ring du gnas par bya ba'i phyir gnas par 'gyur ro/ /de la tshig ni 'di rnams so/ /'di lta ste/ shu b+he/ shu b+ha ma ti/ shu b+ha byU he
326a2(mdo sde): du da re/ da ri da du ra ni/ da me sha me/ u pa sha me/ khu be/ u ga sha me/ kha be/ u ga kha ra/ a so mu khe/ d+hA ra Ni/ a rad+di/ shu shru She/ sa hi te/ a b+he de b+he da san+d+hi sau me sa ma ba te sa ma rasmi/ a she/ hu hu/ he he/ khu ru khu re/ an ti kra me/
326a3(mdo sde): deb rlak+Sha sa he he ma hA b+ha ba b+ha sa bra me/ A gats+tsha du sha kro de ba nAM man+t+ra/ da sha sha ta na ya na/ bar ma ku ta d+ha ra/ i shwa ra u ma rut+pa b+ha na ni ba si/ rigs kyi bu 'di dag ni lha'i dbang po brgya byin dgug pa'i tshig ste/ dgug pa'i tshig gang gis lha'i dbang po brgya byin bkug
326a4(mdo sde): nas/ chos kyi rnam grangs 'di yun ring du gnas par bya ba'i phyir gnas par bya'o/ /de nas lha'i dbang po brgya byin chos kyi shugs kyis dga' ba skyes nas/ sum cu rtsa gsum gnas kyi khang pa thams cad rab tu g.yos par byas te/ g.yog lha brgya stong mang po dang /
326a5(mdo sde): bcom ldan 'das ga la ba der dong nas lhags te/ bcom ldan 'das kyi zhabs la mgo bos phyag 'tshal nas/ bcom ldan 'das la 'di skad ces gsol to/ /bcom ldan 'das bdag ni lha'i dbang po brgya byin te/ sum cu rtsa gsum pa'i lha la dbang bgyid de/
326a6(mdo sde): g.yog lha'i tshogs dang / chos kyi rnam grangs 'di 'dzam bu'i gling du rgyas par bgyi ba'i slad du nan tan du bgyi'o/ /chos smra ba de dag dang mdo sde 'di 'chang ba de dag la ji ltar mi gnod pa dang / dga' ba dang / mchog tu dga' ba dang / mos pa rnyed cing chos kyi
326a7(mdo sde): rgyan gyis brgyan te/ chos kyi rnam grangs 'di grong dang / grong khyer dang / grong rdal dang / yul 'khor dang / rgyal po'i pho brang du zhugs nas rab tu 'chad par 'gyur ba de ltar chos kyis bsrung ba dang / bskyab pa dang / sba bar bgyi'o/ /bcom ldan 'das bdag
326b1(mdo sde): cag chos mnyan pa'i slad du chos smra ba de dag gi gan du mchi bar bgyi'o/ /khro zhing gshe yang dang du blang bar bgyi'o/ /bdud bar chad bgyid pa'i gnod pa thams cad las kyang bsrung ba dang / bskyab pa dang / sba bar bgyi'o/ /bcom ldan 'das kyis bka' stsal pa/ kau shi ka ji
326b2(mdo sde): lta bur khyod lha'i dbang po thob pas chos kyi dbang por zhugs nas/ nga dang sangs rgyas thams cad kyi dam pa'i chos yongs su gzung ba'i phyir seng ge'i sgra sgrogs pa legs so legs so/ /de ci'i phyir zhe na/ kau shi ka de bzhin gshegs pa gcig gi dam pa'i chos yongs su
326b3(mdo sde): bzung na 'das pa dang / ma 'ongs pa dang / da ltar byung ba'i sangs rgyas bcom ldan 'das rnams kyi dam pa'i chos yongs su bzung ba yin no/ /de'i tshe bcom ldan 'das kyis yang byang chub sems dpa' nam mkha' mdzod la bka' stsal pa/ de la rigs kyi bu mi mjed kyi bdag
326b4(mdo sde): po tshangs pa dgug pa'i tshig bshad kyis/ /dgug pa'i tshig gang dag gis mi mjed kyi bdag po tshangs pa chen po chos kyi rnam grangs 'di bsrung ba'i phyir gnas par 'gyur ba nyon cig /de la dgug pa'i tshig ni 'di rnams so/ /'di lta ste/ mai tre/ shu b+ha mai tre/ d+harma mai tre/
326b5(mdo sde): mai t+r+ya/ nu sa hi te sa mai tre/ san+d+hi mai tre/ a nu ga ma mai tre/ a nu ga k+Sha mai tre/ a nut+t+wa ra mai tre/ sa tra mai tre/ d+harma mai tre/ a nu gra ha mai tre/ a pra ti sA ri mai tre/ u la lo kan mai tre/ bi lo ka na mai tre/ bi lo ka na mai tre/ be b+h+yaHa nu ga ma na mai tre/ bud+d+ha a d+hi Sh+ThA na mai tre/
326b6(mdo sde): a nu rA ga k+Sha mai tre/ a nu rA ga kha sha mai tre/ d+harma pra ti sA ra Na mai tre/ mo kha sha mai tre/ o no o no nu roM d+he/ bi ro d+ha mai tre/ o to mo mai tre/ bra h+ma ba tha mai tre/ d+h+ya na a lang+kar mai tre/ ta s+ya a nu san+d+hi kA ru Na mai tre/ ta s+ya a nu san+d+hi mu ti ta mai tre/ ta s+ya sa nu san+d+hi/ u pe k+Sha mai tre/ bra h+ma ba
326b7(mdo sde): tha a nu ga ma na mai tre/ tsit+ta U ts+tsi la l+ya mai tre/ a nu sA ra Na mai tre/ ni sti ra Na mai tre/ sarba ta a nu ga na ma na mai tre/ A gats+tsha tu brah+ma/ ud pri dz+ya/ dA na su khe na/ byut+tiSh+Tha swa ma d+he/ ni tra ma ma hA bi ma nA da/ bya ba lo kA ya/ dzam+bu dwI pa na ku ru ShA d+har+m+ma ra k+ShA na/ mA ti kra ma bud+d+ha
327a1(mdo sde): d+hi Sh+Tha nA+oM/ nam mkha' mdzod 'di dag ni mi mjed kyi bdag po tshangs pa dgug pa'i tshig go/ /de nas mi mjed kyi bdag po tshangs pa tshangs pa'i 'jig rten na 'dug pa sangs rgyas kyis byin gyis brlabs pa'i rig pa'i gsang sngags byams pa'i tshig 'di dag sangs
327a2(mdo sde): rgyas kyi mthus lha'i rna ba'i khams kyis thos te/ thos nas kyang tshangs pa brgya stong phrag drug cu rtsa brgyad dang lhan cig tu bcom ldan 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu
327a3(mdo sde): 'dug nas mi mjed kyi bdag po tshangs pas bcom ldan 'das la 'di skad ces gsol to/ /bcom ldan 'das bdag cag de bzhin gshegs pa'i byin gyi rlabs kyis byin gyis brlabs pas bdag byams pa dang snying rjer ldan te/ chos kyi rnam grangs 'di bsrung ba'i slad du nan tan du
327a4(mdo sde): bgyi'o/ /gang chos smra ba de dag 'di lta bu'i sangs rgyas kyi chos sdud cing mdo sde 'di 'dzin pa dang / 'chang ba dang / klog pa dang / 'chad pa dang / tha na glegs bam la bris te 'chang ba de dag dgon par mchis sam/ lam gol bar mchis sam/ grong dang / grong khyer
327a5(mdo sde): ram/ grong rdal du mchis sam/ yul 'khor ram/ rgyal po'i pho brang 'khor du mchis kyang rung / chos kyi gtam bgyid kyang rung ste/ chos kyi rnam grangs 'di rgya cher 'chad na bsam par bgyi'o/ /bsrung ba dang / bskyab pa dang / sba bar bgyi'o/ /de dag la spro ba stsal
327a6(mdo sde): bar bgyi'o/ /stobs yongs su rdzogs par bgyi'o/ /dran pa bsgrub par bgyi'o/ /blo gros yongs su gzung bar bgyi'o/ /rtogs pa'i rjes su 'jug par bgyi'o/ /spobs pa stsal bar bgyi'o/ /ma dad pa rnams dad par bgyi'o/ /dad pa rnams bsgral bar bgyi'o/ /bcom
327a7(mdo sde): ldan 'das ji ltar de bzhin gshegs pa'i chos kyi tshul bdag cag gis yongs su bzung ste rgya cher 'gyur ba de ltar bgyi'o/ /de skad ces gsol pa dang / bcom ldan 'das kyis mi mjed kyi bdag po tshangs pa la 'di skad ces bka' stsal to/ /legs so legs so/ /tshangs
327b1(mdo sde): pa dam pa'i chos yongs su bzung bas de bzhin gshegs pa khyod la rjes su yi rang ngo / /ji ltar ngas da ltar bskor ba bzhin du tshangs pa khyod kyis kyang ring por mi thogs par chos kyi 'khor lo rab tu bskor bar 'gyur ro/ /ji ltar khyod kyis da ltar nga'i dam pa'i chos yongs su bzung ba de bzhin
327b2(mdo sde): du tshangs pa gzhan dag kyang khyod kyi dam pa'i chos 'dzin par 'gyur ro/ /de'i tshe bcom ldan 'das kyis byang chub sems dpa' sems dpa' chen po byams pa la bka' stsal pa/ byams pa ji tsam du gzung ba dang / bcang ba dang / bklag pa dang / gzhan dag la yang rgya cher yang dag par
327b3(mdo sde): rab tu bstan par bya ba dang / de bzhin gshegs pa la byas pa gzo zhing byas pa shes pa bskyed pa dang / bdag gi bsam pa yongs su rdzogs par bya ba dang / sems can rnams kyi dge ba'i rtsa ba rgyas pa rnam par dag par bya ba dang / byang chub sems dpa' rnams chos snang ba thob par
327b4(mdo sde): bya ba dang / bdud thams cad tshar gcad pa dang / mu stegs can thams cad gzhom pa dang / don dam pa'i chos yongs su gzung ba dang / dkon mchog gsum gyi rigs mi chad par bya ba'i phyir bskal pa bye ba phrag grangs med par yang dag par bsgrubs pa'i bla na med pa yang dag
327b5(mdo sde): par rdzogs pa'i byang chub 'di khyod la yongs su gtad do/ /de skad ces bka' stsal pa dang / bcom ldan 'das la byang chub sems dpa' byams pas 'di skad ces gsol to/ /bcom ldan 'das bdag gis de bzhin gshegs pa yongs su mya ngan las 'das pa'i slad du bla na med pa'i
327b6(mdo sde): chos dkon mchog gi mdzod 'di bsrung bar bgyi'o/ /de ci'i slad du zhe na/ bcom ldan 'das 'di ni bdag dang / 'das pa dang / ma 'ongs pa dang / da ltar byung ba'i sangs rgyas bcom ldan 'das rnams kyi dam pa'i chos lags so/ /bcom ldan 'das bdag dga' ldan gyi gnas na
327b7(mdo sde): mchis te/ 'di lta bu'i mdo sde dag kun du bsrung ba dang / yongs su gzung ba dang / yun ring du gnas par bgyi ba'i slad du nan tan bgyi'o/ /bcom ldan 'das slad ma'i tshe slad ma'i dus na 'di lta bu'i mdo sde dam pa su'i rna bar grag par 'gyur ba dang / thos nas 'dzin pa dang /
328a1(mdo sde): 'chang ba dang / klog pa dang / gzhan dag la yang rgya cher rab tu ston cing bdag nyid kyang sbyor bar bgyid pa de ni bcom ldan 'das byang chub sems dpa' byams pa'i byin gyi rlabs su rig par bgyi'o/ /bcom ldan 'das de'i tshe bdud kyi phyogs kyang g.yos par gyur
328a2(mdo sde): te/ 'on kyang dge ba'i rtsa ba gang gis bdag gi spu'i khung bu re re grub pa de la stong gsum gyi stong chen po'i 'jig rten gyi khams kyi sems can de dag thams cad bdud sdig can du gyur kyang / de dag bdag gi spu'i bu ga gcig gis yongs su bzung ba'i dge ba'i rtsa ba'i brgya'i char
328a3(mdo sde): yang nye bar mi mchi ba nas dpe'i bar du yang nye bar mi mchi'o/ /bcom ldan 'das bdag gi bsod nams kyi stobs dang / ye shes kyi stobs kyis bdud kyi dkyil 'khor thams cad rab tu pham par bgyis la/ de bzhin gshegs pas bskal pa bye ba grangs ma mchis par
328a4(mdo sde): yang dag par bsgrubs pa'i byang chub 'di bsrung bar bgyi'o/ /bcom ldan 'das kyis bka' stsal pa/ byams pa legs so legs so/ /byams pa bzhi po 'di dag ni byang chub sems dpa'i las te/ bzhi gang zhe na/ 'di lta ste bdud dang / nyon mongs pa thams
328a5(mdo sde): cad tshar gcad pa dang / phas kyi rgol ba thams cad chos dang 'thun pas zil gyis mnan pa dang / sems can yongs su smin par bya ba dang / dam pa'i chos yongs su gzung ba ste/ byams pa bzhi po de dag ni byang chub sems dpa'i las so/ /las bzhi po de dag
328a6(mdo sde): las gcig gis yongs su bsdus so/ /gcig po gang zhe na/ 'di lta ste/ dam pa'i chos yongs su 'dzin pa'o/ /de'i tshe bcom ldan 'das kyis gnas brtan 'od srung chen po dang / tshe dang ldan pa kun dga' bo la bka' stsal pa/ 'od srung dang kun dga' bo ji tsam du
328a7(mdo sde): gzung ba dang / bcang ba dang / bklag pa dang / gzhan dag la yang rgya cher yang dag par rab tu bstan par bya ba'i phyir bla na med pa yang dag par rdzogs pa'i byang chub 'di yongs su gtad do/ /'od srung chen pos gsol pa/ bcom ldan 'das bdag gis mthu dang / stobs
328b1(mdo sde): dang nus pa ji lta ba bzhin du de bzhin gshegs pa'i byang chub 'di yongs su gzung bar bgyi'o/ /kun dga' bos gsol pa/ bcom ldan 'das chos kyi rnam grangs 'di bdag cag gis gzung lags te/ de bzhin gshegs pa'i byin gyi rlabs kyis bdag gis yangs shing rgyas par
328b2(mdo sde): bgyi'o/ /de nas bcom ldan 'das la byang chub sems dpa' sems dpa' chen po bsod nams kyis brgyan pas 'di skad ces gsol to/ /bcom ldan 'das rigs kyi bu 'am/ rigs kyi bu mo gang 'di lta bu'i mdo sde de bzhin gshegs pas gsungs pa zab mo zab mor snang ba rgyu ba
328b3(mdo sde): chad pa/ nges pa'i don mthong bar dka' ba/ rtogs par dka' ba/ don dam pa stong pa nyid dang ldan pa/ tshul khrims kyi rgyan gyis brgyan pa/ dran pa dang / ting nge 'dzin dang / nges par rtogs pa dang / yid rab tu dga' bar byed pa/ shes rab kyi 'od snang bar byed pa/ rnam par
328b4(mdo sde): grol ba nges par ston pa/ zhi ba/ ma gos pa/ mkhas shing rtogs pa rnams kyis rig par bya ba/ sangs rgyas thams cad kyis bstod cing bsngags pa/ gzungs dang / mdo sde'i rgyal po'i phyag rgyas btab pa/ thogs pa med pa'i spobs pa 'dzin pa dang / dran pa dang blo gros dang /
328b5(mdo sde): rtogs pa dang / mos pa rnam par 'phel ba/ bdud dang phas kyi rgol ba thams cad kyis mi non pa/ tshul khrims 'chal ba rnams spa 'gong ba/ sbyangs pa'i yon tan dang / yo byad bsnyung ba dang / sdom pa tshar phyin pa dang / gtong ba'i yon tan gyi chos la rab tu gnas pa/ yon
328b6(mdo sde): tan gyi chos mtha' yas pa las nges par byung ba/ sangs rgyas thams cad kyi chos dang ye shes 'di 'dzin tam/ len tam/ 'chang ngam/ klog gam/ kun chub par byed dam/ gzhan dag la yang rgya cher yang dag par rab tu ston tam/ yi ger 'dri 'am/ yi ger 'drir 'jug
328b7(mdo sde): gam/ tshig tu 'don tam/ sems sam/ rtog gam/ tshul bzhin nges par sems sam/ nan tan la gnas pa de dag bsod nams ji tsam zhig skyed par 'gyur/ de nas bcom ldan 'das kyis byang chub sems dpa' bsod nams kyis brgyan pa la slar tshigs su bcad pa 'di
329a1(mdo sde): dag gsungs so/ /phyogs bcu rgya cher dpag tu med pa yi/ /zhing rnams sangs rgyas spyan gyis gang gzigs pa/ /de dag thams cad rin chen rab bkang ste/ /byang chub sems dpas sbyin pa byin pa bas/ /gang gis sangs rgyas mang pos bshad pa yi/ /
329a2(mdo sde): mdo 'di 'dra ba rab bzang ma gos pa/ /'chang ngam klog gam gzhan la ston byed pa/ /de yi bsod nams de ni ches mchog go/ /me tog dri zhim byug pa gdugs rnams dang / /ba dan rgyal mtshan lda ldi gos rnams kyis/ /zhing de thams cad yongs su gang byas nas/ /byang chub
329a3(mdo sde): sems dpas sangs rgyas mchod pa bas/ /bde gshegs bstan pa dam chos rab 'jig cing / /'gag pa'i tshe na gang zhig bag yod pa/ /dam pa'i chos ni yongs su 'dzin byed pa/ /de yi bsod nams de ni ches mchog go/ /phyogs bcu dag na rgya mtsho gang yod pa/ /de dag
329a4(mdo sde): 'bru mar dri zhim rab bkang ste/ /snying po ri rab tshad tsam byas nas su/ /rgyal ba'i mchod rten me mar bus pa bas/ /gang gis chos sgron 'di ni rab 'jig tshe/ /'jig rten 'di dag mun pas bsgribs shes nas/ /rgyal bas gsungs pa'i chos 'di 'dzin byed na/ /de yi bsod nams
329a5(mdo sde): de ni ches mchog go/ /sangs rgyas kyi ni byang chub mchog tshol zhing / /zhing rnams bye bar 'dren pa gang mthong ba/ /de dag la ni bskal pa bye mang du/ /lha rdzas 'du byed yid 'ong mchod pa bas/ /gang zhig sangs rgyas byas pa gzo ba dang / /dkon mchog gsum ni rjes su gzung ba
329a6(mdo sde): dang / /chos 'di la ni sems can gzud pa'i phyir/ /dam chos 'dzin pa de ni ches mchog go/ /ji ltar mgon po rnams kyi chos 'dzin ltar/ /sems can gang ngas sangs rgyas spyan gyis gzigs/ /de dag gang gis brgya byin tshangs par bkod/ /de yi bsod nams de snyed
329a7(mdo sde): mi 'phel lo/ /sems can de kun dgra bcom bkod pa dang / /rang rgyal theg par rab tu bkod pa bas/ /gang zhig byang chub tu ni sems bskyed nas/ /dam chos 'dzin pa de ni khyad par 'phags/ /gal te bsod nams de la gzugs yod na/ /phyogs bcu'i zhing rnams thams
329b1(mdo sde): cad gang bar 'gyur/ /skyes bu khyu mchog ye shes ma gtogs par/ /bsod nams de yi snod ni yod ma yin/ /ji ltar bskal pa bye ba stong brjod kyang / /sangs rgyas ye shes mtha' yod ma yin ltar/ /de bzhin gshegs kyi dam chos 'dzin pa yi/ /bsod nams de yang tshad
329b2(mdo sde): yod ma yin no/ /de nas byang chub sems dpa' bsod nams kyis brgyan pas bcom ldan 'das las dam pa'i chos yongs su 'dzin pa'i bsod nams bshad pa 'di thos nas tshim zhing mgu la yi rangs te rab tu dga' nas/ dga' ba dang yid bde ba skyes te/ bcom ldan 'das
329b3(mdo sde): la 'di skad ces gsol to/ /bcom ldan 'das byang chub sems dpa' gang dag dam pa'i chos yongs su 'dzin pa la brtson par mi bgyid pa de dag ni bdud kyis byin gyis brlabs pa lags so/ /bcom ldan 'das gang dag dam pa'i chos yongs su 'dzin pa dang bral ba'i dge ba'i rtsa ba
329b4(mdo sde): gzhan thams cad ni bdag la yungs 'bru tsam du gda'o/ /dam pa'i chos yongs su 'dzin pa'i dge ba'i rtsa ba ni phyogs bcu'i nam mkha'i khams ji lta ba bzhin du bdag 'du shes gnas par gyur to/ /bcom ldan 'das 'di ltar bdag sems can thams cad la bde bar 'tshal ba'i slad
329b5(mdo sde): du lus dang srog kyang bor te/ bde ba thams cad mi 'tshal bar dam pa'i chos yongs su bzung ba'i slad du go cha bgo bar bgyi'o/ /chos kyi rnam grangs 'di bshad pa na byang chub sems dpa' nam mkha' mdzod kyi bsod nams kyi rnam par smin pa'i rgyu 'thun pas phyogs bcu'i sangs rgyas kyi
329b6(mdo sde): zhing dpag tu med pa nas/ byang chub sems dpa' nam mkha' mdzod dang blo mnyam pa'i byang chub sems dpa' rnams kyis chos kyi rnam grangs 'di la mchod pa bya ba'i phyir nam mkha'i dkyil nas me tog gi char mngon par rab tu phab bo/ /bar snang las kyang sgra 'di skad ces byang chub sems
329b7(mdo sde): dpa' sems dpa' chen po nam mkha' mdzod kyis 'dus pa chen po'i le'u 'di brgyan te yongs su gzung ba'i bar du sangs rgyas kyi bya ba byas so/ /byang chub kyi sems dang ma bral ba'i sems can gang dag chos kyi rnam grangs 'di 'dzin par 'gyur ba de dag kyang de bzhin du dam pa'i chos rgyan
330a1(mdo sde): par byed par 'gyur ro/ /de nas bcom ldan 'das kyis de'i tshe sku las 'di lta bu'i 'od rab tu btang bas 'od des phyogs bcu'i sangs rgyas kyi zhing thams cad rgyas par gang bar gyur to/ /chos kyi rnam grangs 'di'i thog ma dang / bar ma dang / tha ma bshad pa na sems can dpag tu med
330a2(mdo sde): grangs med pa ni byang chub tu sems skyes so/ /sems can dpag tu med grangs med pa dag ni bzod pa thob par gyur to/ /sems can la la dag ni sems rnam par grol lo/ /la la dag ni chos kyi mig rnam par dag go/ /la la dag ni 'dod chags dang bral ba rnyed do/ /la la dag ni lha dang mi'i phun
330a3(mdo sde): sum tshogs pa yongs su bzung bar gyur te/ sangs rgyas gzhan dag la yang lta ba'i phyir rgyu bsags par yang gyur to/ /de dag thams cad la yang bcom ldan 'das rjes su thugs rang ngo / /bcom ldan 'das kyis de skad ces bka' stsal nas/ byang chub sems dpa' sems dpa' chen po nam
330a4(mdo sde): mkha' mdzod dang / byang chub sems dpa' sems dpa' chen po byams pa dang / byang chub sems dpa' ltad mo can dang / byang chub sems dpa' lag na rin po che dang / byang chub sems dpa' rin chen dpal dang / byang chub sems dpa' yon tan rgyal po'i 'od dang / byang chub sems dpa'
330a5(mdo sde): bsod nams kyis brgyan pa dang / byang chub sems dpa' ngan song spong ba dang / byang chub sems dpa' chos kyi rgyal po dang / tshe dang ldan pa shA ri'i bu dang / tshe dang ldan pa 'od srung chen po dang / tshe dang ldan pa kun dga' bo dang / mi mjed kyi bdag po tshangs pa dang / lha'i dbang po brgya byin dang /
330a6(mdo sde): rgyal po chen po bzhi dang / dge slong de dag dang / byang chub sems dpa' de dag dang / thams cad dang ldan pa'i 'khor de dang / lha dang / mi dang / lha ma yin dang / dri zar bcas pa'i 'jig rten yi rangs te bcom ldan 'das kyis gsungs pa la mngon par bstod do// //'dus pa chen po'i le'u las 'phags
330a7(mdo sde): pa nam mkha' mdzod kyis zhus pa zhes bya ba theg pa chen po'i mdo rdzogs so/ / //rgya gar gyi mkhan po bi dza ya shI la dang / shI len dra bo d+hi dang / zhu chen gyi lo ts+tsha ba ban de ye shes sdes bsgyur te skad gsar chad kyis kyang bcos nas gtan la phab pa// //
330b1(mdo sde): @#//rgya gar skad du/ Ar+ya mai tri pa ri pr-its+tsha nA ma ma hA yA na sU tra/ bod skad du/ 'phags pa byams pas zhus pa zhes bya ba theg pa chen po'i mdo/ sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom
330b2(mdo sde): ldan 'das rgyal po'i khab na bya rgod kyi phung po'i ri la dge slong gi dge 'dun chen po dang thabs cig tu bzhugs te/ byang chub sems dpa'i dge 'dun chen po dang yang thabs cig go/ /de nas byang chub sems dpa' sems dpa' chen po byams pa stan las langs te/ bla gos phrag pa
330b3(mdo sde): gcig tu gzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das 'di la chos sbyin pa'i rnam par smin pa gang lags/ de skad ces gsol pa dang /
330b4(mdo sde): bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/ /byams pa sus stong gsum gyi stong chen po'i 'jig rten gyi khams gang gA'i klung gi bye ma snyed rin po che sna bdun gyis yongs su bkang ste/ de bzhin gshegs pa dgra bcom
330b5(mdo sde): pa yang dag par rdzogs pa'i sangs rgyas rnams la dbul ba phul ba bas/ gang gis snying rje bas tshigs su bcad pa gcig gzhan gyi rgyud la bzhag na byams pa bsod nams kyi phung po 'di la bsod nams kyi phung po snga ma des brgya'i char yang nye bar mi 'gro/ stong gi cha dang / brgya stong gi cha dang / bye
330b6(mdo sde): ba'i cha dang / bye ba khrag khrig brgya stong gi cha dang / grangs dang / cha dang / bgrang ba dang / dpe dang rgyur yang mi bzod do/ /bcom ldan 'das kyis de skad ces bka' stsal te/ bde bar gshegs pas de skad gsungs nas/ ston pas gzhan yang 'di skad ces bka' stsal to/ /gang gis gang gA'i bye snyed
330b7(mdo sde): 'jig rten khams/ /de dag rin chen byur bur bkang byas te/ /dga' rab sems kyis rgyal la phul ba bas/ /gang gis tshigs bcad gcig cig sems can byin/ /rin chen sbyin pa shin tu rgya chen de/ /snying rje bskyed nas tshigs bcad sbyin pa la/ /gang gA'i cha dang grangs su'ang mi phod
331a1(mdo sde): na/ /lan gnyis lan gsum sems la ga la zhig /bcom ldan 'das kyis de skad ces bka' stsal nas/ byang chub sems dpa' sems dpa' chen po byams pa dang / byang chub sems dpa' de dag dang / dge slong de dag dang / lha dang / mi dang / lha ma yin
331a2(mdo sde): dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa byams pas zhus pa zhes bya ba theg pa chen po'i mdo rdzogs so// @#//rgya gar skad du/
331a3(mdo sde): Ar+yA ba lo ki te shwa ra pa ri pr-its+tsha sap+ta d+har+m+ma ka nA ma ma hA yA na sU tra/ bod skad du/ 'phags pa spyan ras gzigs dbang phyug gis zhus pa chos bdun pa zhes bya ba theg pa chen po'i mdo/ bcom ldan 'das 'jam dpal gzhon nur gyur pa la phyag 'tshal lo/ /'di skad bdag gis
331a4(mdo sde): thos pa dus gcig na/ bcom ldan 'das rgyal po'i khab bya rgod phung po'i ri la dge slong stong nyis brgya lnga bcu'i dge slong gi dge 'dun chen po dang / byang chub sems dpa' sems dpa' chen po rab tu mang po dang thabs cig tu zhugs te/ de nas byang chub sems dpa' sems
331a5(mdo sde): dpa' chen po 'phags pa spyan ras gzigs dbang phyug stan las langs te/ bla gos phrag pa gcig tu gzar nas pus mo g.yas pa'i lha nga pad ma'i lte ba la btsugs te/ bcom ldan 'das ga la ba der thal mo sbyar ba btud de/ bcom ldan 'das la 'di skad ces
331a6(mdo sde): gsol to/ /bcom ldan 'das byang chub kyi sems bskyed ma thag pa'i byang chub sems dpas chos du zhig la bslab par bgyi/ de skad ces gsol pa dang / bcom ldan 'das kyis byang chub sems dpa' sems dpa' chen po 'phags pa spyan ras gzigs dbang phyug
331a7(mdo sde): la 'di skad ces bka' stsal to/ /rigs kyi bu byang chub tu sems bskyed ma thag pa'i byang chub sems dpas chos bdun la bslab par bya ste/ bdun gang zhe na/ 'di lta ste/ rnam par rtog pas kyang 'dod pa la sten par mi byed na dbang po gnyis kyis sbyor ba lta smos kyang ci
331b1(mdo sde): dgos/ tha na rmi lam gyi nang du yang mi dge ba'i bshes gnyen sten par mi byed pa dang / bya dang 'dra ba'i sems kyis yongs su 'dzin pa med par bya ba dang / thabs dang shes rab la mkhas pas nga rgyal dang / ngar 'dzin pa med par bya ba dang / dngos po dang dngos po med pa spangs nas
331b2(mdo sde): stong pa nyid kyi rnam par thar pa brtan po dang ldan par bya ba dang / yang dag par bden pa ma yin pa'i kun du rtog pa'i shes pas sgyu ma dang / rmi lam dang 'dra bar 'khor ba las mngon par dga' bar bya ba ma yin pa dang / rgyu dang 'bras bu la skur pa gdab par mi bya ba ste/ rigs kyi bu byang chub
331b3(mdo sde): tu sems bskyed ma thag pa'i byang chub sems dpas chos bdun po de dag la bslab par bya'o/ /bcom ldan 'das kyis de skad ces bka' stsal nas/ byang chub sems dpa' 'phags pa spyan ras gzigs dbang phyug dang / dge slong de dag dang byang chub sems dpa' de dag yi rangs te
331b4(mdo sde): bcom ldan 'das kyis gsungs pa la mngon par bstod do/ /'phags pa spyan ras gzigs dbang phyug gis zhus pa chos bdun pa zhes bya ba theg pa chen po'i mdo rdzogs so// //rgya gar gyi mkhan po dI paM ka ra shrI dz+nyA na dang / lo ts+tsha ba dge slong dge ba'i
331b5(mdo sde): blo gros kyis bsgyur ba/ / @#//rgya gar skad du/ Ar+ya pra ti b+hA na ma ti ba ri pr-I ts+tsha nA ma ma hA yA na sU tra/ bod skad du/ 'phags pa spobs pa'i blo gros kyis zhus pa zhes bya ba theg pa chen po'i mdo/ sangs rgyas dang byang chub sems dpa'
331b6(mdo sde): thams cad la phyag 'tshal lo/ /'di skad bdag gis thos pa'i dus gcig na/ bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba na dge slong stong nyis brgya lnga bcu'i dge slong gi dge 'dun chen po dang / byang chub sems dpa' khri dang
331b7(mdo sde): thabs cig tu bzhugs te/ de nas bcom ldan 'das 'khor mang pos yongs su bskor cing mdun gyis bltas nas chos ston to/ /de'i tshe tshong dpon spobs pa'i blo gros zhes bya ba zhig tshong dpon gyi bu lnga brgya tsam so so'i g.yog 'khor lnga brgya lnga brgyas yongs su bskor cing mdun du bdar
332a1(mdo sde): ba dang lhan cig tu mnyan du yod pa'i grong khyer nas byung ste/ rgyal bu rgyal byed kyi tshal mgon med zas sbyin gyi kun dga' ra ba ga la ba dang / bcom ldan 'das ga la de logs su song ste phyin nas/ bcom ldan 'das kyi zhabs la mgo bos phyag 'tshal te/ bcom ldan
332a2(mdo sde): 'das la lan gsum bskor ba byas nas g.yog 'khor dang bcas te phyogs gcig tu 'dug go/ /de nas sangs rgyas kyi mthus tshong dpon spobs pa'i blo gros stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga
332a3(mdo sde): la ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das ni bla ma'i mchog /khams gsum pa'i dam pa/ byang chub kyi bsod nams kyi lhag pa'i gzhi/ sems can thams cad nges par sgrol bar mdzad pa/ kun du khyab pa'i
332a4(mdo sde): thabs la mkhas pa'i phyogs thug pa ma mchis pa nges par thob par mdzad pa lags na/ bcom ldan 'das ma mchis pa'i dus snyigs ma'i rnyog pa lnga dang ldan pa la dug gsum 'bar zhing rab tu 'bar la/ gcig la gcig gdung bar bgyid pa'i sems can rnams kyi nang na gang
332a5(mdo sde): nyes par bsam pa sems pa'i dus na gtso bo ma mchis shing de gang gi yang ma lags pa dang / rgyal po dang / blon po chen po rnams yul la sred pas zil gyis non te phan tshun mi 'thun zhing gcig la gcig g.yul 'gyed pa dang / de dag gcig la gcig g.yul 'gyed pa na gzhan
332a6(mdo sde): dag gi dmag gi dpung gi tshogs dang / de las gzhan pa yul gyi mi lus chab 'tshal ba rnams kyi ming yang mi gda' ba dang / sangs rgyas kyi bsod nams kyi mthus sangs rgyas kyi slob ma gang zag bzhi po mang po de dag kyang bstan pa 'di la 'jug cing rab tu byung ba'i tshul 'thob pa dang /
332a7(mdo sde): de dag kyang phyi rol gyi gos ngur smrig tsam dang / khong pa'i nang gi 'dun pa dang / zhe sdang dang / shin tu ma gus shing phan tshun mi 'thun la gcig la gcig skur pa 'debs par bgyid pa dang / skyon sgrogs par bgyid pa dang / yon tan nges par sbed par bgyid pa dang / nga rgyal dang /
332b1(mdo sde): rgyags pa dang / dregs pas non cing ngar 'dzin pa dang / nga yir 'dzin par bgyid pa dang / de dag shi 'phos na yang ngan song gsum du skye zhing yud tsam zhig rnyed pa'i dpal yang ma 'tshal ba dang / tshe rabs gzhan dag tu bskal pa mang por sdug bsngal gyi tshor ba mi bzad pa/
332b2(mdo sde): rtsub pa/ tsha ba/ yid du mi mchi ba dag 'byung bar 'gyur ba yang mthong lags so/ /bcom ldan 'das de'i slad du sems can 'di dag yongs su smin par bgyi ba dang / ngan 'gro'i lam las rnam par bzlog nas bsod nams kyis gzhal med khang thob par bgyi ba'i chos rnams
332b3(mdo sde): gang lags/ de skad ces gsol pa dang / bcom ldan 'das kyis tshong dpon spobs pa'i blo gros la 'di skad ces bka' stsal to/ /spobs pa'i blo gros de ltar khyod seng ge'i sgra bsgrags pas de bzhin gshegs pa la zhu zhing / de ltar sems can thams cad de bzhin
332b4(mdo sde): gshegs pa la chos zhu bar spro ba skyed pa legs so legs so/ /spobs pa'i blo gros sems can rnams gang thob nas legs par rab tu dpal dang ldan par 'gyur zhing / nag po'i phyogs sgrub pa spangs nas dkar po'i phyogs la zhugs shing / don thams cad
332b5(mdo sde): 'grub par 'gyur ba'i chos de dag khyod zhus shig zhus nas kyang the tshom med par nyon cig dang bshad par bya'o/ /de nas bcom ldan 'das la spobs pa'i blo gros kyis zhus pa/ bcom ldan 'das las gang dag gis ni lha rnams kyi ris su skye bar 'gyur/ gang dag
332b6(mdo sde): gis ni mi rnams kyi ris su skye bar 'gyur/ gang dag gis ni sems can dmyal ba rnams su skye bar 'gyur/ gang dag gis ni dud 'gro rnams su skye bar 'gyur/ gang dag gis ni rnams su skye bar 'gyur/ gang dag gis ni rigs mthon po rnams su skye
332b7(mdo sde): bar 'gyur/ gang dag gis ni bran dang bran mo rnams su skye bar 'gyur/ bcom ldan 'das las gang dag gis ni mi rnams kyi nang du sems can skyes pa rnams skal ba bzang por 'gyur zhing khyim khol dang ldan pa dang / kha dri bda' ba dang / kha dog dang ldan pa dang /
333a1(mdo sde): mthong na dga' ba dang / gnod pa ma mchis pa dang / lus dang sems shin tu tha mal du gnas pa dang / skye bo mang pos bsngags pa rnams su 'gyur/ las gang dag gis ni sems can rnams mi'i dam pa thob nas rtag tu skur pa 'debs pa thob par 'gyur zhing /
333a2(mdo sde): skye bo mang po mi dga' ba dang / mdog mi sdug pa dang / kha dri mi bda' ba dang / gnod pa mang ba dang / sems mi dga' ba dang / lus shin tu sbyangs pa ma lags pa dang / nyes byas kyi las thams cad bgyid par 'gyur/ bcom ldan 'das las gang dag gis ni legs par gsungs pa'i
333a3(mdo sde): chos 'dul ba 'di la rab tu byung ba dge sbyong dang rigs kyi bu dang / rigs kyi bu mo nye bar zhi ba gtso bor 'dzin pa rnams gang dang gang du skye ba'i skye ba thams cad du rgyun du sangs rgyas dang / chos dang / dge 'dun dkon mchog rnams dang mi 'bral bar 'gyur zhing / sangs rgyas bcom ldan 'das
333a4(mdo sde): rnams mthong nas kyang de dag las chos thos nas yid dga' zhing ci bsams pa bzhin du don yang grub par 'gyur/ bdag gis zhu ba bcu po de dag zhus pa lags na 'byung po grangs ma mchis pa thams cad la sman pa'i slad du bcom ldan 'das gsol ba ma btab par dge ba'i bshes gnyen mdzad pa/
333a5(mdo sde): thugs rje chen po dang ldan pa/ dbang dang ldan pa/ chos thams cad la lkog tu ma gyur pa'i spyan dang ldan pas rnam par phye ste rgyas par lan stsal du gsol/ de nas bcom ldan 'das kyis spobs pa'i blo gros la bka' stsal pa/ spobs pa'i blo gros khyod kyis ji lta bu zhu ba zhus pa rnams rgyas par rnam
333a6(mdo sde): par phye ste bshad kyis nyon cig / tshong dpon spobs pa'i blo gros kyis bcom ldan 'das de bzhin 'tshal lo zhes gsol nas/ bcom ldan 'das kyi ltar nyan pa dang / bcom ldan 'das kyis 'di skad ces bka' stsal to/ /spobs pa'i blo gros sems can las lnga dang ldan pa rnams kyis ni
333a7(mdo sde): lha nyid thob par 'gyur te/ lnga gang zhe na/ dang po byams pa dang ldan pa'i sems kyis gnod pa med par sems can rnams yongs su skyong bar byed cing bzod pa dang ldan pa rnams yin/ gzhan gyis nor 'phrog par mi byed cing bkren pa'i sems dang ldan pa ma yin pas yongs su gtong bar byed pa yin/
333b1(mdo sde): gzhan gyi chung ma la spyod pa rnams kyang yongs su dag pa ma yin te/ bslab pa'i gzhi rnams kyang srung bar byed pa yin/ gso sbyong la brtson zhing bden par smra ba yin rang bzhin du 'dug cing rang gi skyon tshad med pa spong bar byed la myos par 'gyur ba'i btung ba spangs pa yin te/ las lnga po de dag
333b2(mdo sde): dang ldan pa rnams lha'i lus thob par 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /srog chags gsod las ldog pa byas pas lha dang mi dang lha min rnams/ /'jig rten du ni mi thub lus can tshe ring nad med 'gyur ba yin/ /'od kyi dkyil
333b3(mdo sde): 'khor dag pa'i lus can shes ldan dri med rdzogs pa'i lus/ lha nang rab mchog de yi longs spyod sna tshogs dpal can rtag tu 'byung / /bor ma thag tu lha nang rtag tu lha yi dbang phyug rnams su 'gyur/ /bsam med bsal ba 'phro ba rnam log rin chen longs spyod rnams dang ldan/ /
333b4(mdo sde): rtag tu dga' zhing rab tu yid dga' dpal ldan gzhal med khang gnas shing / /rtse zhing dga' ba'i dpag bsam shing gi yul na me tog gtor lus ldan/ /mkhas shing 'dod pa mi phan yongs spangs dri mchog dag pa'i lus dang ldan/ /tshe rabs kun du dpe med gser mchog lus dang
333b5(mdo sde): ldan zhing rab tu mdzes/ /rtag tu lha yi nang du skal ba bzang thob lus las 'od 'byung 'gyur/ /lha mo sna tshogs tshogs kyis bskor cing 'dod pa'i dpal la spyod par byed/ /sngon chad cho ga bzhin du ngag skyon bzhi spangs kha ni dri zhim ldan/ /gsal zhing thogs med mi 'jigs tshig
333b6(mdo sde): mchog lha rnams 'dir ni nges par 'byung / /yang dag lan 'debs rnam bsgrags snyan cing skye bos shin tu tshig gzung 'os/ /pi bang rol mo sgra 'byor sprin sgra skad snyan pho brang 'khor skad ldan/ /ma rmongs sems kyis myos 'gyur ma legs rjod byed spangs pas lhar 'gyur zhing / /grangs
333b7(mdo sde): med dge ba'i lha yis mchod pa lha yi gnas na gnas par 'gyur/ /blo dang ldan zhing lus brtan yid bzang bag yod kun dang ldan par 'gyur/ /de dag rtag tu bde 'gyur dbang rnams de dag phan pa rjod par byed/ /gal te tshe zad lha yi yul nas lhung ba'i lha rnams de tshe smad/ /sdig med
334a1(mdo sde): lo brgya nyi shu lon na lha yi gnas su 'gro bar 'gyur/ /bsod nams lnga mngon gyur pas de ni dam pa dpal ldan lus 'od can/ /lha rnams lam sel byed cing lha rnams bye bas mchod de brtan par 'gro/ /de nas bcom ldan 'das kyis yang spobs pa'i blo gros la bka'
334a2(mdo sde): stsal pa/ spobs pa'i blo gros sems can las lnga dang ldan pa rnams mi rnams kyi nang du skye bar 'gyur te/ lnga gang zhe na/ dang po byas pa gzo bas sbyin pa dang / bkren pa dang / dbul po dang / sdug bsngal ba la kun bged pa dang / dge ba bcu'i las kyi lam ma nyams par
334a3(mdo sde): sten pa dang / sems can thams cad la zhe 'gras pa med pa'i bzod pa dang / brtson 'grus kyis sems can le lo can rnams dge ba'i chos la spro bar byed cing nges pa'i sems kyis gus pa dang bcas la 'thun par 'dzin pa ste/ spobs pa'i blo gros sems can las lnga po de dag dang
334a4(mdo sde): ldan pa rnams mi nyid 'thob par 'gyur zhing longs spyod kyang chen por 'gyur ba dang / tshe ring ba dang / mdzes pa dang / gzi brjid dang ldan pa dang / 'jig rten gyi rje dpon du 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /sbyin pa byin
334a5(mdo sde): pas mi yi rgyal po dam par 'gyur/ /rtag tu longs spyod 'byor dang ldan par rab tu 'gyur/ /lus ngan po dang mtshungs par sbyin dang spyod par byed/ /rigs dang dam pa thob pas rtag tu dga' bar 'gyur/ /tshul khrims ma nyams de ni dkon mchog mchod par byed/ /nyes byas yongs
334a6(mdo sde): su spangs pas shin tu nges pa ste/ /tshe ring dam pa thob pas 'chi 'pho med pa yin/ /bde ba thob pas skyon med rab tu dga' bar 'gyur/ /des pa'i mi ni pha rol sems 'khrugs ma byas shing / /gzhan dag rnams kyis gnod byas phyir ni gnod mi byed/ /de bzhin tshig ngan brjod
334a7(mdo sde): kyang gshe bar mi byed pas/ /dge ba mchog gi tshul thob nas ni mdzes par 'gyur/ /brtson 'grus bzang la lhag pa'i bsam pas sems dkar zhing / /stobs dang gzi brjid chen po dge ba rnams dang ldan/ /dmag dpon nyid kyi dam pa thob par gyur pas na/ /longs
334b1(mdo sde): spyod 'byor pa'i spyod yul ldan pas lha der 'gyur/ /mi 'phrog sems ldan mkhas shing shin tu 'thun pa ste/ /byas pa gzo zhing las la 'dod par rab tu byed/ /dkon mchog gsum dang ma la sogs la mchod mdzangs pa/ nam yang kun la the tsom byed par mi 'gyur ro/ /mi gang khyad par
334b2(mdo sde): 'phags pa dge ba lnga po rnams/ /byed pa de ni sa yi bdag por rab tu 'gyur/ /stobs la sogs dang gzugs dang longs spyod mi zad ldan/ /grags ldan shin tu gtso bo rnams kyis rim gro byas/ /de nas bcom ldan 'das kyis yang spobs pa'i blo gros la bka' stsal pa/ spobs pa'i blo gros
334b3(mdo sde): sems can las lnga dang ldan pa rnams ni sems can dmyal ba rnams su skye bar 'gyur zhing skyes nas kyang de dag tu bskal pa bye ba mang por gnas par 'gyur te/ lnga gang zhe na/ 'di lta ste/ sangs rgyas dang / chos dang / dge 'dun dkon mchog la dad par mi byed la kun du bsngags pa ma yin
334b4(mdo sde): brjod pas skur pa 'debs par byed cing 'phags pa'i lam la brnyas pa dang / de bzhin gshegs pa'i mchod rten 'jig pa dang / bar gyi dus na yang dge slong dang / dge slong ma dang / dge bsnyen dang / dge bsnyen ma gang zag bzhi po mang por mi gus pa 'thun par mi 'dzin pa/
334b5(mdo sde): 'jig rten gyi smra ba lhur len pa/ dkon mchog gsum gyi dkor 'phrog pa dang / gcig la gcig nyes rtsom gyis/ gcig la gcig skur pa 'debs pa'i tshig gis rgyal po dang / rje dpon dang / blon po dang / pha dang / bu rnams gcig la gcig mi 'thun pas mi gus pa rnams
334b6(mdo sde): dang / ma 'ongs pa'i dus na dge slong rnams de bzhin gshegs pa'i bstan pa la zhugs te/ de bzhin gshegs pa dgra bcom pa yang dag par rdzogs pa'i sangs rgyas ston pa la brten nas khyim nas khyim med par rab tu byung ste/ bdag nyid dge slong yin par khas 'che zhing dge ba'i chos
334b7(mdo sde): yang dag par sgrub pa la mi gnas la/ mkhan po dang / slob dpon rnams mgu bar mi byed cing bka' blo mi bde la 'thun par mi 'dzin cing yang dag par rjes su bstan kyang rjes su bstan pa la sgrub par mi byed cing sangs rgyas kyi byang chub spong bar byed la bdag la stod par byed/ gzhan
335a1(mdo sde): la smod par byed cing nga rgyal dang / rgyags pa dang / dregs pa'i shas che la bla ma rnams la brnyas par byed/ rnyed pa dang bkur sti la lhag par zhen cing skur pa 'debs par byed pa ste/ spobs pa'i blo gros sems can las lnga po de dag dang ldan pa rnams ni sems can
335a2(mdo sde): dmyal ba rnams su skye bar 'gyur zhing / skyes nas kyang ji srid du stong gsum gyi stong chen po'i 'jig rten gyi khams 'dir 'jig pa ma byung ba de srid du gnas par 'gyur zhing / 'jig pa byung nas kyang 'jig rten gyi khams gzhan na sems can dmyal ba gang dag yod pa de dag tu 'phen par
335a3(mdo sde): 'gyur ro/ /gang gi tshe der yang 'jig pa byung bar gyur na/ de'i tshe 'jig rten gyi khams gzhan na sems can dmyal ba gang dag yod pa de dag tu 'phen par 'gyur ro/ /de bzhin du sbyar te/ kun du 'jig rten gyi khams grangs med pa dag na sems can dmyal ba gang dag yod pa de dag
335a4(mdo sde): tu 'khyam zhing sdug bsngal nyams su myong la 'byung ba'i mtha' med do/ /de nas bcom ldan 'das kyis de'i tshe tshigs su bcad pa 'di dag bka' stsal to/ /rmongs pas thog ma med nas 'jigs pa'i sdug bsngal bying gyur pa'i/ /'jig rten sangs rgyas yon tan rgya mtsho khas len mi
335a5(mdo sde): byed de/ /de ni kun rig ma yin rnal 'byor rgyal po ma yin zhes/ /bdag nyid chud gzan skye bo gzhan rnams la yang slu bar byed/ /bde bar gshegs pa'i mchod rten 'byor pa sdug pa'i mchog byas na/ /de ni dge ba chung 'gyur 'jig par byed pa'i char 'gyur zhes/ /mi dge 'di ni mngon
335a6(mdo sde): sum dge ba mdun na yod bzhin du/ /'on kyang sdig pa rnam pa sna tshogs kun tu spyod par byed/ bar ma rtsod pa'i dus 'dir bzhi po bkres pas nyam thag pa/ /phan tshun 'khon du 'dzin pas dkrugs shing bla ma smod par byed/ /'khor du 'dus pa 'dul ba'i dga' ba 'di ni rnam bshig pas/ /
335a7(mdo sde): mi bzad ro med log par ltung ba'i sar ni 'gro bar 'gyur/ /rgyal po pha dang sring mo spun dang gzhon nu bu mo rnams/ /byams pa'i yid ni log gyur longs spyod rnams la brkam chags te/ /byis pa bu ltar thams cad gcig la gcig ni bzhad gad byed/ /log ltung dam pa rnam par 'bying bar
335b1(mdo sde): myur du 'gro bar 'gyur/ /ma 'ongs dus 'dir gang dag shin tu sdig can sems can rnams/ /'thun par mi 'dzin dge sbyong kha dog 'dzin pa gzugs mi sdug/ /ngan pa'i bdag nyid ldan pa sdig pa khrag khrig byed 'gyur ba/ /de dag shi 'phos nas ni sdig pa rtsod pa'i mchog gis
335b2(mdo sde): gnon/ /mi yis bskal pa brgya phrag mang por sdig pa lnga po dag /bsgrubs shing byas pa dag ni bshags par nus pa ma yin te/ /gang du sangs rgyas khrag khrig gis kyang bskyab par mi spyod pa'i/ /me ri drag po mnar med pa yi mer ni sreg par 'gyur/ /de nas bcom
335b3(mdo sde): ldan 'das kyis yang spobs pa'i blo gros la bka' stsal pa/ spobs pa'i blo gros sems can las lnga dang ldan pa rnams ni dud 'gro rnams su skye bar 'gyur te/ lnga gang zhe na/ dang po 'chal pa'i tshul khrims dang / chom rkun dang / gzhan gyi bu lon blangs nas gnod
335b4(mdo sde): sems su byed pa dang / srog gcod pa dang / ma dad pas dam pa'i chos ma yin pa nyan par dga' zhing dam pa'i chos ma yin pa nyan pa la dga' bas log pas 'tsho ba thams cad la dga' ba ste/ spobs pa'i blo gros sems can las lnga po de dag dang ldan pa rnams ni dud 'gro rnams su skye bar
335b5(mdo sde): 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /rtag tu gzhan gyi nor 'phrog pa la dga' ba'i mi rnams ni/ /bu lon byin pa rnam par blangs nas mi gzhan gsod par byed/ /srog gcod pa la dga' ba'i 'chi bdag rgyal po rnams/ /
335b6(mdo sde): rgya la sogs pas bzung nas sems can rnams la gsod par byed/ /dad pa la sogs dman pa'i blo gros dkar po'i 'du shes can/ /nag po dpag tu med pa bdag cag spyod par mi shes pa/ /rmongs pa rnams ni dam chos dkon mchog gtam la dga' mi byed/ /'jig rten zhugs pa'i
335b7(mdo sde): chos la 'dir ni rjes su 'gro bar 'gyur/ /ji ltar gangs ri las 'dir kha ba bab dang rab bab pa/ chu ni chu yi shugs kyis 'phral du sa 'og 'gro ba bzhin/ /lha mi'i grong du sdig pa'i phung po mang du byas pas na/ /rmongs pa rnams ni de bzhin dud 'gro rnams su myur du 'gro/ /rta dre'u rnga
336a1(mdo sde): bong glang chen ba lang ma he seng ge dang / /wa dang sbrul dang phag dang khyi la sogs par gyur nas su/ /rtswa za ba dang sha dang bdud rtsi lo ma'i zas za zhing / /de dag rtag tu gzhan gyi khur khyer byed cing dub par 'gyur/ /bkres pas zil gyis non pas gcig la gcig za lhur byed pa/ /
336a2(mdo sde): bskal pa khrag khrig rnams su'ang nam yang thar bar mi 'gyur zhing / /ji ltar rgya mtsho gcig na ru sbal mig ni gcig yod pas/ /gnya' shing bu gar mgrin pa btad par nus pa ma yin pa/ /de bzhin lha dang mi dang dbang phyug che nyid bde blag tu/ /log par lhung ba brgya yis thob par nus pa ma yin te/ /
336a3(mdo sde): sangs rgyas 'od zer dam pa'i tshogs can dpag tu med pa dang / /byang chub sems dpa' khyu mchog 'od kyis de dag 'byin par 'gyur/ /de nas bcom ldan 'das kyis yang spobs pa'i blo gros la bka' stsal pa/ /spobs pa'i blo gros sems can las lnga dang ldan pa rnams ni kyi 'jig
336a4(mdo sde): rten du skye bar 'gyur te/ lnga gang zhe na/ dang po bkren zhing chags pa dang / mun pa mun nag chen po'i bshes gnyen dang / sogs pa lhur byed pa'i phyir bdag nyid kyang longs spyod par mi byed pa dang / chos ma yin pa dang ldan pa'i phyir phrag dog dang / ser sna lhur byed pas spun dang / sring
336a5(mdo sde): mo dang / bu dang / chung ma dang / bran dang / las byed pa dang / zho shas 'tsho ba dang / mdza' bshes dang / blon po dang / nye du dang / 'brel pa dang / sbyin gnas dang / dge sbyong dang / bram ze dang / bkren pa thams cad la rab tu sbyin par mi byed cing pha ma dag la yang rab tu sbyin par
336a6(mdo sde): mi byed pa dang / nges par bskyang bar 'os pa dag mi skyong la bsnyen bkur mi byed cing bla ma la mi gus la gces par mi byed pa ste/ spobs pa'i blo gros sems can las lnga po de dag dang ldan pa rnams ni rnams su skye bar 'gyur ro/ /de nas bcom ldan 'das kyis de'i tshe tshigs su
336a7(mdo sde): bcad pa 'di dag bka' stsal to/ /bkren pa'i nyes pas bcom pa nor gtong mi phod pa/ /de dag gzhan dag las ni blang bar 'dod par byed/ /mdzod rnams kyi ni sgo 'phar dam du bsdams pa rnams/ /'dir ni bskyang 'os rtsa lag mchog rnams gso mi byed/ /gzhan nor chud gzon pa yis
336b1(mdo sde): rtag tu skrag pa rnams/ /bla ma la yang de dag rab rtsub byams can min/ /de dag bdag gi chung ma la sogs g.yog tshogs la/ /dbyig sbyin mi byed shin tu snying brtse shes med cing / /dkar po dag las log pa de dag 'di nas shi 'phos nas/ /yun ring mchog tu lus 'bar sdug
336b2(mdo sde): bsngal 'gyur/ /de dag lo brgya rnams su rmi lam rmis par yang / /gos dang zas dang btung ba'ang nam yang rmi mi 'gyur/ /khab 'dra'i kha dang ri chen lta bu'i lto can rnams/ /nyam thag shar dang nub kyi rgya mtshor rgyug par byed/ /kha nas me 'bar lus ngan phyogs dang lho
336b3(mdo sde): phyogs gzhan/ /skams par mthong nas rin chen me nang lhung bar 'gyur/ /gshin rje'i pho nya dpung mgo las grub rab stug cing / /sra ldan rnams kyis mnan nas zangs zhun bzod dka' rab/ /mi 'dra ro bro med pa de dag rnams la ldud/ /rmongs rnams yan lag brgyad ldan
336b4(mdo sde): chu bzhin 'thung bar byed/ /nang grol lus kyi khog pa bsregs pa bsal ba'i rlung gis su/ /skyes pa'i bdag nyid rnams la stobs chen yang ldud byed/ /de nas shi 'phos mi yi 'jig rten 'dir skyes rnams/ /rigs dang longs spyod lus g.yog rnams kyis dman par 'gyur/ /
336b5(mdo sde): de nas bcom ldan 'das kyis yang spobs pa'i blo gros la bka' stsal pa/ /spobs pa'i blo gros sems can las lnga dang ldan pa rnams ni rigs mthon po rnams su 'gyur te/ lnga gang zhe na/ 'di lta ste/ zang zing dang / chos kyi sbyin pa dag gis 'jig rten thams cad la
336b6(mdo sde): gnod sems med par gyur pa dang / dkon mchog gsum dang / pha ma la gus pa dang / lhan cig skyes pa'i bzod pa dang / des pa dang / shin tu gya nom pa dang / sangs rgyas kyi gsung rnam pa sna tshogs klog pa dang / kha ton bya ba la brtson pa ste/ spobs
336b7(mdo sde): pa'i blo gros sems can las lnga po de dag dang ldan pa rnams ni/ rigs mthon po rnams su 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /bsam byas gang dag bsod nams tshogs pa skal bzang sbyin pa'i cho
337a1(mdo sde): ga bzhin/ /kun du sems can mang la kun bged de dag rtag tu nad med 'gyur/ /tshe dang kha dog stobs ldan lus can 'jig rten mchog tu 'gyur/ /mtshungs dang rgya chen khyad par can gyis mdzes mdzod rin chen ri dbang bzhin/ /'dul ba nyams dga'i dkon mchog
337a2(mdo sde): mtshungs med pha ma rnams la bsnyen bkur bas/ /shin tu rgya chen gtso mchog khyim du skyes pa grangs med skye bos mchod/ /shin tu nus kyang yid 'khrug rnam spangs kun du gzugs kyis 'phags pa rnams/ /'jig rten rnams kyi mig tu sdug pa skal bzang rigs ni mthon por 'gyur/ /
337a3(mdo sde): gang zag brtan zhing kun bzod shin tu yid bzang dkar dang 'thun rnams dang / /mi rnams gang dag shes rab dag mchog sangs rgyas gsung la kha ton brtson/ /de dag 'byor pa thob nas rigs mchog skyes pa kun du kun mchog mdzes/ /de dag dge bas rgyas pas lus chen rgya mtsho chen
337a4(mdo sde): po bzhin du spa/ /de nas bcom ldan 'das kyis yang spobs pa'i blo gros la bka' stsal pa/ spobs pa'i blo gros sems can las lnga dang ldan pa rnams ni bran dang bran mo nyid 'thob par 'gyur te/ lnga gang zhe na/ 'di lta ste/ pha ma rnams la mi gus pa dang / gya nom pa'i sems
337a5(mdo sde): ma yin pa dang / zlog pa med cing ci dgar sdig pa spyod pa dang / gzhan gyi nor 'phrog pa dang / bu lon phrogs nas bdag sbed pa ste/ spobs pa'i blo gros sems can las lnga po de dag dang ldan pa rnams ni bran dang bran mo nyid 'thob par 'gyur ro/ /de nas bcom ldan 'das kyis de'i
337a6(mdo sde): tshe tshigs su bcad pa 'di dag bka' stsal to/ /bsod nams rgya chen 'byor pa gangs 'od lta bu'i khyim du skye thob nas/ /blun po gang dag rgyags khengs dregs pas dkrugs shing gus par mi byed la/ pha ma rnams la rmad byung sbyin gnas 'dra bar 'du shes mi byed pa/ /de dag nyes
337a7(mdo sde): pas gzhan du 'jig rten dbang gyur dman zhing g.yon can 'gyur/ /dkon mchog mtshungs med rnams la ma gus lhur byed ma rungs brlang tshig 'gyur/ /gang dag byams dang de bzhin snying rje ma lus dge ba chud gzan pa/ /de dag grangs med skye bar 'dzin med gzhan 'joms ngo tsha mi shes
337b1(mdo sde): shing / /mi yi yul du bran nyid spangs nas skad cig gis ni dma' bar 'gyur/ /gzugs dang dbang phyug rigs mchog blo bral dman la mos pa'i glen par 'gyur/ /dkon mchog rnams ma mchod pas nga rgyal med cing zhan la mdangs ngan 'gyur/ /dpal kun med cing ting 'dzin bral ba las
337b2(mdo sde): rnams kyis ni bsdigs par 'gyur/ /de dag 'jig rten kun dga' dga' ston che sogs med cing tshegs kyis 'tsho/ /de nas bcom ldan 'das kyis yang spobs pa'i blo gros la bka' stsal pa/ spobs pa'i blo gros sems can las lnga dang ldan pa rnams ni skal ba bzang por 'gyur
337b3(mdo sde): zhing / khyim khol dang / kha dri zhim pa dang / gnod pa med pa dang / lus dang / sems shin tu sbyangs pa dang / blta na sdug pa dang / skye bo mang pos bsngags pa rnams su 'gyur te/ lnga gang zhe na/ 'du shes ji lta ba bzhin du yang dag pa dang / ma tshang ba med pa dang / sgro
337b4(mdo sde): btags pa med pa'i tshig dang / nyan thos dang / rang sangs rgyas dang / theg pa chen po dang / theg pa rnam pa gsum po thams cad kyi tshig gi rang bzhin la mi bzod pa med cing mi smod la/ mi spong zhing de thams cad gzung ba dang / bshad pa dang / bklag pa dang / kha ton la sogs
337b5(mdo sde): pa byed pa dang / ngag gi skyon bzhi po tshad med pa rnam par spang zhing 'phags pa'i las la skur pa mi 'debs pa dang / sems can log par sgrub pa la gnas pa rnams la snying brtse zhing yongs su bskyang pa dang / skyon de las bzlog cing dge ba la dgod pa dang / gzhan gyi skyon mthong ba'i
337b6(mdo sde): brjod pa yal bar 'jog pa ste/ spobs pa'i blo gros sems can las lnga po de dag dang ldan pa rnams ni mi rnams kyi nang du skyes nas/ skal ba bzang por 'gyur zhing khyim khol dang ldan pa dang / kha dri zhim pa dang / yid gzhungs pa dang / 'thun ba dang / skye bo mang po dga' ba dang /
337b7(mdo sde): mya ngan med pa dang / sems tha mal du gnas pa dang / khro ba med pa dang / gnod pa med pa dang / kha dog dang ldan pa dang / grags pa dang ldan pa rnams su 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /sangs rgyas sogs la shin
338a1(mdo sde): tu shas cher gus 'bad pha ma rnams mchod pas/ /rtag tu ngag skyon kun bral 'jig rten dag tu rmad du byung bar 'gyur/ /tshig gi yon tan gzung 'os rnga sgrar bcas shing tshe rabs kun du phan/ /ud pal dri dang mdzes pa'i rlung ldan kha yis phyogs su snyan pa grags/ /gang
338a2(mdo sde): dag bdag byams gzhan mtshungs mi phan skyon brjod sdig pa ngan pa las/ /phral nas dge ba kun la sems can rnams ni sbyor du 'jug byed pa/ /de dag 'jig rten thob nas skal ba bzang po kun du thams cad dga'/ /shin tu yid 'ong rin chen yul can bde gnas sdig las log par
338a3(mdo sde): 'gyur/ /dam pa'i chos ni gzung dang bstan brtson de sems byed cing des par 'gyur/ /'dir ni sems can kun la pha ma 'dra bar byams pa'i sems ldan 'gyur/ /'das pa'i dus su lus can kun ni nged kyi rtsa lag tshogs gyur ces/ /de lta zla ba lta bu'i sems sbyangs de dag la
338a4(mdo sde): ni phan par byed/ /'gran dregs khyad gsod la sogs rnam pa sna tshogs phan tshun sun 'byin pa'i/ /sdig pa yongs su spangs nas dag pa'i yid can skyon rnams kun sbas nas/ /sems can lhag pa'i bsam pa dge bas snyan tshogs phan tshun rjod par byed/ /myur du lha yi
338a5(mdo sde): dbang phyug mtshungs med thob nas sangs rgyas dge bar 'gyur/ /de nas bcom ldan 'das kyis yang spobs pa'i blo gros la bka' stsal pa/ spobs pa'i blo gros sems can las lnga dang ldan pa rnams ni mi'i dam pa thob nas rtag tu skur pa 'debs pa thob par 'gyur zhing skye bo
338a6(mdo sde): mang po mi dga' ba dang / kha dri mi zhim pa dang / sems mi dga' ba dang / gnod pa mang ba dang / lus shin tu sbyangs pa ma yin par 'gyur te/ lnga gang zhe na/ du smra ba dang / du smra bas rtag tu gzhan slu ba'i sems lhur len pa dang / chos kyi 'bel
338a7(mdo sde): ba'i gtam chen po la 'dus pa na chos kyi gtam de la rnam par smod pa dang / tshangs pa mtshungs par spyod pa rnams mthong na de dag la brnyas shing khyad du gsod pa dang / dma' ba'i sems su byed pa ste/ spobs pa'i blo gros sems can las lnga po de dag dang ldan pa rnams ni
338b1(mdo sde): mi'i dam pa thob nas rtag tu skur pa 'debs pa thob par 'gyur zhing skye bo mang po mi dga' ba dang / mdog mi sdug pa dang / kha dri mi zhim pa dang / sems mi dga' ba dang / gnod pa mang ba dang / lus shin tu sbyangs pa ma yin par 'gyur ro/ /de nas bcom ldan 'das kyis de'i tshe
338b2(mdo sde): tshigs su bcad pa 'di dag bka' stsal to/ /sems yid rnams kyis gzhan sems drag tu 'khrug dang sdig pa rnams byas pas/ /log pa'i ngag dang gzhan la gnod par dga' ba tha ma rnams sems dang / /lus kyis sdug bsngal gzhal med rdzogs pa bar med nyams su myong bar
338b3(mdo sde): 'gyur/ /lcags kyi lcags kyu chen po rnon po rnams kyis nyam thag lce 'byin 'gyur/ /gshin rje'i dbang phyug gnas su'ang mi rnams shin tu zangs bskol ldud par 'gyur/ /dmyal bar mi bden tshig can skyes pa de dag dga' bar yong mi 'gyur/ /gang tshe 'dir ni tshig bzang bral ba ro ltar
338b4(mdo sde): kha dri mi zhim zhing / /'jig rten mig tu yid 'ong blta na sdug pa ma yin rnams su 'gyur/ /rgyal po'i pho brang 'khor du mi snyan skur 'debs rtsod pa'i skyon mang zhing / /de dag rtag tu skyon gnas mi ni sa ya mang pos gleng bar 'gyur/ /sems can smra rnams kyis tha mal sems dang
338b5(mdo sde): lus bde ma yin phyir/ /sngar bshad nyes 'gro de yi 'bras bu sdug bsngal mang po spyod par 'gyur/ /mi nyid spangs nas dbang med mi rnams bde ba kun la slu byed pa'i/ /sems can dmyal ba'i 'jig rten 'gro 'gyur de nas shi 'phos gyur nas ni/ /'gro ba lnga po'i 'khor ba'i 'khor lo
338b6(mdo sde): rtsub par dud 'gro rnams su skye/ /de ltar lus can 'khyam pa rnams kyi sdug bsngal zad par 'gyur ba med/ de nas bcom ldan 'das kyis yang spobs pa'i blo gros la bka' stsal pa/ spobs pa'i blo gros dge sbyong dang / rigs kyi bu dang / rigs kyi bu mo nye bar zhi ba
338b7(mdo sde): gtso bor 'dzin pa'i sems can chos lnga dang ldan pa rnams ni gang dang gang du skye ba'i skye ba de dang de thams cad du rtag par sangs rgyas dang / chos dang / dge 'dun dang phrad pa thob par 'gyur zhing / sangs rgyas bcom ldan 'das rnams mthong nas kyang de dag las chos kyang thos nas yid
339a1(mdo sde): dga' zhing ci bsams pa bzhin du byang chub rnams thob par 'gyur la/ ci 'dod pa bzhin du phun sum tshogs pa rnams kyang thob par 'gyur te/ lnga gang zhe na/ 'di lta ste/ bdag nyid dkon mchog gsum la skyabs su song nas gzhan dag kyang gsum la skyabs su 'gro ba
339a2(mdo sde): sgrub pa la rnam par 'jog par byed pa dang / rnam pa thams cad kun tu rdzogs shing rgyas la rgya chen po legs par byas pa'i de bzhin gshegs pa'i sku gzugs byed du 'jug pa dang / mkhan po dang slob dpon shes shing gus pa dang bcas pa dang / bka' blo bde ba dang 'thun par 'dzin
339a3(mdo sde): par sgrub pa dang / kun du thogs pa med pa'i 'od zer rnams kyis sems can thams cad bdag dang 'dra zhing bu gcig pa'i byis pa dang 'dra bar mthong ba dang / ji ltar brtsams pa'i mdo sgrub pa dang / bklag pa dang / kha ton dang / lung mnod pa dang / bshad pa rnams
339a4(mdo sde): yid la byed pa yangs shing rnam pa sna tshogs pa dag gis bar chad med par bsgom pa la mngon par zhen cing sgrub par byed pa ste/ spobs pa'i blo gros dge sbyong dang / rigs kyi bu dang / rigs kyi bu mo nye bar zhi ba gtso bor 'dzin pa'i sems can chos lnga po de dag dang ldan pa rnams ni
339a5(mdo sde): gang dang gang du skyes pa'i skye ba de dang de thams cad du bar chad med par sangs rgyas dang / chos dang / dge 'dun dkon mchog rnams dang mi 'bral bar 'gyur zhing / sangs rgyas bcom ldan 'das rnams mthong nas kyang / de dag las chos kyang thos nas/ yid dga' zhing ci
339a6(mdo sde): bsams pa bzhin du byang chub rnams thob par 'gyur la/ ci 'dod pa bzhin du phun sum tshogs pa rnams kyang thob par 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /gang dag sangs rgyas yon tan mchog gi chos la gnas/ /
339a7(mdo sde): de dag nyid kyis sems can thams cad 'dul bar byed/ /sangs rgyas sku gzugs gzugs legs rnams ni byed par 'gyur/ /mkhas pa rnams ni slob dpon tshig la mchod par byed/ /gang dag phyogs bcu rnams kyi 'jig rten ma lus la/ /bdag dang bu gcig byis pa
339b1(mdo sde): rnams dang 'drar mthong ba/ /de dag srid pa kun du mya ngan med nges 'gyur/ /shin tu rnam dag thugs mnga' sangs rgyas rnams kyang mthong / /gang dag shes rab rin chen chen po 'byor mdzad rnams/ /nyin dang mtshan du dge ba kun du spyod par byed/ /'dir ni rmad du byung ba'i 'od dang
339b2(mdo sde): ldan pa rnams/ /'jig rten mun pa che la snang ba mchog byed 'gyur/ /kun du chos rnams thams cad rab tu rnam phye nas/ /sangs rgyas lam las mchog ni gzhan med par/ /nges par byas nas lha dang bcas pa'i 'jig rten gyi/ /mthar thug 'gro bar 'gyur ba'i rgyu ni shes
339b3(mdo sde): par 'gyur/ /de nas tshong dpon spobs pa'i blo gros chos kyi rnam grangs 'di thos nas tshim zhing mgu ste/ yi rangs nas rab tu dga' ste/ dga' ba dang / yid bde ba skyes nas mi skye ba'i chos la bzod pa thob nas/ tshong dpon gyi bu lnga brgya tsam po dang / so so'i
339b4(mdo sde): g.yog 'khor lnga brgya tsam po de dag ni chos rnams la chos kyi mig rdul med cing dri ma dang bral ba thob bo/ /bcom ldan 'das kyi 'khor gyi dkyil 'khor du lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto
339b5(mdo sde): 'phye chen po dang / mi dang / mi ma yin pa ji snyed 'dus par gyur pa de dag thams cad kyis ni ci bsams pa bzhin gyi theg pa rnams la sems bskyed do/ /ci 'dod pa bzhin du phun sum tshogs pa yang thob cing / me tog dang / spos dang / phreng ba dang / gos dang /
339b6(mdo sde): rgyan la sogs pa dpag tu med pa rnams kyis bcom ldan 'das la gtor to/ /de nas tshong dpon spobs pa'i blo gros stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su
339b7(mdo sde): thal mo sbyar ba btud nas 'di skad ces gsol to/ /bcom ldan 'das khams gsum pa'i bla mas chos lnga po 'di dag legs par gsungs pa legs so legs so/ /chos lnga po de dag thos nas 'khor 'di yid bzhin du thams cad rdzogs par don grub par gyur
340a1(mdo sde): lags so/ /ma 'ongs pa'i sems can rnams kyang 'di nyid thos nas nag po'i phyogs spangs te/ dkar po'i phyogs la zhugs shing brtul zhugs 'grub par 'gyur lags so/ /bcom ldan 'das dge slong gi dge 'dun dang thabs cig tu sang bdag gi sdum par spyan
340a2(mdo sde): 'dren na bdag cag la thugs brtse ba'i slad du khyod kyis de ltar gnang bar mdzad du gsol/ bcom ldan 'das kyis tshong dpon spobs pa'i blo gros la thugs brtse ba'i slad du gnang bar mdzad do/ /de nas tshong dpon spobs pa'i blo gros bcom ldan 'das kyis gnang bar rig nas tshim zhing
340a3(mdo sde): mgu ste yi rangs nas rab tu dga' ste/ dga' ba dang yid bde ba skyes nas bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas g.yog 'khor dang bcas te/ bcom ldan 'das kyi thad nas song ngo / /de rang gi khyim
340a4(mdo sde): du song nas pha ma gnyis kyi rkang pa la phyag byas te thal mo sbug sbug por sbyar nas 'di skad ces smras so/ /yab yum 'di ltar gang 'jig rten na shin tu dkon mchog gshegs pa bla na med pa chos kyi rgyal po khams gsum pa thams cad las 'das pa bcom ldan 'das dge slong gi
340a5(mdo sde): dge 'dun dang thabs cig tu sang bdag gis gdugs tshod la spyan drangs na/ des kyang bdag cag la thugs brtse ba'i slad du gnang lags kyis mkhyen par mdzod cig /de nas spobs pa'i blo gros kyi pha ma dag yid dga' ste 'di skad ces smras so/ /bu legs so/ /khyod kyis legs
340a6(mdo sde): par byas so zhes mngon par bstod de/ de bzhin gshegs pa mchod pa'i las la spro bar gyur to/ /de nas spobs pa'i blo gros kyis rang gi chung ma pad ma g.yog 'khor dang bcas pa la bsgo ba/ bzang mo khyod kyis bcom ldan 'das de bzhin gshegs pa dgra bcom pa yang dag
340a7(mdo sde): par rdzogs pa'i sangs rgyas 'khor dang bcas pa'i don du bza' ba dang btung ba ro brgya dang ldan pa mang ba dang bsod par sbyor cig / sbyar nas kyang khyim thams cad chag chag gdab pa dang / phyag dar bya ba dang / bla re bre ba dang / dar gyi lda ldi gdags pa dang / me tog chal par dgram
340b1(mdo sde): pa dang / bdug spos dri zhim pos bdug par byed du bcug la/ de bzhin gshegs pa dge slong gi dge 'dun dang thabs cig pa'i gdan ci 'os su thing ste/ mchod yon dang zhabs la dbul ba spyan sngar bzhag pas bcom ldan 'das dam pa de la sdod cig ces bsgo ste/ spobs pa'i
340b2(mdo sde): blo gros mdza' bshes dang / blon po dang / nye du dang / rgan rabs la sogs pa dang lhan cig 'grogs shing ji skad smras pa thams cad byas so/ /de nas bcom ldan 'das de'i mtshan mo 'das nas dge slong gi dge 'dun dang thabs cig tu rgyal bu rgyal byed kyi tshal skyed mos tshal chen po
340b3(mdo sde): nas byung nas/ sems can rnams la thugs brtse bas de bzhin gshegs pa'i rdzu 'phrul gyi dpal rnam par 'phrul pa yang dag par bstan pa'i rol pas cho 'phrul dang bcas pas mnyan du yod pa'i grong khyer chen por gshegs so/ /gshegs nas kyang rim gyis spobs pa'i blo gros
340b4(mdo sde): kyi khyim ga la ba de logs su bzhud do/ /de nas spobs pa'i blo gros g.yog 'khor dang bcas pas bcom ldan 'das bsu nas mchod yon dang zhabs la 'bul bas bcom ldan 'das kyi zhabs la mgo bos phyag 'tshal nas/ bcom ldan 'das zhabs 'bring ba dang bcas par khyim gyi
340b5(mdo sde): nang du gshegs te/ bcom ldan 'das ni ci 'os pa'i gdan mchog la bzhugs so/ /dge slong gi dge 'dun ni ci 'os pa la 'khod do/ /de nas spobs pa'i blo gros kyi pha ma dang / slas dang / mdza' bshes dang / blon po dang / nye du dang / rgan rabs rnams ni yid
340b6(mdo sde): dga' zhing 'dud la/ bla ma la gus pa dang / gces par byed pa chen pos bcom ldan 'das dge slong gi dge 'dun dang thabs cig pa la 'drim par rtsom mo/ /spobs pa'i blo gros ni me tog dang / spos chur bcas pas bkang ba'i ril ba thogs nas ston pa'i spyan sngar 'dug par
340b7(mdo sde): gyur to/ /yang de'i tshe sdug bsngal ba'i grogs po gnyis shig spobs pa'i blo gros kyi khyim du phyin par gyur nas/ de gnyis las gcig ni dge 'dun gyi nang du zhugs so/ /de'i tshe dge slong thams cad la bza' ba dang / btung ba 'byor tshogs zhes ma smras la/ bcom ldan
341a1(mdo sde): 'das kyis kyang rjes su thugs rang ba ma gsungs pas/ de gang gis kyang ci yang ma byin nas/ de khros te phyir byung nas 'di snyam du kye ma sdug bsngal ba bdag la gang gis ci yang ma byin pa ni/ dge sbyong bdag nyid ngan pa rnams te/ sems nye bar zhi ba ma yin
341a2(mdo sde): zhing / snying rje med la byams pa'i sems dang ldan pa ma yin pa dag go/ /gang de dag la byin yang 'bras bu med pa de lta bu dag la sbyin par byed pa ni sbyin bdag blun po ste/ gal te bdag rgyal por gyur na thams cad kyi mgo lcags kyi 'khor los gcad do snyam du sems par
341a3(mdo sde): gyur to/ /de nas de'i 'og tu dge slong thams cad la bza' ba dang / bca' ba dag 'byor tshogs zhes byas shing / bcom ldan 'das kyis kyang rjes su thugs rang bar mdzad pa dang / cig shos 'ongs par gyur to/ /des ni bza' ba dang / btung ba mang ba dang / bsod pa
341a4(mdo sde): thob nas de yi rangs te/ phyir byung nas 'di snyam du kye ma sdug bsngal ba/ bdag la gang dag gis bza' ba dang / btung ba mang ba dang / bsod pa byin pa ni dge sbyong bdag nyid chen po rnams te/ snying brtse bar byed la sems nye bar zhi ba yin zhing / byams pa'i bdag nyid can
341a5(mdo sde): dag go/ /'dis ni bdag zhag bdun du tshim par 'gyur bar byas so/ /gang 'di dag la byin na 'bras bu che ba sbyin gnas chen po 'di lta bu dag la sbyin par byed pa ni sbyin bdag chen po mkhas pa ste/ legs so/ /gal te bdag rgyal por gyur na sangs rgyas la sogs pa
341a6(mdo sde): dge slong gi dge 'dun la zhag bdun du bsnyen bkur thams cad kyis rim gro byed par gyur cig snyam du sems par gyur to/ /de nas bcom ldan 'das gdugs tshod gsol nas/ bstsang sder gyu ste phyag bcabs nas/ tshe dang ldan pa kun dga' bo la bka' stsal pa/ kun
341a7(mdo sde): dga' bo deng phyin chad bza' ba dang / btung ba ma blangs pa nyid du rjes su yi rang brjod cig /de nas spobs pa'i blo gros g.yog 'khor dang bcas te/ bcom ldan 'das kyi spyan sngar 'dug go/ /bcom ldan 'das kyis de la yang dag par dga' ba dang / yang dag par
341b1(mdo sde): gzengs bstod pa dang / yang dag par 'dzin du gzhug pa sngon du mdzad pa'i chos kyi gtam sems can mang po'i dge ba'i rtsa ba rnam pa sna tshogs bskyed par mdzad de/ gdan las bzhengs nas bzhud de/ rgyal bu rgyal byed kyi tshal du gshegs nas de na bzhugs so/ /de nas sdug
341b2(mdo sde): bsngal ba de gnyis 'khor 'khor 'khyam 'khyam ste/ yul gzhan zhig tu song nas pha zad tshu zad tsam gyi phyogs su nyal bar gyur to/ /der bsod nams kyi las can de la steng gi nam mkha' la grib ma'i don du sprin gyi bla re glog dang rlung 'byung ba dang bcas pa rab tu gnas
341b3(mdo sde): par gyur to/ /de'i tshe yul de na rgyal po gang yin pa de 'chi ba'i dus byas so/ /de na gang rgyal srid la dbang bskur bar bya ba'i rgyal po'i mtshan dang ldan pa yang gzhan med do/ /de na tshong dpon dang / grong mi dang / yul mi dang / blon po chen po dang / blon po dang / sgo ba dang / 'khor na
341b4(mdo sde): 'khod pa rnams ni/ mtshan mkhan dang / ltas mkhan dang / skar ma dang / gza' spyod pa la mkhas pa la rgyal por 'gyur ba su yod ces brtson par gyur cing 'dri'o/ /des smras pa/ skyes bu dbul po mtshan dang ldan pa zhig yod do/ /de ni rgyal por 'gyur ro/ /
341b5(mdo sde): de nas de dag rgyan thams cad kyis brgyan pa rgyal po la 'os pa rin thang che ba'i khri stan bzang po gser gyi rkang rten dang bcas pa dang / yu ba nor bu las byas pa'i gdugs dkar po dang / yu ba gser las byas shing nor bu dang ldan pa'i rnga ma'i bsil yab dang / spos chus
341b6(mdo sde): bkang ba'i bum pa du ma dang / me tog dang / rgyan phreng dang / gos dang / dbu rgyan dang / thod dang bcas pa la sogs pa'i rgyan dang / spos kyi phur ma dang / slo ma dag thogs te/ sil snyan dang / pheg rdog pa dang / glu dbyangs dang bcas pa dag dang / rgyal po'i
341b7(mdo sde): pho brang 'khor nas byung ste/ kun nas de kun tu btsal to/ /ltas mkhan des sprin gyi tshogs kyis bkab pa'i phyogs de mthong ste/ mthong nas kyang de dag la smras pa/ grogs po dag khyed cag gis sprin sngon po'i dkyil 'khor gyis khebs pa dga' zhing gsal ba'i phyogs de mthong
342a1(mdo sde): ngam/ de dag gis smras pa/ grogs po mthong ngo / /des smras pa/ de na rgyal po'i mtshan dang ldan pa'i skyes bu de 'dug ste/ de'i bsod nams kyi las kyis grib ma'i don tu sprin de dag 'dus so/ /de nas de dag der dong nas/ sil snyan dang / glu dbyangs kyi sgras
342a2(mdo sde): sbran te btud nas de la 'di skad ces smras so/ /dbang bskur ba bzhes la rgyal por gyur cig /des smras pa/ kho bo lta bu rgyal po'i 'os ga la yin/ de dag gis smras pa/ bsod nams kyi las can khyod/ de skad ma zer bar gdon mi za bar rgyal po bya dgos so/ /smras
342a3(mdo sde): pa/ de bzhin du gyur cig /de nas de dag gis mal gyi rkang rten la rkang pa bzhag pa de stan bzang po la 'dug tu bcug nas/ bkra shis thams cad kyis rgyas par byed cing dbang bskur te/ dbu rgyan dar thod can la sogs pa'i rgyan rnams kyis brgyan nas/ shing rta'i
342a4(mdo sde): mgo logs su gdugs chen po bsgreng ste/ btsugs shing yu ba gser las byas pa/ nor bu can gyi rnga ma'i bsil yab dag gis g.yob cing / lha rgyal bar gyur cig /rgyal bar gyur cig ces kun nas mngon par bstod de/ rgyal po'i pho brang 'khor du khrid do/ /
342a5(mdo sde): de nas rgyal po'i shing rta de bsgyur ba'i 'khor los bkren pa cig shos gnyid log pa'i mgo chad do/ /de nas bsod nams kyi las can de yang rgyal srid la gnas par gyur to/ /de'i rgyal srid de yang / yams kyi nad dang / gnod pa med pa dang / 'byor pa dang / rgyas pa dang /
342a6(mdo sde): bde ba dang / lo legs pa dang / skye bo dang / mi mang pos gang bar gyur to/ /rgyal po'i ming gis yon tan thams cad 'byor cing ldan par gyur la/ dga' dgur spyod pa de 'di snyam du 'di gang gi mthu yin/ bdag gi rgyal srid skal ba bzang po dang ldan pa 'di gang gis byung
342a7(mdo sde): bar gyur snyam pa dang / de sangs rgyas kyi mthus sngon gyi las mngon par 'du byas pa de thams cad rjes su dran no/ /yang dag par dran nas kyang bcom ldan 'das kyi thad du/ bcom ldan 'das bdag cag sems can mang po gzhan rnams la thugs brtse ba'i slad du/ tshur gshegs
342b1(mdo sde): su gsol zhes pho nya zhig btang ngo / /pho nya btang nas kyang / rgyal bu rgyal byed kyi tshal gyi bar dang / rang gi khyim gyi bar du bar der bcom ldan 'das kyi thams cad dang ldan pa'i lam chag chag btab cing / phyag dar byas te/ me tog chal par bkram nas/ gdugs dang /
342b2(mdo sde): rgyal mtshan dang / ba dan dang / rta babs btsugs shing pog phor dag gis bdugs nas mngon par brgyan te/ bcom ldan 'das kyang de la thugs brtse ba'i slad du gshegs so/ /de nas rgyal po de grong khyer gyi mi dang / yul mi dang bcas shing / blon po chen po dang /
342b3(mdo sde): blon po dang / sgo ba dang / 'khor gyi tshogs dang bcas pas bsu'o/ /des bcom ldan 'das kyi zhabs la me tog dang / spos dang / me tog phreng dang / byug pa dang / phye mas bsgos pa'i slo ma dpag tu med pas mchod de/ dge slong gi dge 'dun dang bcas pa'i zhabs la
342b4(mdo sde): lus thams cad kyis phyag 'tshal nas/ 'khor dang bcas te bcom ldan 'das la bla ma la gus pa dang / gces par byed pa chen po mchog gis bcom ldan 'das dge slong gi dge 'dun dang thabs cig tu rang gi khyim gyi nang rin po che thams cad kyis brgyan pa/ skyed mos tshal
342b5(mdo sde): chen pos yongs su bskor bar gshegs su gsol nas/ zhag bdun du bde ba'i yo byad thams cad kyis rim gro byas so/ /de nas rgyal po des bcom ldan 'das gdugs tshod gsol nas/ bstsang sder gyu ste/ phyag bcabs par rig nas/ chos mnyan pa'i phyir g.yog
342b6(mdo sde): 'khor dang bcas par bcom ldan 'das kyi spyan sngar 'dug ste/ 'di skad ces kyang gsol to/ /bcom ldan 'das bdag ni dma' ba dang / dbul ba lags na/ bdag gi rgyal srid phun sum tshogs pa 'di ga las mchis lags/ bcom ldan 'das kyis bka' stsal
342b7(mdo sde): pa/ rgyal po chen po mnyan du yod pa'i grong khyer chen po na/ sbyin bdag chen po spobs pa'i blo gros zhes bya ba zhig yod de/ des dus gzhan zhig na rang gi khyim du/ sangs rgyas la sogs pa dge slong gi dge 'dun gdugs tshod gsol to/ /de nas der sdug bsngal
343a1(mdo sde): ba gnyis shig lhags zhes bya ba nas rgyas par snga ma bzhin te/ gcig gi mgo khyed kyis shing rta'i 'khor los chod pa zhes bya ba'i bar du'o/ /de yang shi 'phos nas/ sems can dmyal bar skyes te/ der skyes pa de'i mgo skad cig skad cig la skyes
343a2(mdo sde): so cog na/ lcags kyi 'khor lo 'bar bas bcad do/ /de yang de nas bskal pa bye bas thar bar 'gyur ro/ /khyod kyis ni rgyal po'i dpal thob ste/ bdag de lta bur gyur nas/ sangs rgyas la sogs pa dge slong gi dge 'dun zhag bdun du gdugs tshod gsol
343a3(mdo sde): bar gyur cig ces khyod kyis smon lam btab ste khyod kyi bsam pa de yang rdzogs so/ /de phyin cad ni tshe rabs dpag tu med pa thams cad du phun sum tshogs pa ches khyad par du 'phags pa dag 'thob par 'gyur ro/ /de nas bcom ldan 'das kyis de'i tshe tshigs su bcad pa 'di dag bka'
343a4(mdo sde): stsal to/ /'jig rten nag po 'byung ba'i phyir/ /yid ni dug gi rtsa ba yin/ /nyes par smra rnams 'byung ba'i phyir/ /kha ni sdig pa'i sgo nyid do/ /sems kyis sna tshogs sems par byed/ /de nas tshig tu smra bar 'gyur/ /ngag yid dag gis sdig byas pa/ /lus skyes
343a5(mdo sde): sdug bsngal sbyin par byed/ /phan dang mi phan ma bsams par/ /blo gros med pas sdig byed pa/ /des na sdug bsngal snod 'gyur te/ /nyon mongs pa dag de ltar 'gyur/ /mkhas pa rnams kyi mgo bo dag /yid kyis gcod par 'dod pa de/ /blo gros ngan pa mi shes pa'i/ /
343a6(mdo sde): mgo ni 'khor los yang dag chod/ /dpal ldan yid 'di kho nas ni/ /chos dkar bdud rtsi rten pa yi/ /sems can bsod nams byas dge rnams/ /lha yi 'jig rten rnams su khrid/ /'dir ni snying gis kun bsams nas/ /tshig tu rjod pas legs smras pa/ /de phyir
343a7(mdo sde): de ni lus kyis su/ /bsod nams mdzod ni len par 'gyur/ /mi yis blo ni sngon btang ste/ /las dge mi dge rnams phye nas/ /gal te bsod nams che byed na/ /rtag tu rab tu lha der 'gyur/ /sems kyis mi dge ba yi las/ /rtag tu yongs su spangs nas ni/ /
343b1(mdo sde): rab tu dga' bas bsod nams nyid/ /mi yis bya ste sdig pa min/ /tshe rabs bye ba grangs med par/ /'khor los sgyur sogs go 'phang gi/ /lha mi'i nang du rgyal po'i dpal/ /thams cad thob nas khyod bzhin no/ /mi yi dbang phyug dus kun du/ /srid
343b2(mdo sde): rnams snying po med shes nas/ /khyod kyis sangs rgyas chos rnams la/ /mngon par brtson pa mtha' yas bya/ /de nas bcom ldan 'das la rgyal po des yang dag phul gyi chos bstan pa 'di thos nas/ mchog tu yid byung ste/ 'khor dang bcas pas rgyun du zhugs
343b3(mdo sde): pa'i 'bras bu thob po/ /gzhan stong phrag mang po zhig gis ni/ bcom ldan 'das mthong ba dang / chos mnyan pas lha dang mi'i phun sum tshogs pa rnam pa sna tshogs thob par 'gyur ba dang / thar pa'i cha dang 'thun pa'i dge ba'i rtsa ba dag bskyed do/ /de nas bcom ldan
343b4(mdo sde): 'das kyis der gang sems can rnams kyi don mdzad pa de thams cad rgyas par mdzad nas/ rgyal bu rgyal byed kyi tshal du byon te/ gtsug lag khang gi skyabs shig tu/ dge slong gi dge 'dun gyi nang du/ sangs rgyas kyi gdan bshams pa nyid la bzhugs nas/ tshe
343b5(mdo sde): dang ldan pa kun dga' bo la bka' stsal pa/ kun dga' bo khyod kyis chos kyi rnam grangs 'di zung shig /chongs shig /lhogs shig /gzhan dag la yang / rgya cher yang dag par rab tu ston cig /kun dga' bo rigs kyi bu'am/ rigs kyi bu
343b6(mdo sde): mo/ /gang su dag chos kyi rnam grangs 'di 'dzin par byed pa/ de thams cad kyis de bzhin gshegs pa dgra bcom pa yang dag par rdzogs pa'i sangs rgyas byams pa las/ ji ltar smon lam btab pa'i theg pa rnams la lung bstan pa thob par 'gyur ro/ /de nas
343b7(mdo sde): bcom ldan 'das la/ tshe dang ldan pa kun dga' bos 'di skad ces gsol to/ /bcom ldan 'das/ chos kyi rnam grangs 'di'i ming ci lags/ ci ltar gzung bar bgyi/ bcom ldan 'das kyis bka' stsal pa/ kun dga' bo de'i phyir/
344a1(mdo sde): chos kyi rnam grangs 'di ni/ las rnam par 'byed pa bstan pa zhes bya bar zung shig /tshong dpon spobs pa'i blo gros kyis zhus pa zhes bya bar yang zung shig /bcom ldan 'das kyis de skad ces bka' stsal nas/ tshe dang ldan pa kun
344a2(mdo sde): dga' bo dang / dge slong de dag dang / byang chub sems dpa' de dag dang / tshong dpon spobs pa'i blo gros g.yog 'khor dang bcas pa dang / thams cad dang ldan pa'i 'khor dang / lha dang / mi dang / lha ma yin dang / dri zar bcas pa'i 'jig rten yi rangs
344a3(mdo sde): te/ bcom ldan 'das kyis gsungs pa la mngon par bstod do// //'phags pa spobs pa'i blo gros kyis zhus pa zhes bya ba theg pa chen po'i mdo rdzogs so// //rgya gar gyi mkhan po pradz+nyA war ma dang / zhu chen
344a4(mdo sde): gyi lo ts+tsha ba ban de ye shes sde la sogs pas bsgyur cing zhus te gtan la phab pa/ / //

