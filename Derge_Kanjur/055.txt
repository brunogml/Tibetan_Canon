1a1(mdo sde): /mdo sde da ba bzhugs so/ /
1b1(mdo sde): @##/ /rgya gar skad du/ Ar+ya sarba d+harma swa b+hA ba sa ma tA bi pany+tsi ta sa mA d+hi rA dza nA ma ma hA yA na sU tra/ bod skad du/ 'phags pa chos thams cad kyi rang bzhin mnyam pa nyid rnam par spros
1b2(mdo sde): pa ting nge 'dzin gyi rgyal po zhes bya ba theg pa chen po'i mdo/ bam po dang po/ /sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/
1b3(mdo sde): bcom ldan 'das rgyal po'i khab na/ bya rgod kyi phung po'i ri la dge slong 'bum du tshang ba'i dge slong gi dge 'dun chen po dang thabs cig tu bzhugs so/ /byang chub sems dpa' bye ba khrag khrig phrag
1b4(mdo sde): brgyad cu dang yang thabs cig ste/ thams cad kyang skye ba gcig gis thogs pa/ mngon par shes pas mngon par shes pa/ phyogs bcu'i 'jig rten gyi khams dag nas 'dus pa/ gzungs dang mdo
1b5(mdo sde): sde rtogs par khong du chud pa/ sems can thams cad la chos kyi sbyin pas tshim par byed pa/ mngon par shes pa chen po'i ye shes brjod pa la mkhas pa/ pha rol tu phyin pa thams cad kyi dam pa'i pha
2a1(mdo sde): rol tu son pa/ byang chub sems dpa'i ting nge 'dzin dang snyoms par 'jug pa thams cad rnam par gzhag pa shes pa la mkhas pa/ sangs rgyas thams cad kyis bstod cing bsngags te rab tu bkur ba/ sangs rgyas kyi zhing thams cad du rdzu
2a2(mdo sde): 'phrul gyis 'gro ba la mkhas pa/ bdud thams cad skrag par bya ba'i shes pa la mkhas pa/ chos thams cad ji lta ba bzhin du shes pa la mkhas pa/ sems can thams cad kyi dbang po mchog dang mchog ma yin pa shes pa la mkhas pa/ sangs rgyas thams
2a3(mdo sde): cad la mchod pa'i las yang dag par sgrub pa shes pa la mkhas pa/ 'jig rten pa'i chos thams cad kyis mi gos pa/ lus dang ngag dang sems yang dag par brgyan pa/ byams pa chen po dang snying rje chen po'i go cha bgos pa/ bskal pa grangs med par yid
2a4(mdo sde): mi skyo bar brtson 'grus che ba/ seng ge'i sgra chen po sgrog pa/ phas kyi rgol ba thams cad kyi zil gyis mi non pa/ phyir mi ldog pa'i phyag rgyas btab pa/ sangs rgyas thams cad kyi chos kyi dbang bskur ba thob pa sha stag la 'di lta ste/ byang chub sems
2a5(mdo sde): dpa' sems dpa' chen po lhun po dang rab tu lhun po dang lhun po'i rtse mo 'dzin dang lhun po mar me'i rgyal po dang lhun po brtsegs pa dang lhun po'i rgyal mtshan dang lhun po'i rgyal po dang lhun po'i rtse mo kun g.yo bar byed pa'i rgyal po dang lhun po'i dbyangs dang / sprin gyi rgyal po dang rnga dbyangs dang rin po che'i 'byung gnas dang rin po che'i tog dang rin po che'i rtse mo dang rin po che 'byung ba dang /
2a6(mdo sde): rin po che snang ba dang rin po che'i 'khar ba dang lag na phyag rgya rin po che dang rin po che'i bkod pa dang rin po che'i dra ba dang rin po che'i 'od dang rin po che'i
2b1(mdo sde): gling dang / dga' bar byed pa dang chos bkod pa dang bkod pa'i rgyal po dang mtshan gyis kun tu brgyan pa dang dbyangs bkod pa dang dbyangs rnam par dag pa'i 'od dang rin po che brtsegs pa dang nyi ma me'i 'od 'phro can dang skar ma la dga' ba dang zla ba'i 'od zer dang / sems bskyed ma thag tu chos kyi
2b2(mdo sde): 'khor lo skor ba dang gser bzang po rnam par dag pa'i 'od dang byang chub sems dpa' sems dpa' chen po rtag tu mi 'jigs sbyin zhes bya ba dang / byang chub sems dpa' mi pham pa la sogs pa bskal pa bzang po'i byang chub sems dpa' sems dpa' chen po thams cad dang / 'jam
2b3(mdo sde): dpal la sogs pa sems dpa' dpe med pa drug cu dang / bzang skyong la sogs pa skyes bu dam pa bcu drug dang / rgyal po chen po bzhi la sogs pa rgyal chen bzhi'i ris kyi lha'i bu rnams dang / tshangs pa la sogs pa tshangs ris kyi lha'i bu rnams kyi bar du de bzhin du sbyar te/ de ma yin pa
2b4(mdo sde): gzhan yang dbang che ba dang dbang che bar grags pa'i lha dang klu dang gnod sbyin dang dri za dang lha ma yin dang nam mkha' lding dang mi'am ci dang lto 'phye chen po dang mi dang mi ma yin pa rgya che zhing rlabs che ba dag dang thabs cig go/ /bcom ldan 'das la bkur stir byas/ bla mar byas/ ri mor byas/
2b5(mdo sde): mchod par byas/ rjed par byas/ gsol bar byas te/ 'khor bzhi dang lhar bcas pa'i 'jig rten gyis kyang phyag bya ba/ mchod par bya ba/ bkur stir bya ba/ bla mar bya ba/ ri mor bya ba/ rjed par bya ba/ gsol bar bya bar gyur to/ /de nas bcom ldan 'das 'khor brgya stong du mas
2b6(mdo sde): yongs su bskor cing mdun gyis bltas nas chos ston te/ tshangs par spyod pa/ thog mar dge ba/ bar du dge ba/ tha mar dge ba/ don bzang po/ /tshig 'bru bzang po/ /ma 'dres pa/ yongs su rdzogs pa/ yongs su dag pa/ yongs su byang ba yang dag par rab tu ston to/ /de'i tshe
2b7(mdo sde): 'khor tshogs pa de nyid du zla 'od gzhon nur gyur pa zhes bya ba sngon gyi rgyal ba la bya ba byas pa/ dge ba'i rtsa ba bskyed pa/ skye ba dran pa/ spobs pa thob pa/ theg pa chen po la yang dag par zhugs pa/ snying rje chen po la brtson pa zhig 'dus te 'dug par gyur to/ /de nas zla 'od gzhon nur gyur
3a1(mdo sde): pa stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom
3a2(mdo sde): ldan 'das kyis bdag la skabs phye na bdag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la phyogs 'ga' zhig zhu'o/ /de skad ces gsol pa dang bcom ldan 'das kyis zla 'od gzhon nur gyur pa la 'di skad ces bka' stsal to/ /de bzhin
3a3(mdo sde): gshegs pa dgra bcom pa yang dag par rdzogs pa'i sangs rgyas la gzhon nu khyod ci dang ci 'dod pa dris shig dang dri ba dris pa de dang de nyid lung bstan pas ngas khyod kyi sems rangs par bya'o/ /gzhon nu nga ni thams cad mkhyen pa/ thams cad gzigs pa/ chos thams cad la stobs dang mi
3a4(mdo sde): 'jigs pas khyu mchog tu gyur pa rjes su thob pa/ sgrib pa med pa'i rnam par thar pa'i ye shes dang ldan pa ste/ gzhon nu 'jig rten gyi khams mtha' yas mu med pa na de bzhin gshegs pa la mi mkhyen pa'am/ mi gzigs pa'am/ mi gsan pa'am/ thugs su ma chud pa'am/
3a5(mdo sde): mngon sum du ma mdzad pa'am/ mngon par rdzogs par sangs ma rgyas pa ci'ang med de/ gzhon nu de bzhin gshegs pa la dri ba dang yongs su dri ba'i phyir khyod la rtag tu skabs phyes/ dri ba dris pa de dang de lung bstan pas ngas khyod kyi sems rangs par bya'o/ /de nas bcom ldan 'das kyis
3a6(mdo sde): skabs phye ba dang / zla 'od gzhon nur gyur pas bcom ldan 'das la tshigs su bcad de gsol pa/ 'jig rten mgon po rdzogs sangs rgyas/ /'od mdzad ji ltar spyad pa yis/ /bsam gyis mi khyab ye shes 'thob/ /phan mdzad lung yang bstan du gsol/ /mi yi khyu mchog mi dang lhas
3a7(mdo sde): mchod pa/ /mi dbang bden gsungs ji ltar spyad pa yis/ /theg mchog dam pa gzhal med thob par 'gyur/ /mgon po gsung mchog zhus pa lung bstan gsol/ /bdag la g.yo ni ma mchis te/ /lhag pa'i bsam pas zhu ba lags/ /skyes bu dam pa ma gtogs par/ /bdag gi
3b1(mdo sde): dbang ni gzhan ma mchis/ /'dun dang smon lam rgya che bdag la mchis/ /bdag gi spyod pa shAkya seng ges mkhyen/ /bdag ni tshig la gtsor 'dzin ma lags kyis/ /mi dbang sgrub pa bdag la myur du gsungs/ /sangs rgyas theg par gces spras bgyid/ /yongs su sdud pa'i chos
3b2(mdo sde): rnams gang / /chos rnams kun gyi mthar phyin pa/ /dpa' bo chen po lung bstan gsol/ /ci nas mis bsten shes rab rnor 'gyur zhing / /mi bzad 'jigs dang bral te mi skrag pas/ /tshul khrims phung po gtong bar mi bgyid cing / /rgyags dang zhe sdang gti mug chags bral te/ /
3b3(mdo sde): nyes pa kun zhi spyad pa spyod pa yi/ /phan par bgyid pa'i chos rnams bdag la gsungs/ /ji ltar tshul khrims mi gtong zhing / /ji ltar bsam gtan 'dor mi 'gyur/ /dgon pa la ni ji ltar bsten/ /shes rab dag gis ji ltar 'phel/ /ji ltar stobs bcu'i bstan pa rgya che la/ /
3b4(mdo sde): tshul khrims srung zhing mngon dga' rnyed par 'gyur/ /ji ltar tshul khrims phung po skyon med 'gyur/ /ji ltar 'dus byas rang bzhin 'jal bar 'gyur/ /ji ltar lus dang ngag gis kyang / /mkhas pa rnam par dag par 'gyur/ /kun nas nyon mongs med sems kyis/ /sangs rgyas
3b5(mdo sde): ye shes tshol bar 'gyur/ /lus kyi las ni ji ltar rnam dag 'gyur/ /tshig gi skyon ni ji ltar spangs par 'gyur/ /ji ltar sems la nyon mongs med par 'gyur/ /skyes mchog zhus pa bdag la lung bstan gsol/ /de skad ces gsol pa dang / bcom ldan 'das kyis zla 'od gzhon
3b6(mdo sde): nur gyur pa la 'di skad ces bka' stsal to/ /gzhon nu byang chub sems dpa' sems dpa' chen po chos gcig dang ldan na yon tan 'di dag thob par 'gyur zhing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /chos gcig po gang zhe na/
3b7(mdo sde): gzhon nu 'di la byang chub sems dpa' sems dpa' chen po sems can thams cad la sems snyoms pa yin/ phan pa'i sems dang khong khro ba med pa'i sems dang mi mnyam pa med pa'i sems yin te/ gzhon nu byang chub sems dpa' sems dpa' chen po chos gcig po 'di dang
4a1(mdo sde): ldan na yon tan 'di dag thob par 'gyur zhing myur du bla na med pa yang dag par rdzogs pa'i byang chub mngon par rdzogs par 'tshang rgya'o/ /de nas bcom ldan 'das kyis de'i tshe zla 'od gzhon nur gyur pa la tshigs su bcad de gsungs pa/ chos gcig yang dag blangs nas ni/ /
4a2(mdo sde): byang chub sems dpa' gang gnas pa/ /yon tan 'di dag nges thob ste/ /myur du byang chub 'tshang yang rgya/ /de yi sems ni gang la'ang zhe mi sdang / /zhe sdang med sems byang chub sems dpa' gang / /tha ba mi skyed zhe sdang med pa dag /khyad par ji skad brjod pa thob par 'gyur/ /
4a3(mdo sde): mnyam pa'i sems la bsten pa yis/ /rnam par smin pa mnyam par 'gyur/ /rkang pa'i mthil yang mnyam pa dang / /cho ga spyod yul mnyam par 'gyur/ /mnyam zhing mi mnyam ma yin sems bsgoms nas/ /tha ba'i skyon bral nem nur rab spangs na/ /de yi rkang lag mthil yang
4a4(mdo sde): mnyam 'gyur te/ /mchog tu 'od gsal dag cing blta na sdug /byang chub sems dpa' phyogs bcur lhang nger snang / /sangs rgyas zhing du dpal dang 'od kyis khyab/ /nam des zhi ba'i sa ni thob pa'i tshe/ /sangs rgyas mkhyen la sems can mang po 'god/ /gzhon nu de la byang chub
4a5(mdo sde): sems dpa' sems can thams cad la sems snyoms pa dang / phan par sems pa dang / sems khong khro ba med pa dang sems mi mnyam pa med pa ni chos thams cad kyi rang bzhin mnyam pa nyid rnam par spros pa zhes bya ba'i ting nge 'dzin thob par 'gyur ro/ /gzhon nu chos thams cad
4a6(mdo sde): kyi rang bzhin mnyam pa nyid rnam par spros pa zhes bya ba'i ting nge 'dzin gang zhe na/ 'di lta ste/ lus kyi sdom pa dang ngag gi sdom pa dang yid kyi sdom pa dang las yongs su dag pa dang dmigs pa las yang dag par 'da' ba dang phung po yongs su shes pa dang / khams mnyam pa nyid dang skye
4a7(mdo sde): m ched sel ba dang sred pa spong ba dang mi skye ba mngon sum du byed pa la 'jug pa dang rgyu gsal bar byed pa dang las kyi 'bras bu chud mi gson pa dang chos mthong ba dang lam sgom pa dang de bzhin gshegs pa la sten pa dang shes rab rno ba dang bden pa'i rjes su 'jug pa dang chos shes pa dang so so yang dag
4b1(mdo sde): par rig pa la 'jug pa shes pa dang yi ge dang tshig rab tu dbye ba shes pa dang dngos po rnams las yang dag par 'da' ba dang / sgra yongs su shes pa dang dga' ba rab tu thob pa dang chos kyi dga' ba rjes su myong ba dang drang ba dang / mnyen pa dang shugs drang ba dang gya gyu med pa dang khros
4b2(mdo sde): gnyer dang bral ba dang des pa dang ngang tshul dge ba dang byams par 'dzin pa dang 'jam pa dang bzhin 'dzum pa dang gsong por smra ba dang legs par 'ongs so/ /tshur shog ces smra ba dang le lo med pa dang bla ma la gus pa dang bla ma la sri zhu che ba dang skye bas chog shes pa dang chos dkar pos
4b3(mdo sde): mi ngoms pa dang 'tsho ba rnam par dag pa dang dgon pa la gnas pa mi gtong ba dang sa rnam par bzhag pa shes pa dang dran pa chud mi gzon pa dang / phung po la mkhas pa dang khams la mkhas pa dang skye mched la mkhas pa dang mngon par shes pa mngon sum du bya ba la 'jug pa dang /
4b4(mdo sde): nyon mongs pa sel ba dang bag chags kyi mtshams sbyor ba yang dag par 'joms pa dang / khyad par du 'gro ba dang bsgom pa'i rgyu 'thun pa dang nyes pa las dbyung ba la mkhas pa dang kun nas ldang ba gnon pa dang bag la nyal spong ba dang srid pa las yang dag par 'da' ba dang skye ba dran
4b5(mdo sde): pa dang las kyi rnam par smin pa la nem nur med pa dang chos sems pa dang thos pa tshol ba dang / ye shes rno ba dang ye shes la sred pa dang ye shes rjes su rtogs pa dang cang shes kyi sa dang sems ri lta bu dang mi sgul ba dang mi g.yo ba dang phyir mi ldog pa'i sa rnam par gzhag pa shes pa dang /
4b6(mdo sde): dge ba'i chos kyi rgyu 'thun pa dang sdig pa'i chos la smod pa dang nyon mongs pa rnams kyi rgyu ba med pa dang bslab pa yongs su mi gtong ba dang / ting nge 'dzin rnam par 'jog pa dang sems can rnams kyi bsam pa shes pa dang / skye ba'i khyad par shes pa dang mnyam pa nyid shes pa dang tshig gi mtshams
4b7(mdo sde): sbyar ba shes pa dang khyim na gnas pa yongs su gtong ba dang / khams gsum la mngon par mi dga' ba dang sems zhum pa med pa dang chos la mngon par zhen pa med pa dang dam pa'i chos yongs su 'dzin pa dang chos srung ba dang las kyi rnam par smin pa la yid ches pa dang 'dul ba la mkhas
5a1(mdo sde): p a dang rtsod pa'i gzhi zhi bar byed pa dang 'gyed pa med pa dang rtsod pa med pa dang bzod pa'i sa dang bzod pa yang dag par 'dzin pa dang 'gro ba mnyam pa dang chos rab tu dbye ba la mkhas pa dang chos gtan la dbab pa la mkhas pa dang chos kyi tshig rab tu dbye ba shes pa dang chos kyi tshig
5a2(mdo sde): nges par dgod pa la mkhas pa dang / sngon gyi mtha' shes pa dang phyi ma'i mtha' shes pa dang da ltar byung ba shes pa dang dus gsum mnyam pa nyid shes pa dang 'khor gsum yongs su dag pa shes pa dang / lus gnas pa shes pa dang sems gnas pa shes pa dang spyod lam srung ba dang spyod
5a3(mdo sde): lam mi 'khrugs pa dang spyod lam mi 'chos pa dang spyod lam mdzes pa dang don dang don ma yin pa la mkhas shing shes pa dang rigs par smra ba dang / 'jig rten shes pa dang lhug par gtong ba dang lag brkyang ba dang sems kyis 'dzin pa med pa dang ngo tsha shes pa dang khrel yod pa dang /
5a4(mdo sde): mi dge ba'i sems la smod pa dang sbyangs pa'i yon tan mi gtong ba dang cho ga yang dag par 'dzin pa dang dga' bar spyod pa dang bla ma la ldang zhing stan 'ding ba dang nga rgyal tshar gcod pa dang sems yang dag par rab tu 'dzin pa dang sems skye ba shes pa dang don rtogs par shes pa dang ye shes
5a5(mdo sde): rjes su rtogs pa dang / mi shes pa med par gyur pa dang sems la 'jug pa shes pa dang sems kyi rang bzhin rjes su rtogs pa shes pa dang / sgrub pa dang nges par sgrub pa la mkhas pa'i shes pa dang sgra skad thams cad shes pa dang nges pa'i tshig rnam par gzhag pa shes pa dang don
5a6(mdo sde): gtan la dbab par shes pa dang gnod pa rnam par spong ba dang / skyes bu dam pa dang 'grogs pa dang skyes bu ngan pa rnam par spong ba dang bsam gtan rnams sgrub cing de la ro myong bar mi byed pa dang mngon par shes pas rnam par 'phrul pa dang / ming dang brda dang gdags pa'i ngo bo nyid
5a7(mdo sde): la 'jug pa shes pa dang / btags pa yang dag par 'joms pa dang 'du byed rnams la skyo ba dang bkur sti mi 'dod pa dang bkur sti med pa la btang snyoms su byed pa dang rnyed pa la don du mi gnyer ba dang rnyed pa med pa la zhum pa med pa dang snyan pa mi 'dod pa dang mi snyan pa la khong khro ba med
5b1(mdo sde): p a dang bstod pa la dga' ba med pa dang smad pa la mi dga' ba med pa dang bde ba la mngon par ma chags pa dang sdug bsngal la yid 'byung bar mi byed pa dang 'du byed rnams len par mi byed pa dang bsngags pa yang dag pa la ma chags pa dang bsngags pa yang dag pa ma yin pa la mi mjed pa
5b2(mdo sde): dang / khyim pa dang rab tu byung ba dag dang mi sten pa dang / spyod yul ma yin pa rnam par spong ba dang spyod yul du rgyu ba dang spyod pa phun sum tshogs pa dang spyod pa ma yin pa rnam par spong ba dang / rigs sun par mi byed pa dang bstan pa srung ba dang smra ba nyung zhing mnyen pa dang dal gyis smra ba dang /
5b3(mdo sde): tshig gi lan bla na pa la mkhas pa dang phyir rgol ba tshar gcod pa dang dus su 'gro bar byed pa dang so so'i skye bo la yid mi rton pa dang sdug bsngal ba rnams khyad du gsod par mi byed cing de dag la nor sbyin pa dang / dbul po rnams la brnyas par mi byed pa dang tshul khrims 'chal pa la snying rje ba dang
5b4(mdo sde): phan pa'i dngos po dang snying brtse ba'i blo dang chos kyis phan 'dogs pa dang zang zing yongs su gtong ba dang / mi par gnas pa dang tshul khrims la stod cing 'chal pa'i tshul khrims la smod pa dang tshul khrims dang ldan pa la g.yo med par sten pa dang / bdog pa thams cad yongs su
5b5(mdo sde): gtong ba dang lhag pa'i bsam pas gnyer ba dang / ji skad smras pa bzhin byed pa dang rgyun mi chad par sbyor ba dang gus par byas te dga' ba myong bar byed pa dang / dpe shes pa dang sngon byung ba la mkhas pa dang dge ba'i rtsa ba sngon du 'gro ba dang thabs la mkhas pa dang mtshan ma spong ba dang 'du
5b6(mdo sde): shes zlog pa dang dngos po rnams yongs su shes pa dang / mdo sde mngon par sgrub pa dang 'dul ba la mkhas pa dang bden pa gtan la 'bebs pa dang rnam par grol ba mngon sum du bya ba la 'jug pa dang / tshig mgo gcig tu smra ba dang ji lta ba bzhin du shes shing mthong ba mi gtong ba dang /
5b7(mdo sde): nem nur med pa'i tshig dang stong pa nyid la sten pa dang mtshan ma med pa la sten pa dang smon pa med pa'i ngo bo nyid rtogs par byed pa dang mi 'jigs pa thob pa dang ye shes kyis snang bar byed pa dang tshul khrims dam pa dang / snyoms par 'jug pa la gzhol ba dang / gcig pur dga' ba dang /
6a1(mdo sde): bdag shes pa dang shes kyi khe nyung ngus chog shes pa dang sems la rnyog pa med pa dang lta bar gyur pa rnam par spong ba dang / gzungs thob pa dang ye shes la 'jug pa dang gnas dang gnas ma yin pa dang / 'jug pa dang sgrub pa shes pa dang gtan tshigs dang / rigs
6a2(mdo sde): pa dang tshul dang sgo dang rgyu dang lam dang nan tan dang sgrub pa dang phrin dang gdams pa dang bsten pa la spyod pa dang / rjes su 'thun pa'i bzod pa dang bzod pa'i sa dang mi bzod pa dang bral ba dang ye shes kyi sa dang mi shes pa spong ba dang shes pa la gnas pa dang rnal 'byor spyod pa'i sa dang
6a3(mdo sde): byang chub sems dpa'i spyod yul dang / skyes bu dam pa la bsten pa dang skyes bu dam pa ma yin pa spong ba dang / chos thams cad kyi ngo bo nyid rtogs shing khong du chud par shes pa dang / de bzhin gshegs pas gsungs pa'i sangs rgyas kyi sa dang mkhas pa rnams kyis rjes su yi
6a4(mdo sde): rang ba dang byis pa rnams kyis spangs pa dang nyan thos rnams kyis shes par dka' ba dang rang sangs rgyas rnams kyis mi shes pa dang mu stegs can gyi sa ma yin pa dang byang chub sems dpa' rnams kyis yongs su gzung ba dang stobs bcu dag gis rjes su rtogs pa dang / lha rnams kyis mchod
6a5(mdo sde): par bya ba dang tshangs pas phyag bya ba dang brgya byin rnams kyis sngon du 'gro bar bya ba dang / klu rnams kyis phyag bya ba dang / gnod sbyin rnams kyis rjes su yi rang bar bya ba dang / mi'am ci rnams kyis bstod par bya ba dang / lto 'phye chen po rnams kyis bsngags par bya ba dang /
6a6(mdo sde): byang chub sems dpa' rnams kyis bsgom par bya ba dang / mkhas pa rnams kyis kun chub par bya ba dang / bla na med pa'i nor du gyur pa dang / zang zing med pa'i sbyin pa dang / nad pa rnams kyi sman du gyur pa dang / ye shes kyi mdzod du gyur pa dang / spobs pa mi zad pa dang /
6a7(mdo sde): mdo sde rnams kyi tshul du gyur pa dang / dpa' bo dag gi g.yul du gyur pa dang / khams gsum yongs su shes pa dang / pha rol tu 'gro ba dag la gzings lta bu dang / chu bo'i nang du zhugs pa dag la gru lta bu dang / grags pa 'dod pa dag gi grags pa dang / sangs rgyas rnams
6b1(mdo sde): kyis bstod pa dang / de bzhin gshegs pa rnams kyis bsngags pa dang / stobs bcu rnams kyis bstod pa dang / byang chub sems dpa' dag gi yon tan dang / snying rje can dag gi btang snyoms dang / nyes pa zhi bar 'dod pa dag gi byams pa dang / theg pa chen po dag gi
6b2(mdo sde): dbugs 'byin pa dang / seng ge'i sgra sgrogs pa rnams kyi nan tan dang / sangs rgyas kyi ye shes kyi lam dang / chos thams cad kyi phyag rgya dang / thams cad mkhyen pa'i ye shes yongs su grub pa dang / byang chub sems dpa' rnams kyi skyed mos tshal du gyur pa dang / bdud kyi sde rnams skrag
6b3(mdo sde): par byed pa dang / bde bar 'gro ba rnams kyi rig pa dang / don sgrub pa rnams kyi don dang / dgra'i nang du song ba dag gi skyabs dang / phyir rgol ba rnams chos dang 'thun pas tshar gcod pa dang / mi 'jigs pa rnams kyi bden pa'i rnam pa dang / stobs rnams yang dag par tshol
6b4(mdo sde): ba dang / sangs rgyas kyi chos ma 'dres pa bco brgyad kyi snga ltas su gyur pa dang / chos kyi sku'i rgyan dang spyod pa rnams kyi rgyu 'thun pa dang / sangs rgyas kyi sras rnams kyi rgyan dang / thar pa 'dod pa rnams kyi dga' ba dang / sras thu bo rnams kyi dga' ba dang / sangs rgyas kyi ye shes
6b5(mdo sde): yongs su rdzogs pa dang / nyan thos dang rang sangs rgyas thams cad kyi sa ma yin pa dang / sems rnam par dag pa dang / lus yongs su dag pa dang / rnam par thar pa'i sgo rnams yongs su rdzogs pa dang / sangs rgyas kyi ye shes kun nas nyon mongs pa med pa dang / 'dod
6b6(mdo sde): chags 'byung ba med pa dang / zhe sdang dang bral ba dang / gti mug gi sa ma yin pa dang / ye shes 'byung ba dang / rig pa skye ba dang / ma rig pa spong ba dang / rnam par grol ba snying por byed pa rnams kyi tshim pa dang / ting nge 'dzin snying por byed pa rnams kyi dga' ba dang /
6b7(mdo sde): lta 'dod pa rnams kyi mig tu gyur pa dang / rnam par 'phrul par 'dod pa rnams kyi mngon par shes pa dang / mngon par sgrub par 'dod pa rnams kyi rdzu 'phrul dang thos pa don du gnyer ba rnams kyi gzungs dang / dran pa mi brjed pa dang sangs rgyas rnams kyi byin gyis brlabs
7a1(mdo sde): dang / 'dren pa rnams kyi thabs mkhas pa dang / mi brtson pa rnams kyi phra ba dang / shes par dka' ba dang ma grol ba dag gis mi shes pa dang / yi ge rnams ldog pa dang / sgra shes par dka' ba dang / rtogs pa rnams kyis kun shes pa dang / des pa rnams kyis
7a2(mdo sde): shes pa dang / 'dod pa chung ba rnams kyis rab tu rtogs pa dang / brtson 'grus brtsams pa rnams kyis gzung ba dang / dran pa dang ldan pa rnams kyis bcangs pa dang / sdug bsngal zad pa dang chos thams cad skye ba med pa dang srid pa'i 'gro ba dang skye ba'i gnas thams cad gcig
7a3(mdo sde): tu nges par bstan pa ste/ gzhon nu 'di ni chos thams cad kyi rang bzhin mnyam pa nyid rnam par spros pa'i ting nge 'dzin ces bya'o/ /chos thams cad kyi rang bzhin mnyam pa nyid rnam par spros pa zhes bya ba'i ting nge 'dzin bstan pa 'di bcom ldan 'das kyis bshad pa na lha dang mi'i skye dgu
7a4(mdo sde): sngon yongs su sbyang ba byas pa khrag khrig phrag brgyad cus mi skye ba'i chos la bzod pa thob par gyur to/ /khrag khrig phrag dgu bcu rtsa drug gis rjes su 'thun pa'i bzod pa thob par gyur to/ /khrag khrig phrag dgu bcu rtsa gsum gyis sgra'i rjes su 'brang ba'i bzod pa thob par gyur to/ /dge
7a5(mdo sde): slong stong du tshang ba len pa med par zag pa las sems rnam par grol lo/ /lha dang mi'i skye dgu las srog chags stong phrag drug cus chos rnams la chos kyi mig rdul med cing dri ma dang bral ba rnam par dag go/ /dge slong ma brgyad khri len pa med par zag pa las sems rnam par grol lo/ /dge
7a6(mdo sde): bsnyen lnga brgyas phyir mi 'ong ba'i 'bras bu thob par gyur to/ /dge bsnyen ma drug stong gis lan cig phyir 'ong ba'i 'bras bu thob par gyur to/ /stong gsum gyi stong chen po'i 'jig rten gyi khams 'di yang rnam pa drug tu g.yos/ rab tu g.yos kun tu rab tu g.yos/ 'gul rab tu
7a7(mdo sde): 'gul kun tu rab tu 'gul/ ldeg rab tu ldeg kun tu rab tu ldeg /'khrugs rab tu 'khrugs kun tu rab tu 'khrugs/ chem chem rab tu chem chem kun tu rab tu chem chem/ 'ur 'ur rab tu 'ur 'ur kun tu rab tu 'ur 'ur te/ shar phyogs dma' na nub phyogs mtho/
7b1(mdo sde): nub phyogs dma' na shar phyogs mtho/ /byang phyogs dma' na lho phyogs mtho/ /lho phyogs dma' na byang phyogs mtho/ /mtha' dma' na dbus mtho/ /dbus dma' na mtha' mtho ste/ tshad med pa'i snang ba 'jig rten du byung nas 'jig rten gyi bar mun nag smag tu gyur
7b2(mdo sde): pa gang yin pa de dag kyang snang ba des gsal bar gyur to/ /sems can gang dag der skyes pa de dag gcig gis gcig shes par gyur te/ 'di skad du kye sems can gzhan dag kyang 'dir skyes par gyur to zhes 'dzer te/ mnar med pa'i sems can dmyal ba chen po'i bar du
7b3(mdo sde): yang de bzhin no/ /gleng gzhi'i le'u ste dang po'o// //de'i tshe bcom ldan 'das kyis zla 'od gzhon nur gyur pa la bka' stsal pa/ gzhon nu ngas dran pa sngon byang chub sems dpa'i spyad pa spyod pa na 'khor los sgyur ba'i rgyal por gyur te/ /ting nge 'dzin 'di 'dod
7b4(mdo sde): c ing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas bya rgod kyi phung po'i ri 'di nyid la bskal pa bye ba khrag khrig brgya stong du mar de bzhin gshegs pa dgra bcom pa yang dag par rdzogs pa'i sangs rgyas grangs med dpag tu med pa rnams la ngas
7b5(mdo sde): r in po che thams cad dang me tog dang spos dang dri dang phreng ba dang byug pa dang phye ma dang gdugs dang rgyal mtshan dang ba dan dang sil snyan dang pheg rdob pa dang rnam par rgyal ba'i ba dan dang rin po che'i gtsug lag khang rnam pa sna tshogs rnam par bkra ba bye ba khrag khrig phrag brgya stong du ma'i bkod
7b6(mdo sde): pa thams cad kyis bkur stir byas bla mar byas ri mor byas mchod par byas rjed par byas gsol bar byas te/ gzhon nu ngas de bzhin gshegs pa de dag thams cad las chos thams cad kyi rang bzhin mnyam pa nyid rnam par spros pa'i ting nge 'dzin 'di rgyas par thos te/ bzung ngo / /
7b7(mdo sde): dris so/ /bcangs so/ /bklags so/ /rab tu bton to/ /nyon mongs pa med pa'i sgom pas bsgoms so/ /mang du byas shing gzhan la yang rgya cher yang dag par rab tu bstan to/ /gzhon nu de bzhin gshegs pa de dag thams cad kyi tha ma ni de bzhin gshegs pa dgra
8a1(mdo sde): bcom pa yang dag par rdzogs pa'i sangs rgyas sA la'i dbang po'i rgyal po zhes bya ba zhig byung ste/ gzhon nu de bzhin gshegs pa sA la'i dbang po'i rgyal po de'i nyan thos dang byang chub sems dpa' khrag khrig brgya stong gi dge 'dun byung ste/ de dag gi tshe'i
8a2(mdo sde): tshad ni lo 'bum phrag bdun cu rtsa drug tu gyur to/ /gzhon nu de bzhin gshegs pa dgra bcom pa yang dag par rdzogs pa'i sangs rgyas sA la'i dbang po'i rgyal po de la ngas lo bye ba stong phrag brgyad du mchod pa dang rim gro byas te lha'i tsan dan dang rin po che'i gtsug lag khang bye ba byas
8a3(mdo sde): so/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas sA la'i dbang po'i rgyal po de'i tshe'i tshad ni lo bye ba stong phrag bdun cu rtsa drug tu gyur te/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas
8a4(mdo sde): sA la'i dbang po'i rgyal po de'i drung du nga rab tu byung nas lo bye ba stong phrag bcu bzhir chos thams cad kyi rang bzhin mnyam pa nyid rnam par spros pa'i ting nge 'dzin 'di mnyan cing bzung ste dris so/ /bcangs so/ /bklags so/ /rab tu bton to/ /nyon mongs pa med pa'i sgom pas bsgoms
8a5(mdo sde): so/ /mang du byas shing gzhan la yang rgya cher yang dag par rab tu bstan to/ /de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na ting nge 'dzin 'di 'dod cing myur du bla na med pa yang dag par rdzogs pa'i byang chub mngon par rdzogs
8a6(mdo sde): par 'tshang rgya bar 'dod na khyod kyis kyang nga bzhin du de bzhin gshegs pa thams cad la mchod pa dang rim gro dang g.yog bya ba la brtson par bya'o/ /gzhon nu de ci'i phyir zhe na/ byang chub sems dpa' sems dpa' chen po dag gis de bzhin gshegs pa thams cad la mchod pa dang
8a7(mdo sde): rim gro dang g.yog byas pa'i rgyu 'thun pas bla na med pa yang dag par rdzogs pa'i byang chub kyang rnyed par dka' ba ma yin na ting nge 'dzin 'di lta ci smos/ gzhon nu de lta bas na khyod kyis de bzhin gshegs pa thams cad la mchod pa dang rim gro dang g.yog byas pa la rtag tu yid yongs su mi
8b1(mdo sde): skyo bar bya'o/ /de nas bcom ldan 'das kyis de'i tshe zla 'od gzhon nur gyur pa la sngon byung ba'i le'u 'di nyid rgyas par tshigs su bcad pa'i dbyangs kyis rgya cher yang dag par rab tu bstan to/ /dran pa stobs bcu bye ba drug cu dag /sngon tshe bya rgod phung po'i ri la bzhugs/ /nga sngon byang
8b2(mdo sde): chub spyad pa spyod pa'i tshe/ /ting 'dzin zhi ba'i mchog 'di bshad byas te/ /de dag gi yang tha ma ni/ /'jig rten mgon po 'od byed pa/ /sA la'i dbang rgyal zhes bya ste/ de la nga yis yongs su dris/ /nga yang rgyal rigs nyid gyur te/ /rgyal po sa bdag gtso bo yin/ /nga yi bu yang lnga brgya
8b3(mdo sde): ste/ de dag las ni mi nyung byung / /sangs rgyas de yi gtsug lag khang / /tsan dan khyad par can rnams dang / /kha cig rin chen brtsegs pa yi/ /bye ba snyed ni ngas byas te/ /skye bo mang po dga' zhing yid 'ong ba/ /'jigs pa'i bla ma zhes bya rgyal por gyur/ /sangs rgyas la ni
8b4(mdo sde): mchod pa dam pa dag / lo stong bye ba brgyad bar du byas/ /rnam par 'dren pa sA la'i dbang po rgyal/ /rkang gnyis gtso bo rgyal ba ma smad pa/ /de yi dus na de yi tshe tshad ni/ /lo bye stong phrag bdun cu drug tu gyur/ /nyan thos mtshungs pa khrag khrig brgyad cu ste/ /gsum rig
8b5(mdo sde): mngon shes drug ldan dbang po thul/ /zag pa zad cing tha ma'i lus 'dzin pa/ /de tshe mi mchog gi ni dge 'dun byung / /lhar bcas 'jig rten dag la phan pa'i phyir/ /de tshe ting 'dzin 'di ni bdag 'dod pas/ /rgyal ba rkang gnyis gtso bo de dag la/ /mchod pa rnam pa mang po ngas byas
8b6(mdo sde): te/ rgyal ba sA la'i dbang rgyal drung du yang / /nga ni btsun mo sras bcas rab tu byung / /lo yang bye ba stong phrag bcu bzhir ni/ /ting nge 'dzin 'di ngas kyang yongs dris te/ /tshigs bcad khrag khrig stong phrag brgyad cu dang / /gzhan yang dkrigs phrag bye ba brgya rnams ni/ /ting 'dzin
8b7(mdo sde): 'di nyid kyi ni le'u gcig po/ /ngas ni bde bar gshegs pa de las blangs/ /ting 'dzin dam pa 'di ni 'dod pa'i phyir/ /mgo dang rkang lag chung ma de bzhin bu/ /rin chen mang po de bzhin bza' bca' rnams/ /sngon chad ngas ni ma btang med/ /sangs rgyas dag ni bye ba phrag
9a1(mdo sde): stong dang / /de las lhag par gang gA'i bye ma snyed/ /gang dag bya rgod phung po 'dir bzhugs nas/ /ting 'dzin zhi mchog 'di ston ngas dran te/ /de kun mtshan kyang shAkya khyu mchog yin/ /kun gyi sras kyang dgra gcan zin ces bya/ /zhabs 'bring ba yi ming yang
9a2(mdo sde): kun dga' bo/ /ser skya'i grong nas thams cad rab tu byung / /'phrul mchog shA ri'i bu dang pang nas skyes/ /skyob pa kun kyang mtshan ni 'thun par gyur/ /de tshe 'jig rten khams kyang ming 'dra ste/ /thams cad kyang ni snyigs ma'i dus su byung / /byang chub spyad pa 'di ni spyod
9a3(mdo sde): pa'i tshe/ /mi dbang de kun nga yis bkur stir byas/ /ting 'dzin 'di ni yongs su tshol ba'i tshe/ /rgyal la mchod pa ma byas ci yang med/ /nan tan gyis ni ting 'dzin 'di rnyed de/ /nan tan dag kyang rnam pa mang du gsungs/ /yon tan kun la rab tu gnas pa dag /de la ting 'dzin
9a4(mdo sde): 'di ni rnyed mi dka'/ /bro ba dag la ma zhen mi bskam zhing / /khyim rnams la yang ma chags phrag dog med/ /byams la gnas shing khro ba med pa gang / /de la ting 'dzin 'di ni rnyed mi dka'/ /rnyed dang bkur sti dag kyang mi 'dod cing / /'tsho ba gtsang zhing ci yang mi 'chang ba/ /
9a5(mdo sde): tshul khrims rnam par dag cing 'jigs med pa/ /de la ting 'dzin 'di ni rnyed mi dka'/ /g.yel ba med cing brtson 'grus brtsams pa dang / /dgon par gnas shing sbyangs la gnas gyur dang / /bdag med bzod pa la yang rab gnas pa/ /de la ting 'dzin 'di ni rnyed mi dka'/ /rgod
9a6(mdo sde): pa med cing shin tu dul ba'i sems/ /spyod dang spyod lam dag la rab tu gnas/ /gtong la mos shing ser sna med pa dag /de la ting 'dzin 'di ni rnyed mi dka'/ /ting 'dzin zhi ba 'di ni gang 'dzin pa/ /de la dpe byad bzang dang mtshan rnams dang / /'dren pas sangs rgyas chos ni
9a7(mdo sde): brgyad dang / /stobs dang mi 'jigs gang brjod rnyed mi dka'/ /sangs rgyas spyan gyis gzigs pa'i sems can gang / /de dag dus gcig sangs rgyas nyid gyur la/ /de rnams re re'i tshe yi tshad kyang ni/ /bskal pa bye ba stong phrag bsam mi khyab/ /de dag re re la yang mgo
9b1(mdo sde): bo ni/ /rgya mtsho kun gyi bye ma de snyed yod/ /mgo bo ji snyed yod pa thams cad la/ /de snyed lce yang mgo bo kun la yod/ /de dag kun gyis ting 'dzin 'di las gang / /tshigs bcad 'dzin 'di'i phan yon brjod kyang ni/ /cung zad yongs su brjod par mi 'gyur na/ /gang gis
9b2(mdo sde): bslabs shing gzung ba ci zhig smos/ /ting 'dzin blta dka' zhi ba gang 'dzin pa/ /sbyangs pa'i yon tan blangs shing spyod pa dag /de la lha dang lha min gnod sbyin smon/ /rgyal po dag kyang phyi bzhin 'brang bar byed/ /ting 'dzin zhi ba rnyed dka' gang 'dzin pa/ /rgyal ba dag gis
9b3(mdo sde): yongs su gzung bar 'gyur/ /lha dang klu rnams rtag tu rjes su 'brang / /phas kyi rgol bas de yi gzi mi bzod/ /ting 'dzin zhi ba 'di ni gang 'dzin pa/ /de yi spobs pa dag ni mtha' yas 'gyur/ /mdo sde dag ni stong rnams rab ston kyang / /de la nam yang rgyun ni 'chad mi
9b4(mdo sde): 'gyur/ /gang rnams mi bzad chen po'i phyi dus na/ /ting nge 'dzin 'di thos nas 'dzin pa rnams/ /sangs rgyas 'dren pa snang ba dpag med dang / /bde ldan 'jig rten khams kyang mthong bar 'gyur/ /phan yon 'di dag rab tu bstan mdzad nas/ /yongs su mya ngan nga 'das phyi
9b5(mdo sde): ma'i tshe/ /ting 'dzin rnam par dag pa 'di zung zhes/ /rang byung ston pa bdag nyid gsol ba 'debs/ /yongs su mya ngan gang 'das sangs rgyas dang / /gang rnams ma byon da ltar byung ba yi/ /rgyal ba thams cad ting 'dzin 'di bslabs nas/ /byang chub rdul bral 'dus ma byas pa rtogs/ /
9b6(mdo sde): sA la'i dbang po'i rgyal po'i le'u ste gnyis pa'o// //de nas yang bcom ldan 'das kyis zla 'od gzhon nur gyur pa la bka' stsal pa/ /gzhon nu de lta bas na byang chub sems dpa' sems dpa' chen pos de bzhin gshegs pa dgra bcom pa yang dag par
9b7(mdo sde): rdzogs pa'i sangs rgyas rnams kyis sangs rgyas kyi yon tan brjod pa yang dag par bstan pa dang / don dang 'bru yongs su mi zad par bya ba dang bdag gi tshig thams cad sangs rgyas kyis yongs su gzung zhing 'byung bar 'dod na/ gzhon nu byang chub sems dpa' sems dpa' chen po des
10a1(mdo sde): sems can thams cad kyi don du ting nge 'dzin 'di gzung bar bya/ /kun chub par bya/ bcang bar bya/ bklag par bya/ rab tu gdon par bya/ lung mnod par bya/ kha ton du bya/ nyon mongs pa med pa'i sgom pas bsgom par bya/ mang du bya gzhan dag la yang
10a2(mdo sde): rgya cher rab tu bstan par bya'o/ /gzhon nu de bzhin gshegs pa'i sangs rgyas kyi yon tan yang dag pa gang yin zhe na/ gzhon nu 'di la byang chub sems dpa' sems dpa' chen po dgon pa na 'dug kyang rung / shing drung na 'dug kyang rung / bla gab med pa na 'dug kyang rung /
10a3(mdo sde): khyim stong pa na 'dug kyang rung 'di la yang dag par slob ste/ 'di ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur
10a4(mdo sde): ba/ bla ni med pa lha dang mi rnams kyi ston pa/ sangs rgyas bcom ldan 'das so/ /de bzhin gshegs pa de ni bsod nams dag gi rgyu 'thun pa/ dge ba'i rtsa ba rnams chud mi za ba/ bzod pas brgyan pa/ bsod nams kyi gter rnams kyi gzhi/ dpe byad bzang po rnams
10a5(mdo sde): kyis spras pa/ mtshan gyi me tog rgyas pa/ spyod yul ran par 'thun pa/ mthong na mi 'thun pa med pa/ dad pas mos pa rnams mngon par dga' ba/ shes rab zil gyis mi non pa/ stobs rnams la rdzi ba med pa/ sems can thams cad kyi ston pa/ byang chub sems
10a6(mdo sde): dpa' rnams kyi yab/ 'phags pa'i gang zag rnams kyi rgyal po las dang po pa rnams kyi ded dpon/ ye shes dpag tu med pa/ spobs pa bsam gyis mi khyab pa/ gsung rnam par dag pa/ dbyangs snyan pa/ sku byad blta bas chog mi shes pa/ sku mtshungs pa med pa/ 'dod
10a7(mdo sde): pa dag gis ma gos pa/ gzugs dag gis nye bar ma gos pa/ gzugs med pa dag dang ma 'dres pa/ phung po dag las rab tu rnam par grol ba/ khams rnams dang mi ldan pa/ skye mched rnams bsdams pa/ mdud pa rnams shin tu bcad pa/ yongs su gdung ba
10b1(mdo sde): dag las rnam par grol ba/ srid pa las yongs su grol ba/ chu bo las rgal ba/ ye shes yongs su rdzogs pa/ 'das pa dang ma byon pa dang da ltar gyi sangs rgyas bcom ldan 'das rnams kyi ye shes la gnas pa/ mya ngan las 'das pa la mi gnas pa/ yang dag pa nyid
10b2(mdo sde): kyi mtha' la gnas pa/ sems can thams cad la gzigs pa'i sa la bzhugs pa ste/ gzhon nu 'di dag ni de bzhin gshegs pa'i sangs rgyas kyi yon tan yang dag pa ste/ byang chub sems dpa' sems dpa' chen pos sangs rgyas kyi yon tan dang / bsngags pa 'di
10b3(mdo sde): dag dang ldan zhing ting nge 'dzin 'di la brten nas spobs pa rgyun mi 'chad pas de bzhin gshegs pa dgra bcom pa yang dag par rdzogs pa'i sangs rgyas rnams kyis sangs rgyas kyi yon tan dang bsngags pa yang dag par bstan na don dang 'bru yongs su zad par mi 'gyur te/ de'i tshig
10b4(mdo sde): thams cad kyang sangs rgyas kyis yongs su gzung bar 'gyur ro/ /de nas de'i tshe bcom ldan 'das kyis don de nyid gsal bar bya ba'i phyir zla 'od gzhon nur gyur pa la rgyas par tshigs su bcad pa'i dbyangs kyis rgya cher yang dag par rab tu bshad do/ /bskal pa stong phrag mang por
10b5(mdo sde): rab bshad kyang / /rgyal ba'i bsngags pa thams cad brjod mi sla/ /ting 'dzin zhi mchog 'di ni tshol ba'i phyir/ /rgyal bas de lta'i yon tan yang dag bsgrubs/ /ngas ni ting 'dzin zhi mchog 'di tshol bas/ /sngon tshe zhum pa med pa'i yid kyis su/ /bu mo gzugs bzang
10b6(mdo sde): shin tu blta na sdug / legs par lus brgyan yid du 'ong ba byin/ /ngas ni ting 'dzin zhi mchog 'di tshol bas/ /sngon tshe zhum pa med pa'i yid kyis su/ /de bzhin bran pho bran mo nor dang 'bru/ /de bzhin nor bu mu tig gser dngul byin/ /ngas ni ting 'dzin zhi mchog
10b7(mdo sde): 'di tshol bas/ /nor bu rin chen sna tshogs mu tig phreng / /gos dang gdu bu gser skud mdzes pa dag /sngon tshe 'dren pa rnams la ngas btang byas/ /bskal pa bye ba mtha' yas dpag med par/ /dri mchog dri ldan dbyar gyi me tog dag /rab tu bla na med pa'i sems bskyed
11a1(mdo sde): nas/ rgyal ba'i mchod rten dag la nga yis phul/ /'khor gyi nang du ri mo bskyed nas kyang / /de bzhin chos kyi sbyin pa ngas byin te/ /chos kyi sbyin pa byin pas nga grags snyam/ /nga la nam yang de 'dra'i sems ma skyes/ /sdug pa'i mchog byin bdag nyid spyad par
11a2(mdo sde): ni/ /de snyam chags pa nga la yong ma byung / /sbyin pa'i chos ni mang du ngas byin te/ /rtag tu sangs rgyas ye shes ngas thob snyam/ /sbyangs pa'i yon tan dag kyang ngas sngon bsgrubs/ /nags mchog sgra nyung rtag tu gnas byas te/ /thams cad dus su snying rje mang bar gyur/ /rtag
11a3(mdo sde): tu sangs rgyas ye shes ngas thob snyam/ /byams shing 'jam la 'ged pa'i ngang tshul can/ /thos pa 'dzin cing bzhin 'dzum tshig kyang 'jam/ /shin tu tshig snyan mang po kun kyang dga'/ /nga la skye bo kun lta ngoms mi 'gyur/ /ser sna can du skad cig ma gyur te/ /srid pa mang por
11a4(mdo sde): nam yang ser sna med/ /rtag tu bsod snyoms dag la nga dga' ste/ /mgron du bos pa thams cad ma lus spangs/ /'di las rtsa bzhi tshigs bcad gcig bzung na/ /mang du thos shing thos pa 'dzin par 'gyur/ /des ni nga la bla na med pa yi/ /dad pa'i mchog bskyed rtag tu bkur
11a5(mdo sde): sti byas/ /ngas ni ting 'dzin zhi mchog 'di tshol phyir/ /rnam par 'dren la mchod pa mang po byas/ /sbyin pa rnam pa mang po mtha' yas byin/ /de bzhin tshul khrims dag kyang yun ring bsrungs/ /'jig rten khams yangs sna tshogs mtha' yas pa/ /nor bu rin chen bkang ste sbyin byin
11a6(mdo sde): pas/ /ting 'dzin 'di las tshigs bcad gcig bzung na/ /de bas bsod nams 'di ni rgya cher 'phags/ /bskal pa mtha' yas dpag med mang por yang / /me tog mang po ji snyed yod pa dang / /de bzhin spos rnams yid 'ong rgya che ba/ /bsod nams 'dod phyir rgyal ba mchod
11a7(mdo sde): pa dang / /bskal pa mtha' yas dpag med mang por ni/ /sil snyan mang po ji snyed yod pa dang / /de bzhin snang gsal zhal zas na bza' yis/ /bsod nams 'dod phyir rgyal ba mchod pa bas/ /rang byung rgyal ba chos rjer bdag gyur ces/ /mi gang byang chub tu ni sems bskyed
11b1(mdo sde): nas/ /mnyam par gzhag pas tshigs bcad gcig bzung na/ /de bas bsod nams 'di ni rgya cher 'phags/ /gang gA'i bye ma mang po ji snyed pa/ /bskal pa de snyed du yang phan yon rnams/ /brjod kyang yongs su zad par mi nus te/ /ting 'dzin 'di bzung bsod nams
11b2(mdo sde): shin tu che/ /de phyir sangs rgyas phan yon dag /shin tu bzang po 'di thos nas/ /sangs rgyas bsngags pa'i ting 'dzin 'di/ /myur du lung yang mnod par gyis/ /sangs rgyas bye ba bdun cu gsum/ /sngon gyi skye bar bkur sti byas/ /sangs rgyas de dag thams cad kyis/ /
11b3(mdo sde): mdo sde 'di ni rab tu bshad/ /mdo sde 'di yi ming yang ni/ /snying rje chen por 'jug ces bya/ /'di la mang du thos bslabs na/ /sangs rgyas chos ni rnyed mi dka'/ /'jig rten 'dren pa mya ngan 'das/ /phyi ma'i dus na dge slong ni/ /sdom pa med pa mang po dag /mang du thos pa mi
11b4(mdo sde): 'dod 'byung / /tshul khrims bsngags pa rjod byed la/ /tshul khrims don du gnyer ba med/ /ting 'dzin bsngags pa rjod byed la/ /ting 'dzin don du gnyer ba med/ /shes rab bsngags pa rjod byed la/ /shes rab don du gnyer ba med/ /rnam grol bsngags pa rjod byed la/ /rnam
11b5(mdo sde): grol don du gnyer ba med/ /ji ltar skyes bu la la dag /tsan dan dag ni 'di 'dra ste/ /spos kyi rnam pa yid 'ong zhes/ /tsan dan dag gi yon tan brjod/ /de nas mi gzhan la la yis/ /de ltar bsngags pa brjod pa yi/ /tsan dan srel tam zhes/ /skyes bu la las
11b6(mdo sde): de dris na/ /skyes bu de la slar smras pa/ /gang gis 'tsho bar byed pa yi/ /spos kyi bsngags pa nga brjod pa/ /spos de nga la med ces smra/ /de bzhin rnal 'byor mi brtson pa/ /tshul khrims bsngags pas 'tsho ba dag /phyi ma'i dus la 'byung 'gyur te/ /de dag la ni tshul khrims
11b7(mdo sde): med/ /de bzhin rnal 'byor mi brtson pa/ /ting 'dzin bsngags pas 'tsho ba dag /phyi ma'i dus la 'byung 'gyur te/ /de dag la ni ting 'dzin med/ /de bzhin rnal 'byor mi brtson pa/ /shes rab bsngags pas 'tsho ba dag /phyi ma'i dus la 'byung 'gyur te/ /de dag la ni shes
12a1(mdo sde): rab med/ /de bzhin rnal 'byor mi brtson pa/ /rnam grol bsngags pas 'tsho ba dag /phyi ma'i dus la 'byung 'gyur te/ /de dag la ni rnam grol med/ /ji ltar skyes bu dbul po la la zhig /skye bo mang pos yongs su brnyas gyur la/ /de yis phyis gdod nor gyi gter
12a2(mdo sde): rnyed nas/ /nor yod rig pas skye bo ri mor byed/ /de bzhin ting 'dzin 'di ni ma thob na/ /byang chub sems dpa' de yang lha mi dang / /grul bum srin po mang pos mi bkur te/ /ji ltar skyes bu dbul po nor med bzhin/ /mkhas pas gzhal du med pa'i chos kyi gter/ /sa 'di
12a3(mdo sde): nam zhig rab tu thob gyur na/ /lha dang mi dag de la re ba skyed/ /des kyang skye dgu bla med nor rnams byin/ /de phyir rgyal ba dag gis brjod pa yi/ /phan yon dam pa bzang po 'di thos nas/ /shes kyi khe dang bde rnyed kun spangs te/ /ting 'dzin zhi mchog 'di ni lung nod gyis/ /sangs
12a4(mdo sde): rgyas su dag phyogs su mya ngan 'das/ /gang dag da ltar byung dang ma 'ongs pa/ /de dag thams cad ting 'dzin 'di bslabs nas/ /byang chub bsam yas mtshungs med rnam sangs rgyas/ /zla 'od gzhon nur gyur pa sems dga' nas/ /sangs rgyas spyan sngar 'dug ste tshig smras pa/ /
12a5(mdo sde): skyes bu dam pa mya ngan yongs 'das nas/ /ma rungs dus na bdag gis mdo 'di gzung / /bdag gis lus dang srog kyang yongs btang ste/ /'jig rten skyed pa ci mchis kun btang la/ /bdag gis 'jigs pa chen po'i dus der yang / /ting 'dzin zhi mchog 'di ni gzung bar
12a6(mdo sde): bgyi/ /sems can mang la snying rje cher skyed de/ /sems can sdug bsngal mgon med mthong nas kyang / /de dag la ni byams pa nyer sbyar zhing / /ting 'dzin zhi mchog 'di ni gzung bar bgyi/ /de yi tshe na ting 'dzin 'dzin pa dag /lnga brgya las ni mi nyung der byung ste/ /
12a7(mdo sde): mdo sde mchog 'di rgya cher gzung ba la/ /de dag sngon du 'dren pa gzhon nu yin/ /sangs rgyas kyi yon tan yang dag par bsngags pa'i le'u ste gsum pa'o// //'phags pa ting nge 'dzin gyi rgyal po/ bam po gnyis pa/ de nas zla 'od gzhon nur gyur
12b1(mdo sde): pa stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ /bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das
12b2(mdo sde): kyis bdag la skabs phye na bdag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la phyogs 'ga' zhig zhu'o/ /de skad ces gsol pa dang bcom ldan 'das kyis zla 'od gzhon nur gyur pa la 'di skad ces bka' stsal to/ /gzhon nu khyod la de
12b3(mdo sde): bzhin gshegs pas rtag tu skabs phyes/ de bzhin gshegs pa dgra bcom pa yang dag par rdzogs pa'i sangs rgyas la khyod ci dang ci 'dod pa dris shig /de skad ces bka' stsal te bcom ldan 'das kyis skabs phye ba dang / bcom ldan 'das la zla 'od gzhon nur gyur pas 'di
12b4(mdo sde): skad ces gsol to/ /bcom ldan 'das ting nge 'dzin ting nge 'dzin ces bgyi ba de chos gang gi tshig lags/ de skad ces gsol pa dang / bcom ldan 'das kyis zla 'od gzhon nur gyur pa la 'di skad ces bka' stsal to/ /gzhon nu ting nge 'dzin ting nge 'dzin ces bya
12b5(mdo sde): ba ni 'di lta ste/ sems nges par rtogs pa dang / skye ba med pa dang mtshams sbyor ba med pa dang mtshams sbyor ba shes pa dang khur bor ba dang de bzhin gshegs pa'i ye shes dang sangs rgyas kyi khyu mchog tu gyur pa dang / 'dod chags gso ba dang zhe sdang nye bar zhi ba dang gti mug bsal
12b6(mdo sde): ba dang rigs par rnal 'byor du byed pa dang / mi rigs pa rnam par spong ba dang dge ba'i chos la 'dun pa dang 'khor ba las thar bar 'dod pa dang lhag pa'i bsam pas sgrub pa dang / mi nyal ba la sten pa dang spong ba mi gtong ba dang chos dkar po rnams yongs su srung ba dang skye bo rnams la yid
12b7(mdo sde): mi rton pa dang las rnams la mngon par 'du mi byed pa dang nang gi skye mched rnams yid la mi byed pa dang / phyi'i skye mched rnams la kun tu mi spyod pa dang bdag la mi stod pa dang gzhan la mi smod pa dang khyim la chags pa med pa dang so so'i skye bo la yid mi rton pa dang / tshul khrims kyi rgyu 'thun
13a1(mdo sde): pa dang bsnyen par dka' ba dang gzi chen po dang bdag shes pa dang mi rgod pa dang spyod lam phun sum tshogs par gnas pa dang gnod sems med pa dang mi rtsub pa dang gzhan la mi gnod pa dang / bshes gnyen rnams la rjes su srung ba dang gsang ba'i sngags kun srung ba
13a2(mdo sde): dang tshul khrims dang ldan pa la rnam par mi 'tshe zhing gnod pa med pa dang 'jam por smra ba dang khams gsum thams cad la mi gnas pa dang chos thams cad la stong pa nyid kyi rjes su 'thun pa'i bzod pa dang thams cad mkhyen pa'i ye shes la shin tu 'dun pa ni gzhon nu ting nge 'dzin ces bya ste/ gzhon nu gang de lta bu'i chos de dag la sgrub par byed kyi log par sgrub par mi byed pa 'di ni ting nge 'dzin ces bya'o/
13a3(mdo sde): /de nas bcom ldan 'das kyis de'i tshe chos thams cad kyi rang bzhin mnyam pa nyid rnam par spros pa'i ting nge 'dzin 'di nyid ston cing de'i tshe zla 'od gzhon nur gyur pa la rgyas par
13a4(mdo sde): tshigs su bcad pa'i dbyangs kyis rgya cher yang dag par rab tu bstan to/ /ngas ni bdud rtsi'i sgo yang rab tu phye/ /chos kyi rang bzhin ci 'dra de bzhin bshad/ /skye ba dag kyang ci 'dra ngas bstan te/ /mya ngan 'das pa phan yon bcas pa bshad/ /sdig pa'i grogs po rtag
13a5(mdo sde): tu rnam par spang / /dge ba'i bshes gnyen la yang bsnyen par bya/ /'du ba spangs te nags khrod gnas bca' zhing / /byams pa'i sems ni rtag tu bsgom par bya/ /tshul khrims dag pa rtag tu bsrung byas te/ /sbyangs la dga' ba'ang rtag tu thob par bya/ /gtong ba dang
13a6(mdo sde): ni shes rab bsnyen byas na/ /ting 'dzin 'di ni rnyed par dka' mi 'gyur/ /nyan thos mang po yi ni sa min pa/ /zhi ba'i sa 'di dag kyang thos nas ni/ /bde bar gshegs pa'i chos la mngon sum gyur/ /sangs rgyas yon tan bsam yas thob par 'gyur/ /skyes bu blo ldan snod
13a7(mdo sde): 'gyur mthong nas kyang / /de dag byang chub sems la yang dag chud/ /bla med ye shes la ni rab bkod na/ /ting 'dzin rgyal po 'di ni rnyed mi dka'/ /yongs su tshol dang kun du longs spyod dang / /kha zas rgyu 'thun dag ni gang gi phyir/ /phrag dog skyes pa de la rab tu rtogs/ /
13b1(mdo sde): ting 'dzin 'di ni rnyed par yong mi dka'/ /ting 'dzin rgyal po stong pa 'di sgom pa/ /tshul khrims dag pa'i mgo la de 'dug ste/ /chos rnams rang bzhin rtag tu mnyam bzhag na/ /byis pa mi rigs brtson pas mi shes so/ /su dag ting 'dzin zhi ba 'di 'dod pa/ /de la nam yang
13b2(mdo sde): 'jigs pa'i blo mi 'byung / /rab tu zhi ba'i sa 'di bsten nas ni/ /mi mchog rnams kyang rtag tu mthong bar 'gyur/ /de bzhin gshegs pa'i sku byad gang dran pa/ /de ni yid zhi dbang po zhi bar 'gyur/ /sems la 'khrul med rtag tu mnyam par bzhag /thos dang shes pa dag
13b3(mdo sde): ni rgya mtsho bzhin/ /ting 'dzin 'di la rab tu gnas nas ni/ /byang chub sems dpa' 'chag sar su 'chags pa/ /des ni sangs rgyas bye ba phrag stong dang / /de bas lhag par gang gA'i bye snyed mthong / /su dag sangs rgyas chos la tshad 'dzin pa/ /mi de'i sems ni shin tu myos par
13b4(mdo sde): 'gyur/ /tshad las 'das pa la ni tshad gzung med/ /'dren pa yon tan thams cad bsam mi khyab/ /phyogs bcu dag na sems can su yang ni/ /'jig rten mgon dang mnyam med su zhig lhag /thams cad mkhyen pa'i yon tan kun ldan pa/ /sangs rgyas ye shes 'dod
13b5(mdo sde): cing thob par gyis/ /sku lus dag ni gser gyi mdog 'dra bas/ /'jig rten mgon po kun nas rab tu mdzes/ /dmigs pa 'di la gang gi sems 'jug pa/ /byang chub sems dpa' de ni mnyam gzhag yin/ /mkhas pas 'dus byas 'dus ma byas rig ste/ /mtshan ma'i
13b6(mdo sde): 'du shes dag ni rnam bshig nas/ /mtshan ma med pa la ni de gnas na/ /chos rnams thams cad stong par rab tu shes/ /gang dag chos kyi sku la gnas gyur pa/ /de ni dngos po thams cad dngos med shes/ /de yis dngos po'i 'du shes rnam bshig nas/ /rgyal ba'i dbang po
13b7(mdo sde): gzugs kyi skur mi lta/ /khyod la bsgo zhing khong du chud par bya/ /ji ltar mi dag mang du rtog byed pa/ /de la gnas pa'i rtog pa de dag gis/ /de bzhin du ni de la sems gzhol 'gyur/ /de bzhin rgyal ba yi ni sku byad dang / /ye shes dpag tu med par thub dbang dran/ /rtag par
14a1(mdo sde): rjes su dran pa bsgom byas na/ /de la sems gzhol rab tu 'bab par 'gyur/ /de ni 'chags 'dug 'greng zhing gnas pa'i tshe/ /skyes bu dam pa'i ye shes rab tu 'dod/ /'jig rten rgyal ba bla med bdag 'gyur bar/ /'dod pas byang chub tu yang smon lam
14a2(mdo sde): 'debs/ /des ni sangs rgyas shes shing sangs rgyas mthong / /sangs rgyas chos nyid la yang so sor rtog /ting 'dzin 'di la rab tu gnas byas nas/ /mthu chen sangs rgyas la ni phyag kyang 'tshal/ /lus dang ngag dang yid rab dang ba yis/ /rtag tu sangs rgyas dag gi bsngags
14a3(mdo sde): pa brjod/ /de ltar des ni sems kyi rgyud bsgoms pas/ /nyin mtshan du yang 'jig rten mgon po mthong / /nam zhig de ni na zhing mi bde nas/ /shi la thug pa'i sdug bsngal tshor byung na/ /sangs rgyas la ni dran pa mi nyams te/ /sdug bsngal tshor bas 'phrogs par yong mi 'gyur/ /
14a4(mdo sde): de ltar de dag ye shes rnam brtags pas/ /'ongs dang ma 'ongs chos rnams stong par shes/ /de 'dra'i chos kyi tshul la de gnas pa/ /spyod pa yongs su spyod pas sems mi skyo/ /de phyir phan yon 'di dag thos nas ni/ /mtshungs med byang chub la yang mos pa skyed/ /bde
14a5(mdo sde): gshegs dam pa mthong ba rnyed dka' yis/ /phyi ma'i dus na 'gyod pa skyes sa re/ /ngas ni rab tu bzang ba'i chos bshad kyang / /khyed kyis thos nas yang dag ma spyad na/ /nad pa sman gyi rgyal ba thogs pa dag /bdag gi nad ni gso bar mi nus bzhin/ /de phyir mkhas pa
14a6(mdo sde): shin tu rtogs pa dag / rtag tu ting 'dzin 'di ni 'dod pa yis/ /tshul khrims thos pa gtong ba bsnyen byas na/ /ting 'dzin 'di ni rnyed par yong mi dka'/ /ting nge 'dzin gyi le'u ste bzhi pa'o// //de nas yang bcom ldan 'das kyis zla 'od gzhon nur gyur pa
14a7(mdo sde): la bka' stsal pa/ gzhon nu de lta bas na/ byang chub sems dpa' sems dpa' chen pos ting nge 'dzin 'di 'dod cing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas mgo dang gos la me 'bar ba lta bu'i sems kyis pha dang ma dang
14b1(mdo sde): bu dang bu mo dang nye du dang snag gi gnyen mtshams dang gnyen dang rtsa lag dang chung ma la sogs pa me bzhin du spangs la rgyal srid kyi bde ba thams cad mchil ma'i thal ba bzhin du bor te/ dgon pa la mngon du phyogs shing khyim gyi gnas nas mngon par 'byung bar bya'o/ /de
14b2(mdo sde): ci'i phyir zhe na/ gzhon nu dgon pa la mngon du phyogs shing khyim gyi gnas nas mngon par 'byung ba'i byang chub sems dpa' sems dpa' chen pos bla na med pa yang dag par rdzogs pa'i byang chub kyang rnyed par dka' ba ma yin na ting nge 'dzin 'di lta ci smos te/ gzhon nu de lta bas
14b3(mdo sde): na bu dang mdza' bo dang / nye du dang snag gi gnyen mtshams dang gnyen dang rtsa lag dang chung ma la sogs pa me bzhin du spangs la rgyal srid kyi bde ba thams cad mchil ma'i thal ba bzhin du bor te/ dgon pa la mngon du phyogs shing / khyim gyi gnas nas mngon par 'byung bar bya'o
14b4(mdo sde): zhes gzhon nu khyod kyis de ltar rtag tu bslab par bya'o/ /gzhon nu de lta bas na rnam grangs 'dis kyang khyod kyis 'di ltar rig par bya ste/ gzhon nu sngon byung ba 'das pa'i dus na bskal pa grangs med pa bas kyang ches grangs med pa/ rgya che ba/ dpag tu med pa/ bsam gyis mi
14b5(mdo sde): khyab pa gzhal du med par gyur pa de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin zhes bya ba rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur
14b6(mdo sde): ba bla na med pa lha dang mi rnams kyi ston pa sangs rgyas bcom ldan 'das 'jig rten du byung ngo / /gzhon nu de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin de'i nyan thos 'dus pa dang po ni thams cad
14b7(mdo sde): kyang dgra bcom pa sha stag bye ba phrag brgyad cu byung ngo / /nyan thos 'dus pa gnyis pa ni dgra bcom pa bye ba phrag bdun cu byung ngo / /'dus pa gsum pa ni dgra bcom pa bye ba phrag drug cu byung ngo / /byang chub sems dpa' sems dpa' chen po dam pa'i chos yongs su 'dzin
15a1(mdo sde): pa yang dpag tu med pa dag byung ngo / /gzhon nu de'i tshe bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin de'i tshe'i tshad ni lo bzhi khrir gyur to/ /'dzam bu'i gling 'di yang 'byor pa rgyas pa bde ba/ lo legs
15a2(mdo sde): pa/ nyams dga' ba/ skye bo dang mi mang pos gang bar gyur to/ /'dzam bu'i gling 'di na rgyal po stobs brtan dang / stobs chen zhes bya ba gnyis yod de/ de la gcig ni 'dzam bu'i gling 'byor pa/ rgyas pa bde ba lo legs pa/ nyams dga' ba/ skye bo dang mi mang
15a3(mdo sde): pos gang ba'i phyed la dbang ngo / /cig shos kyang de'i phyed la dbang ngo / /gzhon nu de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin de rgyal po stobs chen gyi rnam par rgyal ba'i sar byung ste/ gzhon nu de
15a4(mdo sde): ltar rgyal po stobs chen gyis bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin de byang chub sems dpa'i dge 'dun dang dge slong gi dge 'dun dang bcas pa la na bza' dang bsod snyoms dang / snyun gsos kyi sman dang yo byad
15a5(mdo sde): brtags pa kun du spyad par rung ba/ kha na ma tho ba med pa la lo brgya stong tshang bar spyan drangs so/ /gzhon nu de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin de byang chub sems dpa'i dge 'dun dang bcas pa
15a6(mdo sde): nyan thos kyi dge 'dun dang bcas pa rnyed pa dang bkur sti dang grags pa che bar gyur to/ /bram ze dang khyim bdag dad pa dag gis kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin byang chub sems dpa'i dge 'dun dang
15a7(mdo sde): bcas/ nyan thos kyi dge 'dun dang bcas pa la rnyed pa dang bkur sti cher byas so/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin la bram ze dang khyim bdag de dag gis kyang 'di lta ste/ rgyal po stobs chen gyi rjes
15b1(mdo sde): su slob cing 'jig rten gyi zang zing gi mchod pas rnyed pa dang bkur sti bya ba'i phyir brtson par gyur to/ /gzhon nu de lta bas na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin 'di snyam du gyur te/ kye ma'o sems can 'di
15b2(mdo sde): dag ni tshul khrims dang gso sbyong yang dag par blang ba dang de bzhin gshegs pa rnams kyi drung du nye bar 'gro ba dang / de bzhin gshegs pa la bsnyen bkur bya ba dang / tshangs par spyod pa la gnas pa dang rab tu byung zhing bsnyen par rdzogs pa dge slong gi dngos por 'gyur ba las
15b3(mdo sde): yongs su nyams par 'gyur te/ sems can 'di dag ni de'i 'og tu bde ba la lhur byed par 'gyur ro/ /de ci'i phyir zhe na/ de ni 'di ltar de'i 'og tu bde ba ni 'di lta ste/ 'jig rten gyi zang zing gi mchod pa ni 'di yin te/ sems can 'di dag ni 'di lta ste/ mtho ris kyi 'jig rten
15b4(mdo sde): la dmigs shing tshe 'di lhur byed pa/ tshe phyi ma lhur mi byed pa ste/ dge ba'i rtsa ba shin tu mthar gtugs pa'i phyir ni ma yin no/ /gzhon nu de la dge ba'i rtsa ba shin tu mthar gtugs pa gang zhe na/ 'di lta ste/ shin tu rnam par dag pa dang tshangs par spyod pa la shin tu gnas
15b5(mdo sde): pa dang shin tu mthar phyin pa dang shin tu mthar gtugs pa'o/ /ngas sems can de dag la ci nas kyang bla na med pa'i chos kyi mchod pa dang chos kyi nan tan gyis de bzhin gshegs pa la mchod par 'gyur ba de lta de ltar chos bshad par bya'o snyam mo/ /gzhon nu de nas de bzhin gshegs pa
15b6(mdo sde): dgra bcom pa yang dag par rdzogs pa'i sangs rgyas dbyangs byin gyis de'i tshe rgyal po stobs chen dang bram ze dang khyim bdag de dag skyo bar bya bar dgongs pas tshigs su bcad pa 'di dag gsungs so/ /sbyin pa rab byin gcig la gcig bsten pa/ /de dag phan tshun ri mor byed mi
15b7(mdo sde): 'gyur/ /mkhas pa bag chags rab tu spangs pa yi/ /sangs rgyas dag gis bsten pa de mi bsngags/ /gang dag srogs chags phan phyir chos ston pa/ /de 'dra'i mi des shin tu bsten pa yin/ /de dag gcig la gcig kyang mi phyed mdza'/ /bye ba snyed kyi bdud kyis
16a1(mdo sde): dbye mi nus/ /'jig rten zang zing dag gis sten pa'i mi/ /de dag tshe 'di'i don du kun 'gyur gyi/ /zang zing med pa'i chos la bsten pa ni/ /mi dag gi yang rab tu don cher 'gyur/ /zang zing med pa'i sems ni nyer bzhag ste/ /zang zing med pa'i chos rnams rab bshad
16a2(mdo sde): la/ /gang dag zang zing med pa'i dga' ldan pa/ /de 'dra de dag myur du sangs rgyas 'gyur/ /'dod pa dag la rab tu sten byed cing / /bu dang chung ma la yang srid bskyed nas/ /khyim gnas smad pa nyid la sten byed na/ /bla med byang chub mchog des yong mi 'thob/ /su dag me mur bzhin du
16a3(mdo sde): 'dod spong zhing / /bu dang chung ma la yang srid spangs nas/ /skrag cing dngangs pas khyim nas mngon byung ba/ /de dag byang chub mchog 'di rnyed mi dka'/ /gang dag khyim gyi dbus na 'dug bzhin du/ /byang chub dam pa mchog 'di thob pa ni/ /de 'dra'i sangs rgyas gang yang sngon ma byung / /
16a4(mdo sde): ma byon pa dang da ltar bzhugs pa'ang med/ /rgyal srid mchil ma bzhin du rab spangs la/ /dben pa 'dod pas dgon par gnas par gyis/ /nyon mongs rab spangs bdud kyang rnam bcom na/ /byang chub rdul med 'dus ma byas pa rtogs/ /sangs rgyas dpa' bo gang gA'i bye ma snyed/ /
16a5(mdo sde): bskal pa bye mang rim gro sus byas pas/ /gang zhig yongs su skyo ba'i yid kyis ni/ /khyim nas mngon par byung na 'di mchog 'gyur/ /ji ltar rab tu byung nas chos spyod pa/ /de ltar zas dang skom dang chos gos dang / /me tog dang ni spos dang byug pa yis/ /mi mchog rgyal ba rim gro byas
16a6(mdo sde): ma yin/ /su dag byang chub tu yang 'dod mos shing / /sems can don phyir 'dus byas yongs skyo nas/ /dgon par bltas te gom pa bdun bor na/ /de bas bsod nams 'di ni khyad par 'phags/ /de nas gzhon nu bcom ldan 'das de bzhin gshegs pa dgra bcom pa yang dag par
16a7(mdo sde): rdzogs pa'i sangs rgyas dbyangs byin gyis khyim nas mngon par 'byung ba dang ldan pa'i gtam brjod pa de lta bu rgyal po stobs chen gyis thos so/ /thos nas kyang ji ltar bdag gis bcom ldan 'das kyis bshad pa'i don shes pa ltar na bcom ldan 'das ni sbyin pa'i pha rol tu phyin pa'i bsngags pa mi
16b1(mdo sde): brjod kyi bcom ldan 'das ni tshul khrims kyi pha rol tu phyin pa shin tu mthar gtugs pa'i bsngags pa brjod de/ bcom ldan 'das kyis shin tu rnam par dag pa dang tshangs par spyod pa la shin tu gnas pa dang shin tu yongs su mya ngan las 'das pa bsngags so zhes bsams nas de 'di snyam du khyim
16b2(mdo sde): na gnas pas bla na med pa'i chos kyi nan tan sgrub pa'am/ don rjes su thob par 'gyur ba 'di ni sla ba ma yin te/ bla na med pa'i chos kyi nan tan las bdag yongs su nyams par 'gyur gyis/ bdag ni skra dang kha spu bregs te gos ngur smrig bgos nas khyim nas khyim med par rab tu 'byung ngo
16b3(mdo sde): snyam mo/ /gzhon nu de nas rgyal po stobs chen bram ze dang khyim bdag brgyad khris bskor cing mdun du bdar te/ de dag dang lhan cig tu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin ga la ba der song ste phyin pa dang / bcom ldan 'das
16b4(mdo sde): kyi zhabs la mgo bos phyag 'tshal nas/ bcom ldan 'das la lan gsum bskor ba byas te phyogs gcig tu 'dug go/ /de nas gzhon nu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas des rgyal po stobs chen gyi lhag pa'i bsam pa mkhyen nas
16b5(mdo sde): chos thams cad kyi rang bzhin mnyam pa nyid rnam par spros pa'i ting nge 'dzin 'di bshad do/ /de nas gzhon nu rgyal po stobs chen ting nge 'dzin 'di thos nas dga' ba dang mgu ba dang rangs pa dang rab tu mos pa dang yid bde ba skyes nas skra dang kha spu bregs te gos ngur smrig bgos nas yang dag
16b6(mdo sde): par dad pas khyim nas khyim med par rab tu byung bar gyur to/ /de de ltar rab tu byung nas ting nge 'dzin 'di bzung ste bzung zhing kun chub par byas/ bcangs shing bklags nas bsgom pa'i rnal 'byor la rjes su brtson par gnas par gyur to/ /de dge ba'i rtsa ba de nyid kyis bskal pa
16b7(mdo sde): bye ba phrag bcu'i bar du nam yang ngan 'gro log par ltung bar ma song ste/ sangs rgyas bye ba phrag nyi shu la bsnyen bkur byas shing de bzhin gshegs pa de dag thams cad las kyang ting nge 'dzin 'di thos so/ /sangs rgyas de dag las thos nas des bzung ste/ kun chub par byas/ bcangs
17a1(mdo sde): shing bklags nas bsgom pa'i rnal 'byor la rjes su brtson par gnas so/ /de de'i 'og tu dge ba'i rtsa ba de nyid kyis bskal pa bye ba phrag bcu 'das pa dang / bskal pa 'bum tshang nas bla na med pa yang dag par rdzogs pa'i byang chub mngon par rdzogs par sangs rgyas par
17a2(mdo sde): gyur te/ de bzhin gshegs pa dgra bcom pa yang dag par rdzogs pa'i sangs rgyas ye shes dpa' ba zhes bya bar gyur nas des sems can dpag tu med pa rnams kyi don byas te/ phyis sangs rgyas kyi mya ngan las 'da' bas yongs su mya ngan las 'das par gyur to/ /gzhon nu de nas
17a3(mdo sde): srog chags brgya stong phrag brgyad cu rgyal po stobs chen dang lhan cig tu bcom ldan 'das de bzhin gshegs pa dbyangs byin gyi drung du 'ongs pa de dag thams cad kyis kyang ting nge 'dzin 'di thos nas dga' mgu yi rangs shing rab tu dga' ste/ dga' ba dang yid bde ba skyes nas skra dang
17a4(mdo sde): kha spu bregs te gos ngur smrig bgos nas yang dag par dad pas khyim nas khyim med par rab tu byung bar gyur to/ /de ltar de dag kyang rab tu byung nas ting nge 'dzin 'di bzung ste/ kun chub par byas/ bcangs shing bklags nas bsgom pa'i rnal 'byor la rjes su brtson par gnas so/ /
17a5(mdo sde): dge ba'i rtsa ba de nyid kyis de dag bskal pa bye ba phrag nyi shu'i bar du nam yang ngan 'gro log par ltung bar ma song ste/ bskal pa thams cad la yang sangs rgyas bye ba rnams mnyes par byas nas/ de bzhin gshegs pa de dag thams cad las ting nge 'dzin 'di thos nas ting nge 'dzin 'di bzung ste/
17a6(mdo sde): kun chub par byas bcangs shing bklags nas bsgom pa'i rnal 'byor la rjes su brtson par gnas te/ sngon gyi dge ba'i rtsa ba de nyid kyis bskal pa bye ba phrag nyi shu 'das pa dang / de'i 'og tu bskal pa 'bum tshang nas bla na med pa yang dag par rdzogs pa'i byang chub mngon par rdzogs par
17a7(mdo sde): sangs rgyas te/ de bzhin gshegs pa dgra bcom pa yang dag par rdzogs pa'i sangs rgyas mtshan dpa' brtan zhes bya ba sha stag 'jig rten du byung ste/ de dag gis kyang sems can dpag tu med pa yongs su smin par byas shing / de dag gi don byas nas de'i 'og tu sangs rgyas kyi mya
17b1(mdo sde): ngan las 'da' bas yongs su mya ngan las 'das par gyur to/ /gzhon nu de lta bas na rnam grangs 'di nyid kyis 'di ltar ting nge 'dzin 'di ni byang chub sems dpa' sems dpa' chen po rnams kyis gces spras byed pa yin te/ thams cad mkhyen pa'i ye shes bla na med pa sdud pa yin
17b2(mdo sde): par rig par bya'o/ /de nas de'i tshe bcom ldan 'das kyis zla 'od gzhon nur gyur pa la sngon byung ba'i le'u 'di nyid rgyas par tshigs su bcad pa'i dbyangs kyis rgya cher yang dag par rab tu bstan to/ /ngas dran bsam gyis mi khyab bskal pa na/ /'das pa'i dus na mi yi gtso bo ni/ /drang
17b3(mdo sde): srong chen po 'jig rten don mdzad byung / /de yi mtshan ni dbyangs kyi byin zhes bya/ /bye brag brgyad cur yongs su tshang ba yi/ /de yi nyan thos 'khor mang dang po byung / /gnyis pa bye ba bdun cur tshang ba byung / /gsum pa dgra bcom bye ba drug cu yod/ /kun kyang zag pa zad cing nyon
17b4(mdo sde): mongs med/ /thams cad rdzu 'phrul stobs kyis pha rol phyin/ /tshe tshad lo ni stong phrag bzhi bcu ste/ /zhing yang yongs su dag cing mdzes par gyur/ /skyob pa de yi byang chub sems dpa' gang byung ba/ /dpag med de dag gzhan phan dbang bskur thob/ /dbang dang sa la rab tu gnas pa
17b5(mdo sde): ste/ /shing mchog drung du byang chub 'tshang rgyar nye/ /'dzam bu'i gling 'dir rgyal po byung ba ni/ /stobs brtan dang ni stobs chen zhes bya ba/ /gcig ni de yi phyed dbang rgyal po byed/ /cig shos phyed la dbang ba'i rgyal por gyur/ /rgyal po stobs chen rnam par rgyal ba'i sar/ /lha dang
17b6(mdo sde): mis mchod sangs rgyas byung bar gyur/ /bde bar gshegs la rgyal po dad rnyed nas/ /lo grangs stong du tshang bar bsnyen bkur byas/ /sems can gzhan mang de yi rjes slob pas/ /de bzhin gshegs pa la yang bkur sti byed/ /'jig rten zang zing gis te chos kyis min/ /nyan thos
17b7(mdo sde): bcas pa rnyed pa mang bar gyur/ /skyes bu dam pa'i sems ni 'di snyam ste/ /ci nas 'di kun 'dod pa rab spangs nas/ /nga yi bstan pa 'di la rab 'byung bar/ /chos 'dod 'di dag la ni chos bstan snyam/ /bde bar gshegs pa'i sbyangs chos bslab pa dang / /khyim gnas nyes pa sdug
18a1(mdo sde): bsngal mtha' yas dang / /chos la sgrub pa chos kyi mchod yin zhes/ /mi mchog des ni tshigs su bcad pa gsungs/ /sa bdag rgyal pos tshigs bcad de thos nas/ /mi dbang gcig pu dben song bsams pa ni/ /khyim na gnas bzhin du yang thams cad kyis/ /chos kyi
18a2(mdo sde): mchod mchog bya bar mi nus snyam/ /mchil ma bzhin du rgyal srid des btang ste/ /srog chags stong phrag brgyad cur bcas pa dag /rgyal ba de yi drung du nyer 'ongs te/ /zhabs la phyag 'tshal nas ni spyan sngar 'dug /rgyal bas de dag gi yang bsam mkhyen nas/ /ting 'dzin zhi ba
18a3(mdo sde): blta dka' 'di bshad de/ /de dag dga' zhing rab mos bde bas tshim/ /mgu zhing rangs pas de tshe rab tu byung / /de dag rab byung ting 'dzin 'di bzung ste/ /bcangs shing bklags te yongs su chub byas nas/ /bskal pa bye ba nyi shu tshang bar ni/ /nam yang ngan 'gro log ltung song ma gyur/ /
18a4(mdo sde): de dag thams cad dge ba'i rtsa ba des/ /sangs rgyas bye ba phrag stong legs par mthong / /rgyal ba de dag kun gyi bstan pa la/ /de dag rab byung ting 'dzin 'di la bsgom/ /de dag phyi ma'i dus la sangs rgyas gyur/ /mtha' yas brtson pa ming ni dpa' brtan yin/ /srog chags
18a5(mdo sde): bye ba mang po'i don byas te/ /phyi ma'i dus la me bzhin mya ngan 'das/ /sngon tshe rgyal po stobs chen byung ba ni/ /sangs rgyas ye shes dpa' ba 'jig rten byung / /de tshe srog chags bye stong mang po rnams/ /byang chub bkod nas phyi dus mya ngan 'das/ /de phyir sangs rgyas dag gis brjod pa yi/ /
18a6(mdo sde): mdo 'di phyi dus thos nas gzung bar gyis/ /'di lta bu yi chos mdzod 'di bzung na/ /mi yi gtso bor myur du 'grub par 'gyur/ /dbyangs byin gyi le'u ste lnga pa'o// //de nas yang bcom ldan 'das kyis zla 'od gzhon nur gyur pa la bka' stsal pa/ gzhon
18a7(mdo sde): nu de lta bas na byang chub sems dpa' sems dpa' chen po ting nge 'dzin 'di 'dod cing / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas ting nge 'dzin 'di yongs su sbyang bar bya'o/ /gzhon nu de la ting nge 'dzin yongs su sbyang ba gang
18b1(mdo sde): zhe na/ gzhon nu 'di la byang chub sems dpa' sems dpa' chen pos snying rje chen po la zhugs pa'i sems kyis de bzhin gshegs pa bzhugs pa'am/ /yongs su mya ngan las 'das pa rnams la 'di lta ste/ chos gos dang bsod snyoms dang mal cha dang na ba'i gsos sman dang yo byad rnams
18b2(mdo sde): dang me tog dang bdug pa dang spos dang phreng ba dang byug pa dang phye ma dang na bza' dang gdugs dang rgyal mtshan dang rnam par rgyal ba'i ba dan rnams dang rol mo dang sil snyan rnams kyis mchod par bya ba la brtson pa yin te/ dge ba'i rtsa ba de yang ting nge 'dzin thob par yongs su bsngo'o/ /de chos
18b3(mdo sde): gang la yang re ba'i phyir de bzhin gshegs pa la mchod par mi byed de/ 'dod pa la re ba ma yin/ longs spyod la re ba ma yin/ mtho ris la re ba ma yin/ 'khor ba la re ba ma yin gyi de ni chos la sems pa yin no/ /de 'dod na de bzhin gshegs pa chos kyi skur yang mi dmigs na de
18b4(mdo sde): gzugs kyi skur lta ga la zhig dmigs par 'gyur/ gzhon nu de lta bas na de bzhin gshegs pa rnams la mchod pa de ni 'di yin te/ 'di lta ste/ de bzhin gshegs pa mi mthong ba dang / bdag nyid mi dmigs pa dang / las kyi rnam par smin pa la mi re ba'o/ /gzhon nu 'khor
18b5(mdo sde): gsum yongs su dag pa'i mchod pa 'dis de bzhin gshegs pa la mchod na ting nge 'dzin 'di rab tu 'thob cing / bla na med pa yang dag par rdzogs pa'i byang chub kyang myur du mngon par rdzogs par 'tshang rgya'o/ /de nas de'i tshe bcom ldan 'das kyis zla 'od gzhon nur gyur pa la ting nge 'dzin
18b6(mdo sde): yongs su sbyang ba bstan pa 'di rgyas par tshigs su bcad pa'i dbyangs kyis rgya cher yang dag par rab tu bstan to/ /ye shes mtha' yas pa la spos phul bas/ /skyes bu rnams kyi dri yang mtha' yas 'gyur/ /bskal pa bye bar ngan 'gror de mi 'gro /de dag dri bsung nga bar yong mi 'gyur/ /
18b7(mdo sde): de dag bskal pa bye bar spyad spyod cing / /sangs rgyas bye ba stong la mchod byas nas/ /de dag ye shes spos kyis mngon 'phags te/ /sangs rgyas tshul khrims dri mchog ldan par 'gyur/ /gal te sems can gang dag spos byin dang / /de bzhin gang la sbyin par bya ba dang / /sems
19a1(mdo sde): 'dis sbyin par byed pa med shes na/ /de ni de yi 'thun bzod chung ngu yin/ /bzod pa chen po bsten pa de la ni/ /bskal pa bye ba gang gA'i bye snyed du/ /mi yis kham tshad tsam du bcad gtubs kyang / /de yi sems ni ldog par yong mi 'gyur/ /ci yi phyir na
19a2(mdo sde): bzod pa'i ming du gdags/ /ji ltar rjes su 'thun pa zhes kyang bya/ /gang gi rgyus ni phyir mi ldog ces bya/ /ji ltar byang chub sems dpa' zhes kyang brjod/ /rang bzhin bdag med chos la de bzod de/ /bdag med 'du shes pa la nyon mongs med/ /chos rnams thams cad
19a3(mdo sde): nam mkha' ji bzhin shes/ /de phyir de la bzod pa'i ming du btags/ /rgyal ba kun gyi rjes su 'thun slob cing / /mkhas pa de ni chos min mi spyod de/ /sangs rgyas chos la the tsom mi skyed pa/ /de ni rjes su 'thun pa'i bzod pa yin/ /de ltar spyod pa dag la 'jig rten na/ /ji
19a4(mdo sde): snyed bdud yod sangs rgyas gzugs bsgyur nas/ /byang chub rnyed dkas nyan thos gyis shig ces/ /tshig tu smra yang mi 'dzin ldog mi 'gyur/ /sems can mi 'thun lta las rtog byed cing / /mi 'chi 'thob pa'i lam ni 'di'o zhes/ /log pa'i lam spangs lam la 'jog par byed/ /
19a5(mdo sde): de phyir byang chub sems dpa' zhes kyang bya/ /rjes su 'thun bzod lam la gnas pa dang / /bdag med shes pas sad par byas pa la/ /rmi lam na yang mi dang gang zag dang / /srog dang sems can yod par yong mi 'dzin/ /bdud rnams bye ba gang gA'i bye ma snyed/ /sangs
19a6(mdo sde): rgyas gzugs bsgyur de dag drung 'ongs te/ /lus kyi nang na srog med gyur na ni/ /khyed cag sangs rgyas 'grub pa min zhes smra/ /ye shes kyis ni phung po stong par shes/ /shes nas nyon mongs rnams dang nga mi 'grogs/ /tha snyad tsam gyis rnam par spyod byed cing / /'jig
19a7(mdo sde): rten 'di na mya ngan 'das par gnas/ /ji ltar skyes bu dag gi bu skyes nas/ /'di yi ming ni 'di zhes ming btags pa/ /phyogs rnams su yang de yi ming mi rnyed/ /ming de gang nas kyang ni 'ongs pa med/ /de bzhin byang chub sems dpa' ming btags te/ /byang chub sems dpa'
19b1(mdo sde): 'di zhes yongs btsal kyang / /phyogs rnams na yang de yi ming mi rnyed/ /de ltar gang shes byang chub sems dpa' yin/ /rgya mtsho'i dbus nas ji ste me 'bar yang / /byang chub sems dpa' 'jig tshogs lta ba med/ /'di ltar byang chub sems bskyed tshun chad ni/ /de la srog tu lta
19b2(mdo sde): bar 'gyur ba med/ /'di la gang yang skyes shing shi med de/ /ming dang shed skyes sems can byung ba med/ /chos rnams rang bzhin stong pa sgyu ma bzhin/ /mu stegs can gyis rnam par rig mi nus/ /kha zas dag la shin tu brkam pa dang / /lhung bzed gos la chags shing zhen med dang / /
19b3(mdo sde): 'phyar ba rnams dang khengs pa dag gis kyang / /sangs rgyas byang chub 'di ni shes mi nus/ /gnyid dang rmugs pas non pas le lo can/ /nga rgyal can dang khrel med 'gying ba dang / /su dag sangs rgyas la ni dad med pa/ /de dag byang chub dam pa shes mi nus/ /tshul nyams pa yi
19b4(mdo sde): so so'i skye bo dang / /gang dag chos la dad pa med pa dang / /tshangs pa mtshungs spyod dag la ri mo med/ /de dag byang chub 'di ni rtogs mi nus/ /tshul ma nyams shing khrel yod ngo tsha shes/ /chos dang sangs rgyas dag la gang dga' zhing / /tshangs pa mtshungs spyod dag la rab tu gus/ /de
19b5(mdo sde): dag byang chub dam pa mchog 'thob 'gyur/ /gang dag spyod yul dran pa nye bar gzhag /bde zhing dga' ba'i mal du zhugs pa dang / /zas su bsam gtan skom du ting nge 'dzin/ /de dag gis kyang byang chub mchog rab 'thob/ /bdag med pa yi 'du shes nyin par gnas/ /'chag
19b6(mdo sde): sar stong pa dang ni rjes su dran/ /byang chub yan lag me tog yid 'ong bsung / /brtson pa de dag byang chub dam pa thob/ /byang chub sems dpa' mkhas pa'i spyod pa dag /skye bo gzhan rnams dang ni nyan thos dang / /rang sangs rgyas kyi sa yang ma yin na/ /de la rtogs par su zhig
19b7(mdo sde): 'dun mi skyed/ /gal te bskal bye gang gA'i bye ma snyed/ /de srid du ni tshe yi tshad gyur nas/ /ngas ni sangs rgyas kyi yang ye shes kyi/ /spu gcig bsngags pa brjod kyang mthar mi phyin/ /de phyir zil gyis mi non rgyal ba yis/ /bshad pa'i phan yon 'di dag thos nas ni/ /
20a1(mdo sde): ting 'dzin 'di ni myur du lung mnod kyis/ /byang chub mchog ni rnyed par dka' mi 'gyur/ /ting nge 'dzin yongs su sbyang ba bya ba'i le'u ste drug pa'o// //de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu
20a2(mdo sde): de lta bas na byang chub sems dpa' sems dpa' chen po ting nge 'dzin 'di 'dod cing / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas bzod pa gsum gyi ye shes la mkhas par bya'o/ /des bzod pa dang po rab tu shes par bya/
20a3(mdo sde): bzod pa gnyis pa rab tu shes par bya/ bzod pa gsum pa rab tu shes par bya ste/ bzod pa gsum gyi khyad par la mkhas par bya'o/ /bzod pa gsum gyi ye shes kyi khyad par la mkhas par bya'o/ /de ci'i phyir zhe na/ gzhon nu 'di ltar nam byang chub sems dpa' sems dpa'
20a4(mdo sde): chen po bzod pa gsum gyi khyad par la mkhas par gyur cing / bzod pa gsum gyi ye shes kyi khyad par la mkhas par gyur pa de'i tshe gzhon nu byang chub sems dpa' sems dpa' chen po de myur du ting nge 'dzin 'di 'thob cing / myur du bla na med pa yang dag par rdzogs pa'i byang chub mngon
20a5(mdo sde): par rdzogs par 'tshang rgya'o/ /gzhon nu de lta bas na byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas bzod pa gsum la 'jug pa'i chos kyi rnam grangs 'di gzung bar bya'o/ /bzung nas kyang
20a6(mdo sde): gzhan la rgya cher yang dag par rab tu bstan par bya ste/ de ni skye bo mang po la phan pa dang / skye bo mang po la bde ba dang 'jig rten la snying brtse ba dang / skye bo phal po che dang lha dang mi rnams kyi don dang / phan pa dang bde bar 'gyur ro/ /de nas bcom ldan 'das kyis zla 'od gzhon
20a7(mdo sde): nur gyur pa la bzod pa gsum la 'jug pa'i chos kyi rnam grangs 'di tshigs su bcad pa'i dbyangs kyis yang dag par rab tu bstan to/ /su dag dang yang rtsod par mi byed cing / /don med ldan pa'i tshig rnams mi smra ste/ /don dang chos la rtag par rab tu gnas/ /'di dag bzod pa
20b1(mdo sde): dang por bshad pa yin/ /chos rnams thams cad sgyu ma 'drar shes te/ /de ni mtshan ma'i spyod yul ldan ma yin/ /ye shes 'phel ba'i sa las mi nyams te/ /'di dag bzod pa dang po'i khyad par ro/ /mdo sde'i tshul kun la yang de mkhas shing / /legs par smras la mkhas
20b2(mdo sde): pa shin tu mos/ /bder gshegs mkhyen la mtha' yas ye shes can/ /'di dag bzod pa dang po'i khyad par ro/ /legs par bshad pa'i chos ni gang thos kyang / /sangs rgyas dag gis bshad par the tshom med/ /rgyal ba kun gyi chos la de mos te/ /'di dag bzod pa dang
20b3(mdo sde): po'i khyad par ro/ /stong pa bde bar gshegs pas bshad pa ltar/ /nges don mdo sde dag gi bye brag shes/ /gang las sems can gang zag skyes bu bstan/ /chos de thams cad drang ba'i don du shes/ /'jig rten 'di na mu stegs mang yod pa/ /de dag la yang de ni yid mi khro/ /
20b4(mdo sde): de dag la ni snying rje nye bar 'jog /'di dag bzod pa dang po'i khyad par ro/ /de la gzungs rnams yongs su snang bar 'gyur/ /snang ba de la nam yang the tshom med/ /bden pa'i rjes su 'brang ba'i tshig smras te/ 'di dag bzod pa dang po'i khyad par ro/ /rlung dang chu dang me dang sa rnams
20b5(mdo sde): kyi/ khams bzhi po ni rnam pa gzhan 'gyur yang / /sangs rgyas byang chub las ni de mi ldog /'di dag bzod pa dang po'i khyad par ro/ /'jig rten bzo gnas mang po ci yod pa/ /thams cad byang chub sems dpa' des bslabs te/ /bdag las lhag pa su yang mi mthong ba/ /
20b6(mdo sde): 'di dag bzod pa dang po'i khyad par ro/ /zhi gnas stobs kyis bskyod pa med gyur cing / /lhag mthong gis ni ri bo lta bur gyur/ /sems can kun gyis 'khrugs par mi nus te/ /de ni bzod pa gnyis su bshad pa yin/ /mnyam par bzhag bzhin du ni ldang zhing smra/ /mnyam par bzhag
20b7(mdo sde): pas 'dug cing 'chag par byed/ /mkhas pa ting nge 'dzin gyi pha rol phyin/ /'di dag bzod pa gnyis pa'i khyad par ro/ /mnyam par bzhag pas mngon shes lnga thob ste/ /chos rnams ston cing zhing ni brgyar yang 'gro/ /de ni rdzu 'phrul stobs las mi nyams te/ /'di dag bzod pa
21a1(mdo sde): gnyis pa'i khyad par ro/ /de ni de 'dra'i ting 'dzin zhi ba bstan/ /mnyam par bzhag pa de yi sems kyi tshod/ /'dzin nus pa yi sems can gang yang med/ /'di dag bzod pa gnyis pa'i khyad par ro/ /'jig rten 'di na gang yod sems can kun/ /de dag sangs rgyas
21a2(mdo sde): mkhyen pas chos ston kyang / /bshad pa thams cad de bzhin 'dzin nus te/ /'di dag bzod pa gnyis pa'i khyad par ro/ /shar dang lho dang nub dang byang phyogs dang / /steng dang 'og dang de bzhin phyogs mtshams ni/ /thams cad na yang 'jig rten mgon po mthong / /de ni bzod pa
21a3(mdo sde): gsum par bstan pa yin/ /gser gyi kha dog lta bu'i sku lus su/ /'phrul pa bsam gyis mi khyab sprul nas ni/ /srog chags bye ba mang la chos ston te/ /'di dag bzod pa gsum pa'i khyad par ro/ /sangs rgyas zhing 'di'i 'dzam bu'i gling kun na/ /byang chub sems dpa' de ni
21a4(mdo sde): snang bar 'gyur/ /'jig rten lha dang lha min bcas par grags/ /'di dag bzod pa gsum pa'i khyad par ro/ /sangs rgyas spyod yul de bzhin cho ga dang / /bde bar gshegs pa'i spyod lam ci 'dra ba/ /kun la byang chub sems dpa' des bslabs te/ /'di dag bzod pa gsum
21a5(mdo sde): pa'i khyad par ro/ /'jig rten khams 'di sems can ci yod pas/ /byang chub sems dpa'i bsngags pa brjod gyur la/ /de la yid ni rjes su dgar byed na/ /sangs rgyas ye shes la ni bslabs ma yin/ /'jig rten khams 'di'i sems can su yod pas/ /byang chub sems dpa' la ni
21a6(mdo sde): mi snyan brjod/ de dag la ni yid kyis khro byed na/ /da dung sangs rgyas ye shes des ma bslabs/ /nor rnyed pas ni yid bder mi 'gyur te/ /nor rnams ma rnyed na yang mi dga' med/ /ri dang 'dra ba'i sems la rtag tu gnas/ /'di dag bzod pa gsum pa'i khyad par ro/ /sgra
21a7(mdo sde): yi rjes 'gro bzod pa 'di bstan te/ /bsam pa sgom pa rjes su 'thun pa dang / /thos pa las byung de ni skye ba med/ /'di la gang bslabs de ni byang chub lam/ /bzod pa bla na med pa gsum po 'di/ /byang chub sems dpas nam zhig thob gyur na/ /mi mchog bde bar gshegs
21b1(mdo sde): pa des mthong ste/ /rdul med byang chub tu yang de lung ston/ /de nas lung bstan pa ni de thob nas/ /sa yang rnam pa drug tu rab tu g.yos/ /zhing rnams 'od kyis shin tu gsal bar gyur/ /lha rnams bye ba me tog char pa 'bebs/ /de la lung bstan de yang thos nas ni/ /sems can
21b2(mdo sde): bye ba khrag khrig bsam yas kyang / /bdag cag mchod rten rgyal bar 'gyur snyam ste/ /byang chub dam pa mchog la sems skyed 'gyur/ /nam zhig bla med bzod pa gsum po 'di/ /byang chub sems dpas thob par gyur pa na/ /de ni mi skye 'chi bar mi 'gyur te/ /de la 'chi 'pho med cing skye
21b3(mdo sde): ba'ang med/ /nam zhig bla med bzod pa gsum po 'di/ /rdzogs pa'i byang chub sems dpas thob gyur na/ /skye ba dang ni 'chi ba'ang mi mthong ste/ /chos rnams thams cad chos nyid gnas par mthong / /'di ltar mi bden par ni des rig ste/ /chos rnams sgyu ma lta bur rang bzhin
21b4(mdo sde): stong / /stong pa dag kyang mi mthong 'chi ba'ang med/ /chos 'di thams cad ngo bo nyid kyis stong / /nam zhig la las de la gus byas shing / /rim gro bkur sti mchod pa byas na yang / /de la yid ni dga' bar mi byed de/ /chos rnams rang bzhin stong par de yis shes/ /sems can
21b5(mdo sde): dag gis spyos bsdigs brdegs na yang / /de dag la ni nga rgyal khro mi srid/ /de dag sems can thar par bya ba'i phyir/ /de dag la ni byams pa brtan par skyed/ /rdo dang dbyug pa dag gis brdegs btsogs kyang / /mkhas pa de la khro bar mi byed de/ /bdag med bzod la rab tu
21b6(mdo sde): gnas pa la/ /nga rgyal dang ni khro ba'i tha ba med/ /'di ltar des ni mi bden nyid du shes/ /sgyu ma lta bur chos rnams rang bzhin stong / /chos tshul de 'dra ba la de gnas na/ /lhar bcas 'jig rten dag na shin tu bkur/ /nam zhig sems can dag ni mtshon thogs nas/ /de yi
21b7(mdo sde): lus dang yan lag mang gtubs kyang / /de dag la ni yid kyis khro ba med/ /snying rje byams pa las kyang nyams mi 'gyur/ /de dag lus dang yan lag gcod pa'i tshe/ /de ni de la 'di ltar sems bskyed de/ /'di dag byang chub mchog la ma bkod par/ /de srid zhi bar mya ngan nga mi
22a1(mdo sde): 'da'/ /de 'dra'i bzod stobs bla na med pa la/ /bdag med bzod pa mnyam nyid gnas pa yi/ /byang chub sems dpa' grags pa chen po yis/ /bskal pa bye bar rtag tu shin tu bsgoms/ /de las lhag par gang gA'i bye snyed du/ /ji tsam sangs rgyas mkhyen pas don
22a2(mdo sde): mi byed/ /de srid byang chub reg pa ma yin na/ /de bzhin gshegs pa'i ye shes ci zhig smos/ /grags pa chen po brjod pa mtha' yas pa/ /bdag med bzod la rab tu gnas pa yi/ /bskal pa bsam gyis mi khyab brgyar brjod kyang / /de yi bsngags pa zad par sla ba min/ /de phyir byang
22a3(mdo sde): chub mchog rab bla na med/ /ye shes phung po 'tshang rgyar su 'dod pa/ /de ni rgyal bas bsngags pa'i bzod pa sgoms/ /byang chub dam pa rnyed par dka' mi 'gyur/ /bzod pa la 'jug pa'i le'u ste bdun pa'o// //de nas yang bcom ldan 'das kyis zla 'od
22a4(mdo sde): gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po ting nge 'dzin 'di 'dod cing / /myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas chos thams cad kyi dngos po med pa'i ngo bo nyid
22a5(mdo sde): kyi ye shes la mkhas par bya'o/ /gzhon nu ji ltar na byang chub sems dpa' sems dpa' chen po chos thams cad kyi dngos po med pa'i ngo bo nyid kyi ye shes la mkhas pa yin zhe na/ gzhon nu 'di la byang chub sems dpa' sems dpa' chen pos chos thams cad dngos po med pa/ ngo bo nyid
22a6(mdo sde): med pa/ mtshan ma med pa/ mtshan nyid med pa/ ma skyes pa/ ma 'gags pa/ yi ge med pa/ stong pa/ gzod ma nas zhi ba/ rang bzhin gyis rnam par dag pa yin par rab tu shes par bya'o/ /gzhon nu byang chub sems dpa' sems dpa' chen pos nam chos thams cad
22a7(mdo sde): dngos po med pa/ ngo bo nyid med pa/ mtshan ma med pa/ mtshan nyid med pa/ ma skyes pa/ ma 'gags pa/ yi ge med pa/ stong pa/ gzod ma nas zhi ba/ rang bzhin gyis rnam par dag pa yin par rab tu shes par gyur pa de'i tshe gzhon nu byang chub sems dpa' sems dpa' chen po
22b1(mdo sde): yang dag pa ji lta ba bzhin du chos thams cad kyi dngos po med pa'i ngo bo nyid kyi ye shes la mkhas pa zhes bya'o/ /gzhon nu byang chub sems dpa' sems dpa' chen po chos thams cad kyi dngos po med pa'i ngo bo nyid kyi ye shes la mkhas pa de ni gzugs dang sgra dang dri dang ro dang reg bya dang chos thams
22b2(mdo sde): cad la 'dod chags par mi byed/ zhe sdang bar mi byed/ gti mug par mi byed do/ /de ci'i phyir zhe na/ 'di ltar des chos de yang dag par rjes su mi mthong zhing / chos de mi dmigs te/ gang 'dod chags pa dang gang la 'dod chags pa dang gang gis 'dod chags pa dang gang zhe sdang ba
22b3(mdo sde): dang gang la zhe sdang ba dang gang gis zhe sdang ba dang gang gti mug pa dang gang la gti mug pa dang gang gis gti mug par 'gyur ba'i chos de des yang dag par rjes su mi mthong zhing mi dmigs so/ /chos de yang dag par rjes su mi mthong zhing ma dmigs na khams gsum thams cad la ma chags par
22b4(mdo sde): 'gyur te myur du ting nge 'dzin 'di 'thob bo/ /myur du bla na med pa yang dag par rdzogs pa'i byang chub kyang mngon par rdzogs par 'tshang rgya'o/ /de la 'di skad ces bya ste/ chos rnams thams cad dngos po med pa ste/ /thams cad mtshan ma med cing mtshan nyid med/ /skyes pa med cing
22b5(mdo sde): 'gags pa med par yang / /de ltar chos rnams shin tu rig par gyis/ /thams cad dngos po med cing yi ge med/ /stong pa zhi ba gzod nas dri ma med/ /de ltar chos rnams gang gis shes pa ni/ /gzhon nu de ni sangs rgyas zhes kyang brjod/ /de phyir rang bzhin mnyam nyid rnams
22b6(mdo sde): spros pa/ /ngo bo nyid kyis chos kun rang bzhin med/ /bde bar gshegs pa'i yum 'di su 'dod pa/ /rgyal ba rnams kyi yum 'di 'thob par 'gyur/ /gzhon nu de lta bas na rnam grangs 'dis kyang 'di ltar rig par bya ste/ gzhon nu sngon byung ba 'das pa'i dus na bskal pa grangs med pa
22b7(mdo sde): bas kyang ches grangs med pa/ rgya che ba/ gzhal du med pa/ bsam gyis mi khyab pa/ tshad med par gyur pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/
23a1(mdo sde): 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa sangs rgyas bcom ldan 'das dngos po med pa las byung ba zhes bya ba 'jig rten du byung ngo / /gzhon nu 'di ji snyam du sems/ ci'i phyir de bzhin gshegs pa de dngos po med pa
23a2(mdo sde): las byung ba zhes bya zhe na/ gzhon nu de bzhin gshegs pa de skyes ma thag tu steng gi nam mkha' la ta la bdun tsam du 'phags nas gom pa bdun bor te tshig 'di skad gsung ngo / /chos thams cad dngos po med pa las byung ba'o/ /chos thams cad dngos po med pa las byung ba'o zhes gsungs te/ gzhon nu
23a3(mdo sde): sgra de'i dbyangs kyis stong gsum gyi stong chen po'i 'jig rten gyi khams go bar byas so/ /de nas sa'i lha nas bzung ste tshangs pa'i 'jig rten gyi bar du sgra bsgrags shing dbyangs kyis rjes su go bar byas te/ e ma de bzhin gshegs pa 'di skyes ma thag tu steng gi nam mkha' la ta la bdun srid du
23a4(mdo sde): 'phags nas gom pa bdun bor te/ dngos po med pa'i sgra 'byin pa las na dngos po med pa las byung ba zhes bya bar 'gyur ro zhes mtshan dngos po med pa las byung ba/ dngos po med pa las byung ba'o zhes btags so/ /bcom ldan 'das de byang chub thob pa na shing thams cad kyi lo ma dang rtsa ba dang shing
23a5(mdo sde): gel pa dang nags tshal thams cad dang ri'i rtse mo thams cad las kyang dngos po med pa las byung ba'o zhes sgra byung ngo / /'jig rten gyi khams de na sgrar btags pa ji snyed yod pa thams cad las dngos po med pa las byung ba'o zhes rnam par rig par byed pa'i sgra byung ngo / /gzhon nu de'i tshe de'i dus na
23a6(mdo sde): bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dngos po med pa las byung ba de'i gsung rab la rgyal bu gzhon nu snying rje chen po sems zhes bya ba gzugs bzang zhing mdzes la blta na sdug pa zhig byung ngo / /gzhon nu de nas rgyal bu gzhon nu snying rje
23a7(mdo sde): chen po sems de bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dngos po med pa las byung ba ga la ba der song ste phyin nas bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas phyogs
23b1(mdo sde): gcig tu 'dug go/ /de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dngos po med pa las byung bas rgyal bu gzhon nu snying rje chen po sems kyi lhag pa'i bsam pa mkhyen nas ting nge 'dzin 'di bshad do/ /de ting nge 'dzin 'di thos nas rab tu
23b2(mdo sde): dad de sems rab tu dad pas skra dang kha spu bregs te gos ngur smrig gyon nas dad pas khyim nas khyim med par rab tu byung ngo / /de rab tu byung nas ting nge 'dzin 'di bzung ste/ /bzung zhing bcangs bklags kun chub par byas nas bsgom pa'i rnal 'byor la rjes su brtson par gnas te/ de dge ba'i rtsa
23b3(mdo sde): ba des bskal pa bye ba phrag nyi shur nam yang ngan 'gro log par ltung bar ma song ngo / /sangs rgyas bye ba phrag nyi shu mnyes par byas te/ de bzhin gshegs pa de dag thams cad las kyang ting nge 'dzin 'di mnyan to/ /sangs rgyas de dag thams cad las mnyan nas kyang bzung ngo kun chub par byas so/ /
23b4(mdo sde): bcangs so/ /bklags so/ /bton to/ /nyon mongs pa med par bsgoms shing mang du byas te/ bsgom pa'i rnal 'byor la rjes su brtson par gnas so/ /de dge ba'i rtsa ba des bskal pa nyi shu 'das nas de bzhin gshegs pa dgra bcom pa yang dag par rdzogs pa'i sangs rgyas don
23b5(mdo sde): legs par bsams pa zhes bya ba 'jig rten du byung ste/ des sems can grangs med dpag tu med pa yongs su smin par byas sems can tshad med pa'i don byas nas de'i 'og tu shing zad pa'i me ltar yongs su mya ngan las 'das so/ /gzhon nu de lta bas na rnam grangs des kyang 'di ltar ting nge 'dzin
23b6(mdo sde): 'di byang chub sems dpa' sems dpa' chen po rnams kyi gces spras byed pa ste/ sangs rgyas kyi ye shes bla na med pa yongs su rdzogs par byed pa yin par rig par bya'o/ /de nas yang bcom ldan 'das kyis de'i tshe zla 'od gzhon nur gyur pa la sngon byung ba'i le'u 'di nyid rgyas par tshigs
23b7(mdo sde): su bcad pa'i dbyangs kyis rgya cher yang dag par rab tu bstan to/ /sngon 'das dus kyi bskal pa bsam yas na/ /mi yi gtso bo byung ba ngas dran te/ /drang srong chen po gzengs kyis don mdzad pa/ /de ming dngos po med las byung zhes bya/ /skyes ma thag tu mkha' la rab 'dug nas/ /
24a1(mdo sde): chos rnams thams cad dngos po med par bstan/ /de tshe de dang 'thun par mtshan btags te/ /sgras ni 'jig rten kun tu grags par byas/ /lha rnams thams cad rab tu sgra 'byin pa/ /dngos po med ces bya ba'i rgyal bar 'gyur/ /skyes ma thag tu gom pa bdun bor
24a2(mdo sde): te/ /rgyal bas chos rnams dngos po med par bshad/ /thub pa chos rnams thams cad ston pa yi/ /sangs rgyas chos kyi rgyal por nam 'gyur tshe/ /rtsi shing gel ba ri dang brag rnams las/ /chos rnams dngos po med ces sgra yang byung / /'jig rten de na ji snyed sgra yod pa/ /thams
24a3(mdo sde): cad dngos med ci yang med pa zhes/ /de lta bur ni 'jig rten 'dren pa yi/ /sgra dbyangs rnam pa shin tu byung bar gyur/ /de yi dus na rgyal po'i bu skyes pa/ /ming ni rtag tu snying rje sems zhes bya/ /shin tu gzugs bzang blta na sdug pa zhig /rgyal ba de yi drung du nyer 'ongs te/ /thub
24a4(mdo sde): pa khyu mchog zhabs la phyag 'tshal nas/ /ri mor bcas pas bskor bar byas nas ni/ /rdul bral bla na med pa'i chos mnyan phyir/ /rab tu dang ba'i sems kyis der 'dug go/ /rgyal ba dpa' bo des ni bsam mkhyen nas/ /ting 'dzin 'di ni rab tu bshad pa mdzad/ /des ni
24a5(mdo sde): rdul bral ting 'dzin 'di thos nas/ /rgyal mchog bstan la myur bar rab tu byung / /rab tu de byung ting 'dzin 'di yang ni/ /bzung zhing bklags te yongs su chub byas pas/ /bskal pa bye ba nyi shu tshang bar ni/ /log par ltung ba'i sar yang yong ma song / /de ni dge bar byas pa'i
24a6(mdo sde): las de yis/ /sangs rgyas bye phrag nyi shu mnyes par byas/ /rgyal ba de dag kun gyi drung du yang / /ting 'dzin zhi mchog 'di ni goms par byas/ /de phyis 'jig rten du yang sangs rgyas gyur/ /ming ni don legs bsams zhes rtag tu brjod/ /sems can bye ba mang po'i
24a7(mdo sde): don byas nas/ /phyi ma'i dus la me bzhin mya ngan 'das/ /dngos po med pa las byung ba'i le'u ste brgyad pa'o// //'phags pa ting nge 'dzin gyi rgyal po'i mdo/ bam po gsum pa/ de nas yang bcom ldan 'das kyis zla 'od gzhon nur gyur pa la bka'
24b1(mdo sde): stsal pa/ gzhon nu de lta bas na byang chub sems dpa' sems dpa' chen po gang ji ltar na bdag myur du bla na med pa yang dag par rdzogs pa'i byang chub tu mngon par rdzogs par 'tshang rgya zhing / sems can thams cad srid pa'i rgya mtsho las bsgral bar 'dod pa'i byang chub sems dpa' sems
24b2(mdo sde): dpa' chen pos sangs rgyas thams cad kyis bsngags pa/ de bzhin gshegs pa thams cad kyi yum/ chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po 'di mnyan par bya/ /gzung bar bya/ bcang bar bya/ kun chub par bya/ bklag par bya/ rab tu
24b3(mdo sde): gdon par bya/ lung nod cing kha ton du bya/ nyon mongs pa med par sgom pas bsgom par bya/ mang du bya/ gzhan la yang rgya cher rab tu bstan par bya'o/ /de ci'i phyir zhe na/ gzhon nu chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po 'di ni
24b4(mdo sde): de bzhin gshegs pa dgra bcom pa yang dag par rdzogs pa'i sangs rgyas rnams skyed pa ste/ 'di las de bzhin gshegs pa dang nyan thos dang rang sangs rgyas thams cad byung ngo / /gzhon nu de lta bas na khyod kyis kyang sangs rgyas thams cad kyis bsngags pa/ de bzhin gshegs pa
24b5(mdo sde): thams cad skyed pa/ chos thams cad kyi rang bzhin mnyam pa nyid rnam par spros pa ting nge 'dzin gyi rgyal po gzung bar bya'o/ /de la 'di skad ces bya ste/ de phyir byang chub tu ni 'tshang rgya zhing / /srid pa'i mtsho las sems can sgrol 'dod pas/ /sangs rgyas bsngags pa'i mdo sde 'di zung
24b6(mdo sde): shig / byang chub dam pa rnyed par dka' mi 'gyur/ /de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po ting nge 'dzin 'di 'dod cing myur du bla na med pa yang dag par rdzogs pa'i byang chub mngon par
24b7(mdo sde): rdzogs par 'tshang rgya bar 'dod pas chos zab mo bzod pa la mkhas par bya'o/ /gzhon nu ji ltar na byang chub sems dpa' sems dpa' chen po chos zab mo bzod pa la mkhas pa yin zhe na/ gzhon nu 'di la byang chub sems dpa' sems dpa' chen pos chos thams cad sgyu ma lta bur rab tu
25a1(mdo sde): shes par bya'o/ /chos thams cad rmi lam lta bu dang smig rgyu lta bu dang brag ca lta bu dang mig yor lta bu dang chu zla lta bu dang sprul pa lta bu dang gzugs brnyan lta bu dang nam mkha' lta bur rab tu shes par bya'o/ /gzhon nu byang chub sems dpa' sems dpa' chen pos nam chos thams
25a2(mdo sde): cad sgyu ma lta bur yongs su shes shing / chos thams cad rmi lam lta bu dang smig rgyu lta bu dang brag ca lta bu dang mig yor lta bu dang chu zla lta bu dang sprul pa lta bu dang gzugs brnyan lta bu dang nam mkha' lta bur yang dag pa ji lta ba bzhin yongs su shes pa de'i tshe/ gzhon nu byang chub sems dpa'
25a3(mdo sde): sems dpa' chen po 'di chos zab mo bzod pa la mkhas pa zhes bya'o/ /chos zab mo bzod pa dang ldan pa de 'dod chags par 'gyur ba'i chos la mi chags/ zhe sdang bar 'gyur ba'i chos la mi sdang / gti mug par 'gyur ba'i chos la mi rmongs so/ /de ci'i phyir zhe na/ 'di ltar des chos
25a4(mdo sde): de yang dag par rjes su mi mthong / chos de mi dmigs te/ gang 'dod chags pa dang gang la 'dod chags pa dang gang gis 'dod chags pa dang gang zhe sdang ba dang gang la zhe sdang ba dang gang gis zhe sdang ba dang gang gti mug pa dang gang la gti mug pa dang gang gis gti mug par 'gyur ba'i
25a5(mdo sde): chos de des yang dag par rjes su mi mthong zhing chos de mi dmigs so/ /chos de yang dag par rjes su mi mthong zhing mi dmigs pas 'dod chags pa med pa/ zhe sdang ba med pa/ gti mug pa med pa/ sems phyin ci ma log pa/ mnyam par bzhag pa zhes bya'o/ /spros pa med pa
25a6(mdo sde): zhes bya'o/ /rgal ba pha rol tu phyin pa zhes bya'o/ /skam la phyin pa zhes bya'o/ /bde bar son pa zhes bya'o/ /mi 'jigs pa thob pa zhes bya'o/ /tshul khrims can zhes bya'o/ /ye shes can zhes bya'o/ /shes rab can zhes bya'o/ /bsod nams can zhes bya'o/ /rdzu 'phrul
25a7(mdo sde): can zhes bya'o/ /dran pa can zhes bya'o/ /blo gros can zhes bya'o/ /rtogs pa can zhes bya'o/ /ngo tsha shes pa dang ldan pa zhes bya'o/ /brtan pa dang ldan pa zhes bya'o/ /spyod pa dang ldan pa zhes bya'o/ /sbyangs pa'i yon tan yo byad bsnyungs pa dang ldan pa zhes bya'o/ /nyon mongs pa med
25b1(mdo sde): pa zhes bya'o/ /ci 'ang med pa zhes bya'o/ /dgra bcom pa zhes bya'o/ /zag pa zad pa zhes bya'o/ /nyon mongs pa med pa/ dbang dang ldan par gyur pa/ sems shin tu rnam par grol ba/ shes rab shin tu rnam par grol ba/ cang shes pa/ glang po chen po/ bya ba byas pa/ byed pa byas pa/
25b2(mdo sde): khur bor ba/ bdag gi don rjes su thob pa/ srid par kun tu sbyor ba yongs su zad pa/ yang dag pa'i shes pas sems shin tu rnam par grol ba/ shes rab shin tu rnam par grol ba/ sems kyi dbang thams cad kyi dam pa'i pha rol tu phyin pa'i dge sbyong zhes bya'o/ /bram ze zhes bya'o/ /
25b3(mdo sde): khrus byas pa zhes bya'o/ /pha rol tu song ba zhes bya'o/ /rig par byed pa zhes bya'o/ /gtsang sbra can zhes bya'o/ /sangs rgyas kyi sras zhes bya'o/ /shAkya'i sras zhes bya'o/ /tsher ma dkrugs pa zhes bya'o/ /khrims ma dral ba zhes bya'o/ /'obs dral ba zhes bya'o/ /'obs las
25b4(mdo sde): rgal ba ces bya'o/ /zug rngu phyung ba ces bya'o/ /nad med pa ces bya'o/ /dge slong zhes bya'o/ /kun nas dkris pa med pa zhes bya'o/ /skyes bu zhes bya'o/ /skyes bu dam pa zhes bya'o/ /skyes bu mchog ces bya'o/ /skyes bu chen po zhes bya'o/ /skyes bu seng ge zhes bya'o/ /skyes
25b5(mdo sde): bu glang po che zhes bya'o/ /skyes bu cang shes pa zhes bya'o/ /skyes bu lcid khyer ba ces bya'o/ /skyes bu dpa' bo ces bya'o/ /skyes bu rtsal po che zhes bya'o/ /skyes bu me tog ces bya'o/ /skyes bu pad ma zhes bya'o/ /skyes bu pad ma dkar po zhes bya'o/ /skyes bu 'dul ba zhes bya'o/ /skyes
25b6(mdo sde): bu zla ba zhes bya'o/ /skyes bu phal pa ma yin pa zhes bya'o/ /mi gos pa zhes bya'o/ /de nas bcom ldan 'das kyis chos zab mo'i bzod pa la 'jug pa'i chos kyi rnam grangs 'di bstan pa'i phyir tshigs su bcad pa 'di dag gsungs so/ /nam zhig 'jig rten khams 'di 'byung ba dang / /
25b7(mdo sde): 'jig rten thams cad nam mkhar gyur pa'i tshe/ /ji ltar sngon bzhin phyis kyang de bzhin te/ /chos rnams thams cad de bzhin shes par gyis/ /'jig rten 'di na ji snyed ci yod pa/ /chu yi phung po 'di ni 'og tu 'gro /'og tu ci 'drar steng du'ang de bzhin te/ /chos rnams thams cad
26a1(mdo sde): de bzhin shes par gyis/ /ji ltar bar snang cung zad sprin med las/ /skad cig tu ni sprin gyi dkyil 'khor snang / /thog ma ga las byung bar shes par bya/ /de bzhin chos rnams thams cad shes par gyis/ /de bzhin gshegs pa mya ngan 'das pa dag /ji ltar yid la byas
26a2(mdo sde): bzhin gzugs brnyan snang / /sngon mtha' ji bzhin phyis kyang de bzhin te/ /chos rnams thams cad de bzhin shes par gyis/ /ji ltar dbu ba mang po rdos pa dag /chu bos khyer ba skyes bus nges mthong ste/ /de la brtags na snying po yong mi snang / /chos rnams thams cad de bzhin shes
26a3(mdo sde): par gyis/ /ji ltar char pa'i thigs chen bab pa na/ /chu yi chu bur dag ni tha dad 'byung / /byung nas zhig ste chu yi chu bur med/ /chos rnams thams cad de bzhin shes par gyis/ /ji ltar spring yig grong gzhan bskur ba las/ /dge dang mi dge'i bya ba so sor 'byung / /sgra las spring yig
26a4(mdo sde): tu yang 'phos pa med/ /chos rnams thams cad de bzhin shes par gyis/ /ji ltar mi dag chang gis myos nas ni/ /sa 'di kun tu 'khor snyam byed mod kyi/ /sa 'di 'gul zhing g.yos pa'ang med pa ltar/ /chos rnams thams cad de bzhin shes par gyis/ /me long ngos dang 'bru
26a5(mdo sde): mar snod rnams la/ /bud med kha bzhin rgyan pas bltas pa na/ /byis pa de ni de la chags bskyed nas/ /'dod pa tshol ba'i phyir yang shin tu rgyug /bzhin ni der yang 'phos pa ma yin te/ /gzugs brnyan la ni nam yang bzhin mi rnyed/ /rmongs pa de dag 'dod chags skyes pa
26a6(mdo sde): ltar/ /chos rnams thams cad de bzhin shes par gyis/ /ji ltar smig rgyu dri za'i grong khyer dang / /sgyu ma ji bzhin rmi lam ji lta bur/ /mtshan ma sgom pa ngo bo nyid kyis stong / /chos rnams thams cad de bzhin shes par gyis/ /ji ltar nam mkha' dang bar zla shar ba/ /de yi gzugs brnyan
26a7(mdo sde): dang ba'i mtshor snang ste/ /zla ba chu yi nang du 'phos pa med/ /chos kun mtshan nyid de 'drar shes par gyis/ /ji ltar mi dag nags ri'i khrod 'dug nas/ /glu len smra dang rgod dang ngu ba las/ /brag ca thos kyang snang ba med pa ltar/ /chos rnams thams cad de bzhin shes par gyis/ /
26b1(mdo sde): glu dang rol mo de bzhin ngu ba yang / /de la brten nas brag ca 'byung mod kyi/ /sgra la dbyangs de nam yang yod ma yin/ /chos rnams thams cad de bzhin shes par gyis/ /ji ltar rmi lam na yang 'dod bsten pa/ /skyes bu sad par gyur nas mi mthong ste/ /byis pa shin tu 'dod la chags
26b2(mdo sde): shing zhen/ /chos rnams thams cad de bzhin shes par gyis/ /sgyu ma byed pa dag gis gzugs sprul te/ /rta dang glang po shing rta sna tshogs byas/ /de la ji ltar snang ba gang yang med/ /chos rnams thams cad de bzhin shes par gyis/ /ji ltar bu mo gzhon nu'i rmi lam na/ /bu pho
26b3(mdo sde): byung zhing shi ba des mthong nas/ /byung nas dga' zhing shi nas mi dga' ltar/ /chos rnams thams cad de bzhin shes par gyis/ /ji ltar mtshan mo chu yi zla ba dag /dang zhing rnyog pa med pa'i chu nang snang / /chu zla stong pa gsog ste gzung du med/ /chos rnams thams cad de bzhin
26b4(mdo sde): shes par gyis/ /ji ltar sos ka'i nyi ma phyed dus na/ /skyes bu skom pas gdungs shing 'gro ba yis/ /smig rgyu dag la chu yi phung por mthong / /chos rnams thams cad de bzhin shes par gyis/ /smig rgyu la yang chu ni yong med na/ /sems can rmongs pa de la 'thung 'dod de/ /
26b5(mdo sde): mi bden chu ni 'thung bar yong mi nus/ /chos rnams thams cad de bzhin shes par gyis/ /ji ltar chu shing rlon pa'i sdong po la/ /snying po 'dod phyir skyes bus de gshags kyang / /nang dang phyi rol kun na snying po med/ /chos rnams thams cad de bzhin shes par gyis/ /mig dang rna
26b6(mdo sde): ba sna yang tshad ma min/ /lce dang lus dang sems kyang tshad ma min/ /dbang po 'di dag gal te tshad yin na/ /'phags pa'i lam gyis su la ci zhig bya/ /'di ltar dbang po 'di dag tshad min zhing / /ngo bo nyid kyis bems po lung ma bstan/ /de phyir mya ngan 'da' ba'i lam 'dod pa/ /des ni
26b7(mdo sde): 'phags pa'i lam gyis bya ba byos/ /lus la sngon gyi mtha' ma rab brtags na/ /de la lus med lus su 'du shes med/ /gang la lus med lus su shes med pa/ /de ni 'dus ma byas kyi rigs zhes bya/ /mya ngan 'das pa'i chos la chos med de/ /gang phyir 'di med nam yang yod mi 'gyur/ /
27a1(mdo sde): rtog can dag gi yod dang med ces bya/ /de ltar spyod pa sdug bsngal zhi mi 'gyur/ /yod dang med ces bya ba gnyi ga mtha'/ /gtsang dang mi gtsang 'di yang mtha' yin te/ /de phyir gnyis ka'i mtha' ni rnam spangs nas/ /mkhas pa dbus la'ang gnas par yong mi byed/ /yod
27a2(mdo sde): dang med ces bya ba rtsod pa ste/ /gtsang dang mi gtsang 'di yang rtsod pa yin/ /rtsod par gyur pa sdug bsngal zhi mi 'gyur/ /rtsod pa med par gyur pa sdug bsngal 'gag /dran pa nye bar gzhag pa'i gtam byas te/ /byis pa bdag nyid lus la mngon sum snyems/ /lus la mngon sum
27a3(mdo sde): gyur pa rlom sems med/ /de ni rlom sems med do thams cad spangs/ /bsam gtan bzhi dag gi yang gtam byas nas/ /byis pa bdag nyid bsam gtan spyod yul smra/ /bsam gtan nyon mongs med cing rlom sems med/ /shes pas rtogs nas dregs pa rab tu spong / /bden pa
27a4(mdo sde): bzhi yi gtam rnams byas nas kyang / /byis pa bdag nyid bden pa mthong zhes zer/ /bden pa mthong la rlom sems gang yang med/ /rlom sems med pa bden pa rgyal bas gsungs/ /tshul khrims srung zhing de yis snyems mi bya/ /chos rnams mnyan cing des ni mi bsnyems te/ /gang dag
27a5(mdo sde): shes rab chung ngu de bsnyems pa/ /rtsa ba de las de yi sdug bsngal 'phel/ /'jig rten 'dren pa thams cad mkhyen pa yis/ /dregs pa sdug bsngal rtsa ba yin par bstan/ /rgyags pas dregs pa sdug bsngal rab tu 'phel/ /rlom sems med pa sdug bsngal 'gag par 'gyur/ /ji
27a6(mdo sde): snyed chos mang yongs su chub byas nas/ /thos pas rgyags shing tshul khrims mi srung na/ /tshul khrims 'chal bas ngan 'gror de 'gro la/ /thos pa mang pos de la skyob mi nus/ /gal te tshul khrims grags pas de rgyags shing / /mang du thos la brtson par mi byed na/ /tshul khrims
27a7(mdo sde): 'bras bu ma lus zad nas ni/ /phyir yang sdug bsngal rab tu myong bar 'gyur/ /'jig rten dag na ting 'dzin sgom byed kyang / /de ni bdag tu 'du shes gzhig mi byed/ /de yi nyon mongs phyir yang rab tu ldang / /lhag spyod kyis ni ting 'dzin 'dir bsgoms bzhin/ /gal te bdag med
27b1(mdo sde): chos la rab rtog cing / /de dag brtags nas gal te sgom byed na/ /'bras bu mya ngan 'das thob rgyu de yin/ /rgyu gzhan de dag zhi bar 'gyur mi srid/ /mi zhig chom rkun mang pos rab gtses nas/ /'tsho bar 'dod pas bros shing 'gror brtsal na/ /de yi rkang pa 'gro zhing rgyug ma nus/ /
27b2(mdo sde): chom rkun dag gis de bzung bcom pa ltar/ /de bzhin tshul khrims nyams pa rmongs pa'i mi/ /'dus byas dag las 'bros par 'dod mod kyi/ /tshul khrims nyams pas de yang 'bros mi nus/ /na rga 'chi ba dag gis shin tu bcom/ /ji ltar mi rgod stong phrag mang po dag /rnam pa du ma'i
27b3(mdo sde): sgo nas sdigs byed pa/ /de bzhin nyon mongs sgo rnams du ma nas/ /mi rgod bzhin du dge ba'i phyogs rnams 'joms/ /gang gis phung po bdag med rab brtags te/ /spyos shing brgyad kyang zhum par mi 'gyur ba/ /nyon mongs bdud kyi dbang du de mi 'gro /stong pa shes pa de la 'khrug
27b4(mdo sde): pa med/ /'gro mang phung po stong par ston mod kyi/ /ji ltar bdag med de dag mi shes te/ /mi shes de dag gzhan gyis brgal na yang / /khro ba'i zil gyis non cing tshig rtsub smra/ /mi dag na zhing lus ni sdug bsngal te/ /lo grangs mang por res 'ga' ma thar ba/ /de ni yun ring nad
27b5(mdo sde): kyis nyon mongs pas/ /nad rnams gso ba'i phyir yang sman pa btsal/ /yang dang yang ni de yis btsal ba dang / /sman pa mkhas shing rig pa des rnyed de/ /des kyang snying rje nye bar bzhag nas ni/ /sman 'di gtang bar gyis zhes smras pa dang / /sman mang bzang zhing phangs pa des blangs
27b6(mdo sde): nas/ /na ba 'tsho bar 'gyur ba'i sman mi 'thung / /sman pas ma lan sman gyis ma nyes te/ /nad pa de nyid kyis ni nyes pa yin/ /de bzhin bstan pa 'di la rab byung ste/ /stobs dang bsam gtan dbang po kun rig nas/ /sgom pa la ni mngon par brtson mi byed/ /rigs par mi brtson
27b7(mdo sde): ga la mya ngan 'da'/ /rtag tu chos kun rang bzhin stong pa ste/ /rgyal ba'i sras rnams dngos po rnam par 'jig /srid pa thams cad yong ye stong pa ste/ /nyi tshe'i stong pa mu stegs can dag gi/ /mkhas pa byis pa dag dang rtsod mi byed/ /byis pa dag ni ri mor byas nas spong / /zhe
28a1(mdo sde): sdang sems kyis bdag gi drung 'ong zhes/ /byis pa'i chos la sten par yang mi byed/ /byis pa dag gi rang bzhin rgyud rig nas/ /mkhas pa byis pa dag dang mi 'grogs te/ /ji srid du ni byis pa legs bsnyen kyang / /de dag phyir yang dgra dang 'dra bar 'gyur/ /mkhas pa
28a2(mdo sde): byis pa dag la yid mi rton/ /mkhas dang byis pa'i rang bzhin chos nyid ni/ /byis pa'i rang bzhin ngang tshul tha dad de/ /so so'i skye bo la ni mdza' ba med/ /chos dang ldan pa'i tshig tu smras na yang / /yid mi ches dang zhe sdang khro ba dag /mngon par ston pa 'di ni byis pa'i chos/ /don
28a3(mdo sde): 'di rnam par rig pas yid mi rton/ /byis pa dang ni byis par 'thun 'byor ba/ /ji ltar mi gtsang ba dang mi gtsang bzhin/ /mkhas pa dag ni mkhas pa'i skye bo dang / /'thun zhing 'byor pa mar dang snying khu bzhin/ /'khor ba'i nyes la so sor ma brtags te/ /las kyi rnam par smin la mi
28a4(mdo sde): 'jug cing / /sangs rgyas rnams kyi tshig la ma dad pas/ /byis pa de dag bcad cing gtub par 'gyur/ /mi 'thob rab tu rnyed dka' thob nas ni/ /bzo yi gnas dag la ni mkhas ma gyur/ /dbul por gyur cing nor yang yong med de/ /de nas 'tsho ba med pas rab tu 'byung / /
28a5(mdo sde): sangs rgyas bstan 'dir de dag rab byung nas/ /lhung bzed chos gos dag la chags par 'gyur/ /de dag sdig pa'i grogs pos yongs zin pas/ /bde bar gshegs pa'i bslab pa mi spyod de/ /de dag bdag gi tshul khrims ma mthong bas/ /byis pa dag ni sems gnas mi rnyed
28a6(mdo sde): cing / /nyin mtshan rnal 'byor la yang mi brtson pas/ /de dag sdig pa'i lam la smod mi byed/ /lus dang sems ni shin tu mi sdom pa/ /de ni tshig tu mi smra ci yang med/ /su yis nyes pa ci byas brgal lo zhes/ /rtag tu gzhan gyi nyes pa tshol zhing rtog /byis pa dag ni zas la
28a7(mdo sde): chags gyur nas/ /zas la tshod rig par ni mi byed de/ /sangs rgyas bsod nams kyis ni zas rnyed kyang / /de la byis pa byas pa gzo mi 'gyur/ /de dag kha zas ro zhim bsod pa dag /rnyed nas rnal 'byor mi brtson za zhing 'thung / /de dag la ni zas de gdug par
28b1(mdo sde): 'gyur/ /bal glang phru gus rtsa ba ma bkrus bzhin/ /mkhas shing rtogs pa blo gros ldan pa ni/ /kha zas bzang po gtsang ma za mod kyi/ /de dag la ni chags par mi 'gyur te/ /ma chags bzhin du za zhing rnal 'byor brtson/ /mkhas shing rtogs pa blo gros ldan pa dag /byis pa
28b2(mdo sde): gang nas legs par 'ongs zhes smra/ /de bzhin snyan pa'i tshig gis nyer bsdus nas/ /de dag la ni snying rje nye bar 'jog /byis pa la ni gang phan snying brtse ba/ /de la gnod pa byung na byis pa dga'/ /de lta'i nyes phyir byis pa rnam spangs te/ /bzhin du gcig pu
28b3(mdo sde): dgon par gnas/ /mkhas pas 'di 'dra'i nyes pa rig nas ni/ /shes rab dman bsten bdag ni mtho ris nyams/ /byang chub thob par ga la 'gyur snyam ste/ /byis pa rnams dang nam yang yong mi sten/ /byams pa la ni mkhas pa gnas par 'gyur/ /snying rje dag la
28b4(mdo sde): gnas shing dga' spyod dang / /srid pa kun la rtag tu btang snyoms pa/ /ting nge 'dzin bsgoms byang chub reg par 'gyur/ /mya ngan med zhi byang chub des rtogs shing / /sems can na rgas gzir bar rig nas ni/ /de la snying rje rab tu nyer bzhag ste/ /don dam ldan
28b5(mdo sde): pa'i gtam rnams ston par byed/ /rgyal ba'i chos nyid brjod du med pa dang / /bde bar gshegs pa'i bden pa sus shes pa/ /de dag 'di lta bu yi chos thos nas/ /'phags pa zang zing med pa'i bzod pa 'thob/ /chos zab mo la bzod pa'i le'u ste dgu
28b6(mdo sde): pa'o/ / //de nas yang bcom ldan 'das kyis zla 'od gzhon nur gyur pa la bka' stsal pa/ /gzhon nu de lta bas na nan tan snying por bya'o zhes gzhon nu khyod kyis de ltar bslab par bya'o/ /de ci'i phyir zhe na/ gzhon nu byang chub sems dpa' sems
28b7(mdo sde): dpa' chen po nan tan snying por byed pa la bla na med pa yang dag par rdzogs pa'i byang chub kyang rnyed par dka' ba ma yin na ting nge 'dzin 'di lta ci smos/ /de nas zla 'od gzhon nur gyur pa stan las langs te/ bla gos phrag pa gcig tu gzar nas pus mo g.yas pa'i lha nga sa la
29a1(mdo sde): btsugs te/ bcom ldan 'das ga la ba de logs su thal mo sbyar nas bcom ldan 'das la 'di skad ces gsol to/ /bcom ldan 'das 'di ltar bcom ldan 'das kyis byang chub sems dpa' sems dpa' chen po rnams la gdams pa dang / /rjes su bstan pa 'di
29a2(mdo sde): legs par bstan cing legs par bkod pa dang / byang chub sems dpa'i bslab pa thams cad bstan te/ legs par bshad pa dang legs par bkod pa bcom ldan 'das ngo mtshar to/ /bcom ldan 'das 'di ni de bzhin gshegs pa'i spyod yul te/ nyan thos dang rang sangs
29a3(mdo sde): rgyas thams cad kyis kyang ma lags na mu stegs can gzhan gyi lta ci smos/ bcom ldan 'das bdag kyang nan tan snying por bgyis te lus dang srog la yang mi lta bar bgyis la de bzhin gshegs pa'i rjes su slob bo/ /de ci'i slad du zhe na/ bcom ldan 'das bdag ni de bzhin gshegs
29a4(mdo sde): pa'i rjes su slob par 'tshal lo/ /bcom ldan 'das bdag ni bla na med pa yang dag par rdzogs pa'i byang chub mngon par rdzogs par 'tshang rgya bar 'tshal lo/ /bcom ldan 'das bdag ni bdud sdig can shin tu gzhig par 'tshal lo/ /bcom ldan 'das bdag ni sems can thams cad
29a5(mdo sde): 'jigs pa thams cad dang sdug bsngal thams cad las bsgral bar 'tshal lo/ /bcom ldan 'das kyis phyag g.yas pa bdag gi spyi bo la gzhag par gsol/ de la 'di skad ces bya ste/ nam mkha' 'dra zhing rdul bral gzugs bzang 'chang / /shes rab sras po lus dang mtshan mi
29a6(mdo sde): mnga'/ /yon tan rgya mtsho rab zab thugs rje can/ /mtshungs med phyag ni bdag gi spyi bor zhog /de skad ces gsol pa dang / /bcom ldan 'das kyis phyag g.yas pa dge ba'i rtsa ba du ma las byung ba/ mtshan sna tshogs kyis shin tu brgyan pa/ lha'i gser gyi kha dog lta bu zla
29a7(mdo sde): 'od gzhon nur gyur pa'i spyi bor bzhag go/ /bcom ldan 'das kyis zla 'od gzhon nur gyur pa'i spyi bor phyag g.yas pa bzhag ma thag tu skad cig de nyid la zla 'od gzhon nur gyur pa la dpa' bar 'gro ba dang nam mkha' mdzod dang rdo rje lta bu dang yid ltar mgyogs pa dang gzugs thams cad ston
29b1(mdo sde): pa dang sgrib pa med pa'i mtha' dang de bzhin gshegs pa thams cad ston pa dang stong pa nyid thams cad kyi dbang bskur ba thob pa la sogs pa shes rab kyi pha rol tu phyin pa las byung ba'i ting nge 'dzin gyi sgo bye ba khrag khrig brgya stong du ma brjod du med pa'i yang brjod du med pa dag mngon du gyur to/ /gzungs
29b2(mdo sde): dang rnam par thar pa'i sgo du ma mngon du gyur to/ /dga' ba dang bde ba gang de 'phags pas brjod pa/ lha yul ba rgya che zhing dpe med pa/ sangs rgyas dang byang chub sems dpa' thams cad kyi spyod yul du rig pa rab tu thob bo/ /de la 'di skad ces bya ste/ dra bas mdzes 'brel bum
29b3(mdo sde): pa lcags kyu'i mtshan mnga' zhing / /dpal be'u 'khor lo rgyal mtshan ba dan nya ris mnga'/ /bskal pa bye mang rin chen gtong la zhugs pa'i phyag /bcom ldan 'das kyis zla 'od gzhon nu'i spyi bor bzhag /de nas lha yul pa rgya che zhing dpe med pa/ sangs rgyas dang byang chub
29b4(mdo sde): sems dpa' thams cad kyi spyod yul du rig pa'i dga' ba dang / bde ba dang ldan par gyur nas stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan
29b5(mdo sde): 'das la tshul dang 'thun pa'i tshigs su bcad pa dag gis mngon par bstod do/ /bla med mi 'jigs sbyin pa khyod la phyag 'tshal lo/ /gzhan phan sems can gnyen rtsa khyod la phyag 'tshal lo/ /stobs bcu bden pa'i rtsal mnga' khyod la phyag 'tshal lo/ /bde gshegs
29b6(mdo sde): mi mnyam mnyam pa khyod la phyag 'tshal lo/ /mgon po shin tu thugs rje can la phyag 'tshal lo/ /dpa' bo dgra bzhi rnam par btul la phyag 'tshal lo/ /brtson pa dam pa'i don rnams mkhyen la phyag 'tshal lo/ /chos kyi sku mchog mnga' ba'i lha la phyag 'tshal lo/ /snying rje
29b7(mdo sde): byams 'od rgyal ba'i nyi ma mun sel ba/ /shes rab shin tu yangs pa'i nam mkha'i dkyil du shar/ /don dam shin tu zab pa'i chos rnams ston mdzad pa/ /lha khyod la ni rtag tu bdag kyang skyabs su mchi/ /de nas zla 'od gzhon nur gyur pas bcom ldan 'das la tshul dang 'dra ba'i
30a1(mdo sde): tshigs su bcad pa dag gis mngon par bstod nas bcom ldan 'das la 'di skad ces gsol to/ /bcom ldan 'das bdag la thugs brtse ba'i slad du byang chub sems dpa'i dge 'dun dang dge slong gi dge 'dun dang bcas pa sang bdag gi sdum par bshos gsol bar thugs la gnang bar
30a2(mdo sde): mdzad du gsol/ de la 'di skad ces bya ste/ bdag gi sdum par gtsang ma'i bshos gsol bar/ /mi dbang sras dang bcas la gsol ba 'debs/ /thub pa'i dbang po bdag la thugs brtse'i phyir/ /mgon po lha yi gtso bos gnang bar mdzod/ /de nas bcom ldan 'das kyis thugs
30a3(mdo sde): brtse ba'i phyir/ byang chub sems dpa'i dge 'dun dang / nyan thos kyi dge 'dun dang thabs cig tu zla 'od gzhon nur gyur pa'i khyim du bshos gsol bar cang mi gsung bar gyur pas gnang ngo / /de nas zla 'od gzhon nur gyur pas bcom ldan 'das cang mi gsung bar gyur pas gnang bar rig nas stan
30a4(mdo sde): las langs te bla gos phrag pa gcig tu gzar nas bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas bcom ldan 'das kyi drung nas song ngo / /de nas zla 'od gzhon nur gyur pa bya rgod kyi phung po'i ri las babs nas de'i tshe
30a5(mdo sde): rgyal po'i khab kyi grong khyer chen po nas ri'i rgyal po bya rgod kyi phung po'i bar du de'i bar gyi lam thams cad legs par brgyan te/ 'di ltar bcom ldan 'das la mchod pa bya ba'i phyir lam yangs shing che la rtswa dang sdong du ma dang tsher ma dang rdo dang gyo mo dang gseg ma med par bsal te bye ma
30a6(mdo sde): gtsang mas bdal nas/ ka tsa lin di ka ltar 'jam zhing reg na bde ba/ dbyangs dga' bar byas te/ lha'i me tog ud pa la dang / pad ma dang / ku mu da dang / pad ma dkar po dang / dri mchog dang / a ti mug ta ka dang / mA li ka dang / tsam pa ka dang / skya snar dang / kun da
30a7(mdo sde): dang / ti la ka dang / ke sa ra dang / mya ngan 'tshang la sogs pa dus thams cad kyi me tog bzang pos ni kun tu khebs par byas/ gdugs dang rgyal mtshan dang ba dan dang rnam par rgyal ba'i ba dan dang rin po che'i rta babs dang bla re ni bres/ rin po che'i bdug spos kyi snod sna tshogs ni
30b1(mdo sde): ngos la spyangs/ rin po che'i bdug spos kyi snod de dag thams cad nas ni a ga ru nag pos gang ba'i du ba 'thul/ phyogs phyogs su ni bro mkhan dang gar mkhan lha'i glu gar dang rol mo shin tu 'byor cing legs par bslabs pa rnams bkod/ skyes pa dang bud med dang khye'u dang bu mo
30b2(mdo sde): shin tu brgyan pa khar rnga dang tu Na ba dang pi bang rgyud gcig pa dang pi bang dang gling bu dang rdza rnga dang rnga mu kun da dang rdza rnga chen po thogs pa rnams bkod/ lam gyi ngos gnyis su shing ta la mthon po lha'i rin po che sna tshogs dang 'dzam bu'i chu bo'i gser las byas pa'i dril bu g.yer ka'i dra ba bres shing sgra 'khrol
30b3(mdo sde): bas brgyan pa rnams dang rin po che sna tshogs kyi mkha' rten bye ba khrag khrig brgya stong du ma dang / rin po che sna bdun gyi shing sna tshogs khrun dang sboms su ldan pa sna tshogs dang dus thams cad kyi lo ma dang / me tog dang 'bras bu phun sum tshogs pa dag btsugs so/ /de la 'di
30b4(mdo sde): skad ces bya ste/ lam ni sna tshogs shin tu legs par brgyan/ /bla res dang ni gdugs dang ba dan sgreng / /sil snyan dag gi sgra dag rab tu 'byin/ /glu sgra yid du 'ong ba'ang de bzhin te/ /bud med mang po bro rdung gar byed dang / /gos bzang khrag khrig rnam mang sna tshogs dang / /
30b5(mdo sde): me tog phreng ba bzang zhing mdzes pa yis/ /lam mchog yangs pa de ni rab tu brgyan/ /grong mchog gtsang ma 'dir ni thugs rje can/ /sangs rgyas thub pa'i zla ba gshegs so zhes/ /zla 'od gzhon nus dad pa rab bskyed nas/ /rgya che yangs pa'i lam ni shin tu brgyan/ /lha rdzas
30b6(mdo sde): kyi ni bye ma gtsang ma bdal/ /rab tu yid 'ong me tog mchog rnams bkram/ /rin chen rta babs dag kyang legs par btsugs/ /lam ni lha yi grong khyer bzhin du mdzes/ /zla 'od gzhon nu shin tu yid dga' bas/ /de ltar lam rnams sna tshogs legs brgyan te/ lha dang
30b7(mdo sde): lha min klu yis de mthong nas/ /ngo mtshar gyur cing a la la zhes smra/ /lam gyi g.yas g.yon 'dzam bu'i chu gser gyi/ /ta la mtho zhing bzang la zlum pa dag /rin chen dril bu'i dra bas g.yogs shing dkris/ /sgra 'khrol rnam pa du ma mang po btsugs/ /de bzhin rin chen
31a1(mdo sde): sdong po khrag khrig ni/ /dus kun gyi yang me tog rgyas pa btsugs/ /de yis yangs pa'i lam brgyan mdzes gyur pa/ /mtho ris na ni dga' ba'i tshal bu bzhin/ /rin po che las byas pa'i mkha' rten ni/ /dra ba'i chun po 'od 'bar shin tu mdzes/ /dpe med mthong zhing che la rgyas
31a2(mdo sde): pa dag / lam gyi g.yas g.yon 'gram du btsugs shing bkod/ /sangs rgyas 'jig rten gsum dbang gang nas ni/ /rgyal po'i khab kyi grong du gshegs pa yi/ /lam chen de ni de dag rab brgyan pas/ /rnam pa thams cad du yang mdzes par gyur/ /g.yas g.yos su ni rin chen
31a3(mdo sde): pog phor dpyangs/ /de dag a ga ru yang nag pos bkang / /pog phor kun nas du ba sprin bzhin 'khrigs/ /lha yi dri zhim rnam pa sna tshogs 'byung / /ji srid grong khyer chu dron sgo bar dang / /ri rgyal bya rgod phung po ji srid par/ /zla 'od gzhon nur gyur pas rgyal ba'i phyir/ /lha rdzas
31a4(mdo sde): dpe med yangs pas brgyan pa byas/ /de nas zla 'od gzhon nur gyur pas lam de rin po che bkod pa rnam pa sna tshogs du mas brgyan pa byas nas zla 'od gzhon nur gyur pa bya rgod kyi phung po'i ri las babs te/ rgyal po'i khab kyi grong khyer chen po gang na ba dang rang gi lha'i khyim mtho zhing che
31a5(mdo sde): la yangs pa gang na yod pa der song ste phyin nas rang gi khyim du zhugs so/ /zhugs nas bza' ba dang bca' ba dang myang ba mang zhing bzang ba g.yor bcug ste/ zhal zas ro sna brgya pa sbyar nas de'i mtshan mo 'das pa dang rgyal po'i khab kyi grong khyer chen po chag chag legs par btab/
31a6(mdo sde): byi dor legs par byas nas me tog sil ma ni bkram/ bdug spos kyis ni bdugs/ bla re ni bres/ dar gyi lda ldi dang chun po ni dpyangs/ gdugs dang rgyal mtshan dang ba dan ni bsgreng ste/ de ltar rgyal po'i khab kyi grong khyer chen po'i lam srang dang grong bar du bcas pa rdo dang gyo mo dang gseg
31a7(mdo sde): ma med par byas/ me tog sna tshogs ni bkram/ tsan dan gyi phye mas ni gtor/ skar khung dang rta babs dang sgo gang dang ba gam dang skar khung dra ba ris dang zla ba kham pa lta bus ni brgyan cing tsan dan gyis byug pa byas te/ de ltar rgyal po'i khab kyi grong khyer chen po dpag tu med
31b1(mdo sde): pa'i bkod pas rab tu brgyan nas/ rang gi khyim yang rgyan sna tshogs pa rnam pa du mas brgyan te/ rin po che'i phreng ba rnam pa du ma ni rab tu dpyangs/ dga' ldan gyi ris kyi lha'i gos kyis ni brgyan cing nye 'khor yang mdzes par byas/ phreng ba dang lda ldi rnam pa tha dad pa du mas ni brgyan pa byed
31b2(mdo sde): du bcug / rin po che'i stan bye ba khrag khrig brgya stong du ma ni 'ding du bcug ste/ bcom ldan 'das la mchod pa bya ba'i phyir de'i dbus su bcom ldan 'das kyi lha rdzas kyi seng ge'i khri lha'i dang mi'i las 'das pa bshams so/ /rin po che sna tshogs kyi pog phor ni phyogs bzhir
31b3(mdo sde): dpyangs te/ de dag nas a ga ru 'ba' zhig gi du ba 'thul bar byas so/ /zla 'od gzhon nur gyur pas khyim mchog de yang 'di lta ste/ bcom ldan 'das kyis yongs su longs spyad pa'i phyir lha'i glu gar dang sil snyan ni bsgrags/ gdugs dang rgyal mtshan dang ba dan ni bsgreng / lha
31b4(mdo sde): dang klu dang gnod sbyin dang / dri za dang lha ma yin dang nam mkha' lding dang mi'am ci dang lto 'phye chen po dang mi dang mi ma yin pa brgya stong gis ni gang zhing rnam par bltas/ rin po che'i me tog sna tshogs rnam pa du mas ni gang bar byas so/ /de la 'di skad ces bya ste/ zla 'od kyis ni khyim
31b5(mdo sde): mchog yangs pa yang / rgya cher thams cad shin tu brgyan par byas/ /gang la 'jig rten sgron ma bzhugs pa yi/ /lha rdzas seng ge'i khri ni dbus su btsugs/ /'jig rten sgron mdzad rgyal ba'i gtso bo yi/ /dge 'dun dag ni gang la 'dug 'gyur ba/ /rin chen shin tu rnam par
31b6(mdo sde): bkra ba'i stan/ /bye ba stong phrag mtha' yas legs par bting / /rin chen sna tshogs kun gyi bdug spos snod/ /a ga ru yis shin tu gang byas te/ /phyogs rnams thams cad du yang rnam par dpyangs/ /de dag nas ni yid 'ong dri rnams 'thul/ /zla 'od kyis ni stobs bcu
31b7(mdo sde): gshegs pa'i phyir/ /rin chen me tog mdzes pa sna tshogs dang / /me tog dri mchog bzang po rnam mang gis/ /khyim gyi sa gzhi bzang po kun du bkram/ /gar byed glu len sil snyan sgra dag gis/ /khyim mchog thams cad kun tu sgra yis gang / /gdugs dang ba dan dag kyang
32a1(mdo sde): shin tu bsgreng / /khyim kun lam mer mdzes pa lha yi bzhin/ /zla 'od gzhon nu'i khyim mchog chen po yang / /skyes bu na chung tshogs kyis rgyan gyur cing / /klu dang gnod sbyin lha min mang pos gang / /brgya phrag mang po'i lha yis rnam par bltas/ de nas zla 'od gzhon
32a2(mdo sde): nur gyur pas rgyal po'i khab kyi grong khyer chen po yang brgyan/ bdag gi khyim yang legs par brgyan nas de'i mtshan mo 'das pa dang / nangs par snga rabs kyi dus kyi tshe sil snyan sna tshogs brgya dag ni rab tu dkrol/ gdugs dang rgyal mtshan dang ba dan bye ba du ma ni bsgreng ste/
32a3(mdo sde): byang chub sems dpa' bye ba khrag khrig brgya stong phrag brgyad cu thams cad kyang lha'i me tog man+dA ras snyim pa bkang ste/ de dag las la la ni skye ba gcig gis thogs pa'i byang chub sems dpa' sems dpa' chen po 'di lta ste/ spyan ras gzigs dbang phyug dang / mthu chen thob dang / spos kyi
32a4(mdo sde): glang po che dang / rin po che'i tog dang / mngon par 'byung dka' dang / 'jam dpal gzhon nur gyur pa dang / dpa' bo'i sde dang / lag dang / rin chen me tog dang / mthong ba don yod dang / byams pa la sogs pa byang chub sems dpa'i tshogs chen pos yongs su bskor cing
32a5(mdo sde): mdun du bdar te/ rta dang ba lang du ma shin tu brgyan cing ma zhon par khrid pa mang po dang 'dres pa/ gzhan yang yul gyi mi dpag tu med pa'i tshogs dang bdag nyid kyang lha'i me tog man+dA ras snyim pa bkang ste byang chub sems dpa'i mthu chen po dang byang chub sems dpa'i rdzu 'phrul chen po dang byang
32a6(mdo sde): chub sems dpa'i cho 'phrul chen po dang / byang chub sems dpa'i a la la zhes lha'i ga zha'i sgra yid du 'thad cing yid du 'ong ba yid 'phrog pa dag sgrog cing / rgyal po'i khab kyi grong khyer chen po'i chu dron gyi sgo nas phyir byung ste/ ri'i rgyal po bya rgod kyi phung po ga la ba dang / bcom ldan 'das
32a7(mdo sde): ga la der song ste phyin nas bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas lha'i me tog man+dA ra bas snyim pa gang bas bcom ldan 'das la mngon par gtor te phyogs gcig tu 'khod do/ /byams pa la sogs pa byang chub
32b1(mdo sde): sems dpa' sems dpa' chen po de dag kyang bcom ldan 'das kyi zhabs la mgo bos phyag 'tshal nas bcom ldan 'das la lan gsum bskor ba byas te/ so so'i snyim pa na me tog man+dA ra ba yod pa des bcom ldan 'das la mngon par gtor nas phyogs gcig tu 'khod do/ /zla 'od gzhon
32b2(mdo sde): nur gyur pa phyogs gcig tu 'dug pa stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te bcom ldan 'das ga la ba de logs su thal mo sbyar ba btud nas gdugs tshod la bab pa/ bcom ldan 'das bshos gtsang sbyar lags te/ da de'i dus
32b3(mdo sde): la bab par bcom ldan 'das kyis mkhyen na/ byang chub sems dpa'i dge 'dun dang dge slong gi dge 'dun du bcas pa dang dbang che ba dang / dbang che bar grags pa rgya che zhing rlabs che ba'i lha dang klu dang gnod sbyin dang dri za dang lha ma yin dang drang srong dang nam mkha' lding dang mi'am ci dang lto 'phye
32b4(mdo sde): chen po dang grul bum dang dang srul po dang mi dang mi ma yin pa dag dang yang thabs cig tu rgyal po'i khab kyi grong khyer chen por gshegs shing bdag gi sdum par yang gdugs tshod gsol ba'i dus la bab bo/ /bde bar gshegs pa gdugs tshod la bab bo/ /de la 'di skad
32b5(mdo sde): ces bya ste/ bdag gis grong khyer mchog kun legs par brgyan/ /mgon po bdag gi sdum pa'ang de bzhin te/ /lha yi zhal zas ro brgya bshams shing sbyar/ /gdugs tshod bab kyis bde gshegs bzhengs su gsol/ /drang srong mchog gis phyag bgyis stobs bcu yon tan 'chang / /
32b6(mdo sde): sras kyi tshogs kyis yongs su bskor cing grong du gshegs/ /snang byed nyi ma mun pa'i tshogs sel bzhengs su gsol/ /bcom ldan bdag gi sdum par bshos gsol gdugs tshod bab/ /sras dang thabs cig bdag gi sdum par gshegs su gsol/ /'gro ba mang po'i tshogs
32b7(mdo sde): kyi don kyang bgyis par 'gyur/ /ji ltar mar me mdzad kyis khyod la lung bstan pa/ /de bzhin bdag kyang 'jig rten mngon sum lung ston cig /bdag 'dir lung bstan 'jig rten thos nas ni/ /sems kyang mchog tu rgya cher rab bskyed de/ /'gro ba 'di dag thams cad sangs rgyas
33a1(mdo sde): 'gyur/ /'di na snod min sems can gang yang med/ /bzhengs shig bzhengs shig stobs bcu mnga' ba'i lha/ /bdag la rjes su phan mdzod sdum par gshegs/ /ji ltar bdag gi sdum par khyod gshegs pa/ /de bzhin byang chub shing dbang drung bdag mchi/ /byang chub shing
33a2(mdo sde): dbang de drung bdag mchis nas/ /mi g.yo mi 'gul bar ni gnas bcas te/ /byams pas sder bcas bdud rnams pham bgyis nas/ /khyod kyis brnyes bzhin byang chub thob par bgyi/ /de nas bcom ldan 'das kyis zla 'od gzhon nur gyur pas gsol pa mkhyen nas/ /zla 'od gzhon
33a3(mdo sde): nur gyur pa la tshigs su bcad pas slar bka' stsal pa/ longs shig zla 'od rgyal ba'i sras/ /longs shig sbyin dga' sems can mchog /longs shig snying rje tshul khrims brtan/ /bran la deng ni khyim du 'dod/ /de nas bcom ldan 'das kyis tshigs su bcad pa 'di
33a4(mdo sde): gsungs nas sngar gdan las bzhengs te/ sham thabs gsol/ chos gos dang lhung bzed bsnams nas dge slong 'bum du tshang ba'i dge slong gi dge 'dun chen po dang thabs cig tu byang chub sems dpa' sems dpa' chen po shin tu mang pos bskor cing mdun du bdar te/ lha dang klu dang
33a5(mdo sde): gnod sbyin dang dri za dang lha ma yin dang drang srong dang nam mkha' lding dang mi'am ci dang lto 'phye chen po dang grul bum dang dang srul po dang mi dang mi ma yin pa brgya stong du mas mchod cing mngon par bstod nas/ sangs rgyas kyi mthu chen po dang / sangs rgyas kyi rdzu 'phrul chen po dang sangs
33a6(mdo sde): rgyas kyi cho 'phrul chen po dang sangs rgyas kyi spyod lam gyis 'od zer bye ba khrag khrig brgya stong du ma ni rab tu gtong / sil snyan bye ba khrag khrig brgya stong ni rab tu dkrol/ gdugs dang rgyal mtshan dang ba dan bye ba khrag khrig brgya stong du ma ni mngon par sgreng / gzugs dang kha dog rags
33a7(mdo sde): p a du ma rnam pa sna tshogs kyi ngang pa dang khrung khrung dang ngur pa dang bzhad dang tsa ko ra dang rma bya dang tsa sha dang ri skegs dang khu byug dang ka la ping ka dang ku nal la sogs pa bya'i khyu mang po du ma sgra snyan cing 'jam la yid du 'ong ba rnam pa du ma 'byin pas ni bar snang la lha bzhin du so so'i nga ros rol mo'i sgra dbyangs
33b1(mdo sde): 'byin/ lha'i rin po che sna tshogs kyi bdug spos kyi snod yangs shing che ba bye ba khrag khrig brgya stong du ma thams cad kyang bai dUr+ya dang an da rnyil dang shel dang spug gi yu ba can dag gnod sbyin gyi dbang po gzugs bzang dang dbang po'i tog dang rad rod can dang ba ku la dang lngas rtsen dang shAkya 'phel la sogs
33b2(mdo sde): pa bye ba khrag khrig brgya stong du ma dag gi lag pa gnyis na gtun 'dzin pa bzhin du thogs te/ spos sbrul gyi snying po dang go Shir Sha dang mri Na la dang ha ri dang ma la ya dang tsan dan dmar po dang a ga ru la sogs pas bkang ba'i du ba ni 'thul/ phyogs so so nas lhags pa'i rgyal po dbang che ba/ dbang
33b3(mdo sde): che bar grags pa rnams rta dang ba lang rgyan gyis shin tu brgyan cing ma zhon par khrid pa'i tshogs du ma dang shing rta dang dpung bu chung gis yongs su bskor cing phreng ba dang lda ldi mang po dang rin po che'i phreng ba lag na thogs shing sngon logs nas rkang gis 'gro'o/ /rta dang glang po che legs par brgyan pa/ ma zhon
33b4(mdo sde): par khrid pa dag kyang / rang gi stabs kyis mngon par 'gro zhing skad yid du 'ong la snyan pa 'byin to/ /tshangs pa yang bcom ldan 'das kyi g.yas phyogs nas mchod pa dang rim gro bsnyen bkur byed cing 'gro'o/ /g.yon phyogs nas ni lha'i dbang po brgya byin lha'i bu dbang che ba/ dbang che bar grags
33b5(mdo sde): pa/ rgya che zhing rlabs che ba/ bgrang ba las 'das pa rnams lha'i cod pan bzang po dang gdu bu rgyan can dang rna cha dang gdu bu dang me tog rna rgyan dang rin po che'i tsong tsong dang me tog gi phreng bas lus brgyan cing / gzugs mngon par snang bas lha'i me tog man dA ra dang mdog mdzes dang ko bi dA ra dang /
33b6(mdo sde): s+thA la ka dang ku ra ba ka dang tsam pa ka dang dong ka'i me tog dang mya ngan 'tshang dang skya snar dang a ti mug ta ka dang ud pa la dang ba ku la dang mal li ka dang kun da dang ke sa ra dang pad ma dang ku mu da dang pad ma dkar po dang dri mchog dang rin po che'i phreng ba dang rin po che'i a ga ru dang shing rin po che'i 'bras
33b7(mdo sde): bu can dag lag na thogs shing sil snyan sna tshogs brgya stong ni shin tu dkrol/ gos bye ba ni g.yob cing a la la zhes ga zha'i sgra dag ni 'byin/ me tog gi char chen po ni rab tu 'bebs shing / bcom ldan 'das la mchod pa bya ba'i phyir nam mkha'i ngos thams cad bar mtshams
34a1(mdo sde): med par gang bar 'khod de/ me tog dang spos dang phreng ba dang byug pa dang phye ma dang rin po che'i char rab tu 'bebs shing / bcom ldan 'das chu dron yod pa'i sgo nas rgyal po'i khab kyi grong khyer chen por gdugs tshod la gshegs so/ /de'i chos nyid ni 'di yin te/ de la 'di
34a2(mdo sde): skad ces bya'o/ /sangs rgyas de bzhin gshegs pas dus mkhyen nas/ /dpa' bo yon tan kun gyi rab brgyan pa/ /zhing rnams bsam gyis mi khyab snang mdzad cing / /bcom ldan mi yi seng ge gshegs par gyur/ /spyan ras gzigs dang mthu chen don yod dang / /spos kyi bal
34a3(mdo sde): glang rin chen lag dang / /rin chen tog dang 'byung dka' dpa' bo dang / /de dang gzhan dag rgyal ba'i zhabs 'bring byed/ /g.yas phyogs na ni mi pham 'dug gyur te/ /de ming byams pa yon tan mtha' yas phyug /bar du ma chod sangs rgyas 'gyur ba ste/ /bsod nams
34a4(mdo sde): ye shes tshogs kyang rab tu rdzogs/ /byams dang btang snyoms dga' bas lus bsgoms shing / /chos kyi bdag nyid chen po snying rjes skyed/ /yon tan mtha' yas thub dbang yon tan sems/ /bde gshegs thugs rje can gyi zhabs 'bring byed/ /de yi rjes la bskal pa bzang
34a5(mdo sde): po yi/ /blo gros chen po ldan pa ji snyed pa'i/ /sangs rgyas stong du bzhis ma tshang ba dag /de dag gis kyang byams pa mdun du bdar/ /gang sngon rgyal po'i khab kyi grong khyer 'dir/ /bskal pa dag la rgyal ba mtha' yas mchod/ /zla ba mdzes pa'i 'od 'dra lha yi lus/ /zla 'od
34a6(mdo sde): dpa' bo yang ni mdun na 'dug / snying rje mchog gi g.yon phyogs 'dug pa ni/ /'jam dpal bye ba brgya phrag mang po dang / /dpa' bo rdzu 'phrul stobs kyis mngon 'phags pa/ /brgya phrag mtha' yas zhing du 'gro ba'o/ /de yi 'og tu nyan thos dge 'dun te/ shA ri'i bu 'og maud gal nag
34a7(mdo sde): po dang / /'od srung rab 'byor dga' bo ka phi na/ /bzang ldan rgyal po de bzhin kauN+Di n+ya/ /kun dga' de bzhin gnas brtan sgra gcan zin/ /legs 'ongs kron tsi gang po 'char ba po/ /nam gru gsus chen nye 'khor ma 'gags pa/ /ral pa can ni stong du tshang ba dag /nyan thos dge 'dun
34b1(mdo sde): 'og tu thams cad kyang / /dka' thub drag mchog rig byed cho ga shes/ /dmod pa 'dor dang phan 'dogs nus pa yi/ /drang srong dul ba thal sbyar 'dud pa byed/ /zhi ba'i yid dang dul ba'i yid rnams kyis/ /sangs rgyas 'jig rten sgron ma mdun bdar te/ /thugs rjer ldan pa'i mi yi seng
34b2(mdo sde): ge gshegs/ /sems can stong rnams rab tu thar bar mdzad/ /ston zla tha zla ba nya ba ltar/ /skar tshogs dbang po yongs su dag pa bzhin/ /tshangs pa stong phrag dag ni brgya mang gis/ /mtshungs pa med pa'i ston pa yongs su bskor/ /grong khyer gyi ni sgo stengs zhabs bzhag tshe/ /nags
34b3(mdo sde): tshal stug por bcas pa'i sa yang g.yos/ /lha dang lha min lto 'phye'i tshogs rnams kyang / /me tog bzang po dri mchog 'thor bar byed/ /de nas bcom ldan 'das kyi zhabs g.yas pa 'khor lo rin po ches brgyan pa/ /dge ba'i rtsa ba dpag tu med pa bsags pa/ /sgo'i them pa la bzhag
34b4(mdo sde): ma thag tu stong gsum gyi stong chen po'i 'jig rten gyi khams 'di rnam pa drug tu g.yos/ rab tu g.yos/ kun tu rab tu g.yos/ 'gul rab tu 'gul kun tu rab tu 'gul/ ldeg rab tu ldeg kun tu rab tu ldeg /'khrugs rab tu 'khrugs kun tu rab tu 'khrugs/ /chem chem rab tu chem
34b5(mdo sde): chem kun tu rab tu chem chem/ 'ur 'ur rab tu 'ur 'ur kun tu rab tu 'ur 'ur te/ shar phyogs dma' na nub phyogs mtho/ nub phyogs dma' na shar phyogs mtho/ byang phyogs dma' na lho phyogs mtho/ /lho phyogs dma' na byang phyogs mtho/ mtha' dma' na dbus mtho/ dbus dma'
34b6(mdo sde): na mtha' mtho bar gyur nas 'jig rten du snang ba chen po yang byung bar gyur to/ /ngo mtshar dang rmad du byung ba'i cho 'phrul grangs med dpag tu med pa gzhan dag kyang snang ngo // //'phags pa ting nge 'dzin gyi rgyal po'i mdo/ bam po bzhi pa/ de'i chos nyid ni 'di
34b7(mdo sde): yin te/ de la 'di skad ces bya'o/ /grong khyer mchog der 'dren pa gshegs pa na/ /sgo them la ni zhabs mchog bzhag pa'i tshe/ /de yi dpal gyis sa 'di rab tu g.yos/ /grong khyer mchog 'di'i sems can rab tu dga'/ /mi gang bkres shing skom par gyur pa dag /de tshe de
35a1(mdo sde): dag bkres pa med par gyur/ /rgyal bas sgo yi them steng zhabs bzhag tshe/ /bkres shing skom pa dag dang bral bar gyur/ /rgyal bas sgo yi them steng zhabs bzhag tshe/ /dmus long gyur pa'i mi gang ci yod dang / /rna bas mi thos mgon med bsod nams chung / /de dag
35a2(mdo sde): thams cad mig dang rna ba thob/ /rgyal bas sgo yi them steng zhabs bzhag tshe/ /gshin rje'i yul gyi gang yod pa/ /shin tu sdug bsngal ngar snabs mchil ma za/ /thams cad 'od kyis reg pas bde bar gyur/ /rgyal bas sgo yi them steng zhabs bzhag tshe/ /brag gi rtse dang
35a3(mdo sde): ri yi rtse mo dang / /shing mchog sA la dang ni dong ka rnams/ /thams cad sangs rgyas bzhugs pa'i phyogs su 'dud/ /rgyal bas sgo yi them steng zhabs bzhag tshe/ /rgya mtsho mthar thug grong dang grong khyer rnams/ /sa kun rnam pa drug tu rab tu g.yos/ /'dir ni gang la'ang gnod par
35a4(mdo sde): gyur pa med/ /lha dang mi dang grul bum srin po dang / /skyes bu gnas pa dga' mgu sems rangs te/ byang chub dam pa mchog la dad bskyed nas/ /'jig rten rnam par 'dren pa'i gdugs kyang 'dzin/ /rgyal bas sgo yi them steng zhabs bzhag tshe/ /sil snyan stong dag ma
35a5(mdo sde): brdungs sgra 'byin te/ /shin tu yid 'ong rol mo'i dbyangs thos pas/ /de tshe sems can thams cad rab tu dga'/ /sdong po stong phrag brgya dag 'dud par gyur/ /de tshe me tog kun kyang rab tu rgyas/ /bar snang las ni lha rnams brgya stong dag /rgyal ba la yang mi min mchod pa byed/ /rgyal
35a6(mdo sde): bas sgo yi them steng zhabs bzhag tshe/ /glang po brgya dag sems dga' sgra 'byin te/ /rta dang ba lang rgyal po lus kyang stod/ /rgyal po seng ge sgra 'byin byed/ /sa dbang rgyal po gang su ji snyed cig /phyogs dang phyogs mtshams dag nas lhags pa rnams/ /rgyal ba'i dpal
35a7(mdo sde): gzi de 'dra mthong nas ni/ /rab tu sems dga' sa la 'dug cing 'dud/ /kha cig 'jig rten mgon la mngon par stod/ /kha cig rgyal la me tog char 'bebs shing / /kha cig sor bcu thal mo sbyar nas su/ /e ma rgyal ba thugs rje can zhes smra/ /kha cig mu tig do shal bzang po dang / /
35b1(mdo sde): sna tshogs rgyan mang dga' skyed 'thor bar byed/ /byang chub sems mchog dpe med bskyed nas su/ /kha cig na bza' rin chen 'thor bar byed/ /kha cig gser gyi dra ba bzang po 'thor/ /kha cig spen tog rgyan bzang 'thor bar byed/ /la la gser gyi rgyan ni dam pa 'thor/ /kha cig
35b2(mdo sde): de bzhin gdu bu 'thor bar byed/ /la la gdu bu bzang po de 'thor te/ /kha cig rin chen spras pa'i dpung rgyan 'thor/ /kha cig bdag cag sangs rgyas gyur cig ces/ /sems bskyed gos phran bzang po 'thor bar byed/ /'jig rten mgon po sgo na bzhugs pa'i tshe/ /mi dag kha cig
35b3(mdo sde): gser gyi tsong tsong 'thor/ /sems dad gtsug gi nor bu mchog kyang 'thor/ /la la rin chen dra ba 'thor bar byed/ /sems can shin tu mi bzad sdug bsngal zhing / /gtse ba rnam mang zug rngus zug pa yang / /'dren pa skyes bu gtso bo'i dpal gyis ni/ /thams cad bde ba dang
35b4(mdo sde): yang ldan par gyur/ /khu byug dang ni ri skegs rma bya dang / /de bzhin khrung khrung dang ni mtsho bya dang / /bya mang kun ni nam mkhar 'dug nas su/ /shin tu yid 'ong mchog gi sgra yang 'byin/ /de tshe bya tshogs mang po rab dga' bas/ /'jam zhing yid du 'ong ba'i sgra phyung ste/ /gang
35b5(mdo sde): gis snyan pa'i sgra skad de thos pa/ /de dag 'dod chags zhe sdang gti mug zhi/ /sems can bye bas dga' ba'i sgra thos nas/ /thams cad rjes su 'thun pa'i bzod thob ste/ /ma 'ongs dus na rgyal bar khyed 'gyur zhes/ /de dag kun la bde gshegs lung yang ston/ /de yi dus na nyon
35b6(mdo sde): mongs mi 'byung ste/ /chos kyi rgyal la thams cad ri mor bcas/ /de tshe 'dren pa'i sku byad mthong nas ni/ /sangs rgyas ye shes mchog la mos bskyed de/ /bdag cag nam zhig 'di 'dra'i mkhyen thob snyam/ /bsam pa mkhyen nas rgyal ba lung ston te/ /bde bar gshegs pa'i ba
35b7(mdo sde): spu khung re nas/ /'od zer dag ni stong phrag brgya yang byung / /de las lhag par gang gA'i bye snyed de/ /de dag gi yang mtshan ma gzung mi nus/ /de tshe nyi ma'i 'od kyang mi snang ste/ /me dang nor bu lha kun 'od kyang med/ /rgyal ba grong gshegs sangs rgyas rnam mdzes pa/ /de tshe 'od
36a1(mdo sde): rnams thams cad yong mi mngon/ /tshogs chen dang ni bde gshegs lam bzhud tshe/ /gang du stobs bcu yi ni zhabs 'jog par/ /sa las pad ma dag ni stong phrag brgya/ /'dab ma bye ba stong ldan gtsang ma byung / /'dren pa grong khyer mchog tu gshegs pa'i tshe/ /de na nyal
36a2(mdo sde): nyil mi gtsang med par gyur/ /grong khyer thams cad dri mchog bdug pa yi/ /spos ngad yid du 'ong ba kun nas ldang / /grong dang srang rnams yongs su dag gyur te/ /rdo dang gseg ma med cing spos chus btab/ /stobs bcu ldan pa'i bsod nams de 'dra ste/ /rnam pa sna tshogs
36a3(mdo sde): me tog sil ma bkram/ /gnod sbyin brgya stong gtum por sems pa dag /sangs rgyas mi dbang gser 'dra mthong nas ni/ /'dren la dga' ba rgya che rab bskyed nas/ /sangs rgyas chos dang dge 'dun skyabs su 'gro/ /lha rnams bye ba dang ni brgya phrag stong / /mi dbang lta bar 'ongs pa
36a4(mdo sde): de dag kun/ /bde bar gshegs la me tog char phab ste/ /me tog gtor nas nam mkha'i dkyil na 'dug /rgyal la mi yis me tog gang gtor ba/ /nam mkha'i ngos la me tog gdugs su gyur/ /lha rnams kyis ni me tog gtor ba yang / /sa steng lha yi me tog bkram par
36a5(mdo sde): gyur/ /lha dang mi dang grul bum srin po rnams/ /de mthong nas ni nam yang ngoms mi myong / /mgon po stobs bcu ldan pa mthong nas kyang / /rab tu dga' zhing sems bde rangs par gyur/ /nam tshe skyes bu mchog gi sku mthong nas/ /sems can thams cad dga' mgu rangs
36a6(mdo sde): gyur pas/ /lha yi me tog la yang yid mi sems/ /de dag la ni ngo mtshar 'dzin pa med/ /stobs bcu'i g.yas phyogs na ni tshangs pa ste/ /de bzhin g.yon na brgya byin lha yi rgyal/ /nam mkha'i dkyil na lha mang bye 'khod de/ /skyes bu mchog la shin tu gus pa skyed/ /
36a7(mdo sde): lha dang lha min dag gis rgyal bar bskor/ /lha dang mi yi dpal gzi kun phrogs nas/ /zhabs mthil sa la ri mo 'byin bzhin du/ /grong khyer du ni bcom ldan spyan drangs gshegs/ /sku lus dpe byad bzang pos brgyan pa ni/ /nam mkha' skar ma dag gis gang ba
36b1(mdo sde): bzhin/ /nam mkha' la ni zla ba nya ba ltar/ /rgyal po'i lam na sangs rgyas lam me bzhugs/ /nor bu rin chen rnam dag bzang po ni/ /nyes pa'i skyon bral rab tu snang bar byed/ /phyogs dang phyogs mtshams su yang 'od gtsang byung / /de bzhin rgyal ba 'jig rten kun snang mdzad/ /
36b2(mdo sde): lha dang lha min dag gis rgyal ba bskor/ /mi yi gtso bo rgyal po'i khab tu gshegs/ /zhabs mthil sa la ri mo 'byin bzhin du/ /zla 'od gzhon nu'i khyim du sangs rgyas gshegs/ /grong khyer mchog ni kun tu legs brgyan te/ /rgyal mtshan bye ba phrag stong rab tu sgreng / /de
36b3(mdo sde): yi sa kun spos bzang rnam par byugs/ /yid 'ong de bzhin dbyar gyi me tog gtor/ /gang tshe bde gshegs gtam rnams ston pa na/ /mgon po srang bzhud mi la thugs brtse'i phyir/ /rgyal bas der ni 'phrul pa rnam sprul te/ /de dag la yang sangs rgyas chos bzang ston/ /srog chags brgya
36b4(mdo sde): stong dag gis de thos nas/ /sangs rgyas ye shes mchog la smon lam 'debs/ /nam bdag 'di 'dra'i ye shes thob snyam ste/ /bsam pa mkhyen nas rgyal ba lung yang ston/ /gang gis rgyal ba mi dbang spyan drangs pa/ /sbyin pa de ni mu mtha' med gyur pa/ /rnyed mchog bsam gyis
36b5(mdo sde): mi khyab des rnyed ces/ /la la dag ni de la mos pa skyed/ /'khor ba dag na shin tu mthong dka' ba/ /skye dgu dag la phan mdzad thugs kyang brtse/ /thugs rje can de bdag gis sang la yang / /spyan drang snyam du la la sems kyang skyed/ /la la ba gam cog gi steng 'dug cing / /lus
36b6(mdo sde): ni shin tu sdug cing mdzes par brgyan/ /byang chub sems mchog dam pa bskyed nas ni/ /stobs bcu ldan la lha yi me tog 'thor/ /la las bla med sems mchog rab bskyed nas/ /me tog tsam pa mdzes pa'i phreng ba dang / /a ti mug ta de bzhin dbyar gyi spos/ /dar gyi lda
36b7(mdo sde): ldi dag kyang la la 'thor/ /kha cig gos kyis shin tu lus brgyan te/ /me tog bzang po dag kyang thogs shing 'greng / /me tog sna tshogs dar gyi lda ldi thogs/ /rgyal ba thub chen de yi phyogs su 'thor/ /la la pad ma dang ni ku mu da/ /ud pal gser gyi me tog bzang
37a1(mdo sde): po 'thor/ /la la rin chen me tog der 'thor te/ /la la tsan dan phye ma 'thor bar byed/ /'dren pa grong khyer mchog tu gshegs pa'i tshe/ /ngo mtshar dpag tu med pa rnams kyang byung / /mtshungs med de dag brjod par mi nus te/ /sangs rgyas ye shes skye bo bye mang bkod/ /
37a2(mdo sde): mi che mi gdung bden pa mthong ba dang / /gzhan yang gya nom snang dang shin tu mthong / /de bzhin 'og min 'dod chags bral ba rnams/ /thams cad mi dbang blta phyir nye bar lhags/ /de bzhin dge ba'i lha rnams dpag med dang / /dge chung lha gzhan dag kyang sems dga' zhing / /dge
37a3(mdo sde): rgyas khrag khrig dpag tu med pa rnams/ /'dren pa drang srong chen po lta phyir lhags/ /tshad med 'od kyang de bzhin dpag med dang / /'od chung gi ni lha rnams ci yod dang / /'od gsal ba yang khrag khrig mang po der/ /'jig rten mgon po blta phyir de dag lhags/ /tshangs 'khor ba
37a4(mdo sde): dag brgya stong mang po dang / /tshangs pa'i 'dun 'don dad pa de bzhin te/ /tshangs ris kyang ni brgya phrag mang po rnams/ /thams cad 'dren pa blta phyir nye bar lhags/ /de bzhin gzhan 'phrul gyi yang lha rnams dang / /gzhan yang 'phrul dga'i sems can dag pa dang / /dga'
37a5(mdo sde): ldan 'thab bral lha rnams rab dga' zhing / /thams cad sangs rgyas phyag 'tshal nye bar lhags/ /brgya byin lha rgyal sum cu rtsa gsum pa/ /lha yi bu mo bye ba brgya dag lhags/ /'dir ni me tog char kyang rab 'bebs shing / /sangs rgyas thub dbang blta phyir nye bar lhags/ /
37a6(mdo sde): phyogs bzhi'i 'jig rten skyong ba bzhi po yang / /rnam thos bu dang klu dbang mig mi bzang / /yul 'khor srung dang 'phags skyes sems dga' ste/ /de kun mi dbang bstod cing nye bar lhags/ /gnod sbyin rgyal po mthu ldan ir bir yang / /dga' ba skyes shing gnod sbyin
37a7(mdo sde): brgyas bskor te/ /nam mkha'i dkyil na 'dug cing sems dga' nas/ /me tog sna tshogs du ma'i char kyang 'bebs/ /rtag tu myos dang phreng 'dzin lha rnams kyang / /spos dang phreng ba rnam pa sna tshogs thogs/ /'khor dang bcas pa thams cad sems dga' zhing / /de na
37b1(mdo sde): skyes bu mchog la mchod pa byed/ /gnod sbyin lag na gzhong thogs mang po yang / /gnod sbyin bu mo de dag rab brgyan te/ /gnod sbyin rol mo rab tu snyan pa dang / /shin tu yid 'ong brgyas ni sangs rgyas mchod/ /glu dbyangs sil snyan 'jam zhing snyan pa la/ /mkhas pa mi 'am
37b2(mdo sde): ci yi bu mo stong / /mi 'am ci yi rgyal po ljon pa yang / /rgyal mchog mchod par spos ngad ldang las lhags/ /bde mchog stobs ldan sgra gcan thags bzang ris/ /lha min bu mo stong gi 'khor bcas dang / /lha min rdzu 'phrul chen po gzhan mang yang / /rin po che yi char phab nye bar
37b3(mdo sde): lhags/ /srin po khrag khrig brgya phrag mtha' yas kyang / /srin po bye ba brgya yis bsnyen bkur zhing / /me tog sil ma sna tshogs mang po yang / /skyes bu mchog la gus par rab tu 'thor/ /klu yi rgyal po ri bo legs pa yang / /'khor mang de bzhin gshegs pa'i drung du lhags/ /
37b4(mdo sde): rin chen me tog rnam mang mchog thogs te/ /bde gshegs zhabs gnyis la ni rab tu 'dud/ /klu dbang pad ma dang ni pad ma che/ /de bzhin nor yod mtha' yas gdengs ka can/ /de dag khyu mchog drung du nyer lhags te/ /bde bar gshegs la gus pas rab tu 'dud/ /klu yi rgyal
37b5(mdo sde): po nor bu yid dga' zhing / /khyu mchog zhabs kyi drung du nye bar 'ongs/ /klu yi me tog dri zhim mchog thogs te/ /ha cang mi ring bde gshegs spyan sngar 'dug /de bzhin ma dros klu yi rgyal po yang / /klu yi bu mo shin tu bslabs pa'i mchog /rnga dang sil snyan stong phrag brgya brdung
37b6(mdo sde): zhing / /'jig rten mgon po mchod phyir nye bar lhags/ /ma dros pa yi bu pho lnga brgya dag /ye shes yangs pa bla med tshol ba'i phyir/ /gnyen 'dab dag gis bskor cing dgar gyur nas/ /rang gis rang byung mchod phyir nye bar lhags/ /de bzhin klu yi rgyal po sog med kyang / /
37b7(mdo sde): skyes bu mchog la thar sbyar rab btud nas/ /klu yi mu tig mdzes shing bzang ba thogs/ /mkha' la 'dug nas thub rgyal mchod pa byed/ /de bzhin klu yi rgyal po btang bzung yang / /rab tu yid bde dga' mgu skyes nas ni/ /rin chen mu tig sna tshogs thogs nas su/ /der
38a1(mdo sde): 'ongs 'dren pa la yang mngon par 'thor/ /de bzhin klu yi rgyal po dus can yang / /de bzhin gshegs pa'i drung du nyer 'ongs te/ /dga' zhing rin chen phreng ba mdzes mchog thogs/ /skyes bu dam pa la yang mchod rab byas/ /de yang bde gshegs yon tan rjes dran zhing / /gus pa chen po shin tu
38a2(mdo sde): bskyed nas ni/ /gnyen 'dab klu mang dag gis de bskor cing / /'dren pa'i bsngags pa rnam pa mang po brjod/ /de bzhin klu dbang dga' bo nye dga' dang / /de bzhin 'jog po gau tam nag po yang / /rgyal ba blta zhing der ni nye bar 'ongs/ /bde bar gshegs pa'i zhabs la 'dud pa byed/ /
38a3(mdo sde): klu yi rgyal po e la'i 'dab ma yang / /thub mchog rgyal ba 'od srung dran pa dang / /bdag nyid mi khom skyes pa mthong nas ni/ /klu brgyas yongs su bskor te ngu zhing 'ongs/ /kye ma bdag sngon the tshom byung gyur te/ /bdag gis e la'i 'dab sdong sngon bcad pas/ /des ni mi khom par
38a4(mdo sde): yang bdag skyes te/ /rgyal ba'i chos ni rig par sla ba min/ /shin tu smad pa'i skye bo'i lus 'di dang / /klu yi skye gnas bdag gis rab spangs la/ /chos gang byang chub snying por skyes mchog gis/ /rtogs pa bsil ba bdag gis rtogs par bya/ /klu yi rgyal po rgya mtsho 'khor
38a5(mdo sde): los sgyur/ /bye ba gsum snyed klu yi 'khor gyis bskor/ /chu lha gzi can rin chen do shal thogs/ /bcom ldan 'das la mchod phyir nye bar 'ongs/ /rgyal ba la ni rdo 'phangs des bzung ste/ /de tshe nam mkha' la yang 'dug gyur pa/ /rgyal po'i khab kyi gnod sbyin ci zhig 'dzin/ /
38a6(mdo sde): bde bar gshegs pa'i spyan sngar gus par 'dug /lcang lo can gyi rgyal po'i gnas kun kyang / /stong par gyur cing gnod sbyin gang yang med/ /thams cad kyis kyang phan tshun dam bcas te/ /'jig rten mgon po blta bar thams cad lhags/ /de bzhin bong rna dang ni khab spu
38a7(mdo sde): dang / /gnod sbyin 'brog gnas 'jigs byed de bzhin te/ /gangs gnas rir 'du gnod sbyin bong bu dag /rgyal ba rang byung drung du nye bar lhags/ /dbang po'i tog dang gzugs bzang rad rod can/ /bak+ku la dang dus 'phel lnga po dang / /gnod sbyin dbang po gzhan yang stong
38b1(mdo sde): rnams ni/ /bdug spos snod rnams thogs shing nye bar lhags/ /lus dbyibs ma legs mi sdug mang po rnams/ /gzugs kyi rnam pa mang zhing rgyan bor ba/ /de yi mdun na brgya stong mang po dag /gnod sbyin gyi ni me tog thogs te lhags/ /gau tam ri byi phur bu rgyal byed dang / /
38b2(mdo sde): kau shi ka dang 'od srung mArkaN+Da/ /thams cad bshes dang par sha gar gA dag /thams cad sangs rgyas phyag 'tshal nye bar lhags/ /mi sbyin yang ni de bzhin dga' mgu ste/ /drang srong rgyas pa kud tsa ang gi ra/ /shed can ngan spong bad tsa gnas 'jog rnams/ /de dag sangs rgyas phyag 'tshal
38b3(mdo sde): nye bar lhags/ /'dza' man bA man be'i sham bA ya dang / /'dza' mag nI dang grog mkhar drang srong mchog /dkar bar gnas dang mi'u thung spen pa rnams/ /'dren pa blta zhing grong khyer mchog tu lhags/ /drang srong mthong nas de tshe drang srong dga'/ /thub rgyal zhabs mchog la ni phyag 'tshal
38b4(mdo sde): zhing / /'jig rten sgron la phyag byas mngon bstod de/ /thal mo sbyar nas dpa' bo'i spyan sngar 'greng / /'jig rten ci yod drang srong mang po kun/ /de dag mi dbang blta bar nyer lhags te/ /mthong nas mchod pa rgya cher byas nas kyang / /sangs rgyas spyan sngar thal mo rab sbyar 'dug /
38b5(mdo sde): rgya mtsho dag na gnas pa'i nam mkha' lding / /bram ze'i cha byad du yang sprul byas nas/ /cod pan sna tshogs blta na sdug pa thogs/ /bde bar gshegs la phyag 'tshal nam mkhar 'khod/ /grong brgya dang ni 'dzam gling nags tshal na/ /gnas shing rten pa'i lha rnams gang yod dang / /
38b6(mdo sde): grong gi lha mo ma lus thams cad kyang / /nye bar lhags shing gtso bo mchod par byed/ /nags tshal gyi yang lha rnams mtha' yas dang / /ri yi lha rnams thams cad nye bar 'ongs/ /'bab chu'i lha kun mtha' dag de bzhin du/ /'dren pa mchod pa byed cing nye bar lhags/ /mya ngam
38b7(mdo sde): dgon pa'i lha mo brgya rnams dang / /ri rtse'i lha mo ji snyed ma lus dang / /mtsho dang chu mig rdzing gi lha rnams dang / /rgya mtsho'i lha yang sangs rgyas drung du lhags/ /lha dang lha min klu dang gnod sbyin tshogs/ /mi 'am ci dang grul bum nam mkha' lding / /de bzhin
39a1(mdo sde): srul po mang po dag / skyes bu mchog la ri mor bya ba byed/ /'dren pa grong khyer mchog der gshegs pa na/ /rgyal ba mchog la de dag mchod pa byed/ /lha dang lha min klu dang gnod sbyin rgyal/ /blta bas rtag tu chog par yang mi 'gyur/ /sngon gyi srid par 'jig rten
39a2(mdo sde): mgon po yis/ /sngon gyi rgyal ba dag la mchod mchog byas/ /bsod nams 'bras bu smin pa de 'dra ste/ /skyes bu mi dbang blta bas ngoms mi myong / /rgyal bas sangs rgyas zhing du 'od btang tshe/ /lhun po de bzhin rab lhun khor yug ri/ /kha ba can gyi ri dang spos ngad ldang / /de dag rgyal ba'i 'od la
39a3(mdo sde): sgrib pa med/ /sangs rgyas zhing 'di'i rgya mtsho ci yod pa/ /de dag de tshe sa dang 'dra bar gyur/ /sangs rgyas zhing 'di thams cad kun tu yang / /me tog dag gis gtor cing mnyam par gyur/ /'od zer brgya stong dpag tu med pa dag /chos kyi rgyal po'i zhabs kyi mthil nas byung / /sems
39a4(mdo sde): can dmyal ba thams cad bsil bar gyur/ /sdug bsngal med par byas nas bde ba myong / /der ni stobs bcu ldan pas chos bshad pas/ /lha dang mi yi mig kyang rnam par dag /srog chags brgya stong dpag tu med pa rnams/ /thams cad sangs rgyas ye shes nges par
39a5(mdo sde): gyur/ /'dren pa grong khyer mchog tu gshegs pa na/ /bde gshegs cho 'phrul mang po dag gis ni/ /bskal pa bye bar brjod du mi sla ste/ /rgyal ba bde gshegs 'gro ba thams cad dga'/ /bde gshegs yon tan de dag dpag med de/ /mi mchog yon tan rab
39a6(mdo sde): kyi pha rol phyin/ /yon tan khyad par kun gyi pha rol son/ /sangs rgyas bsod nams zhing la mgos phyag 'tshal/ /grong khyer du gshegs pa'i le'u ste bcu pa'o// //de nas bcom ldan 'das zla 'od gzhon nur gyur pa'i khyim gyi srang du byung ste/ /zla
39a7(mdo sde): 'od gzhon nur gyur pa'i khyim du gshegs so/ /gshegs nas gdan bshams pa la bzhugs so/ /byang chub sems dpa'i dge 'dun dang dge slong gi dge 'dun kyang so sor gar 'os pa'i stan la 'khod do/ /de nas zla 'od gzhon nur gyur pas bcom ldan 'das byang chub sems
39b1(mdo sde): dpa'i dge 'dun dang / /dge slong gi dge 'dun bzhugs par rig nas mchod yon chen po rim gyis gsol te/ /zhal zas ro brgya dang ldan pa bzang zhing mang ba'i bza' ba dang / /bca' ba dang bldag pa dang gzhib pa dang btung ba rnams bdag nyid kyis gsol cing bdar te/ /bcom ldan
39b2(mdo sde): 'das bshos gsol nas lhung bzed bzhag ste phyag bcabs par rig nas ras bcos bu phrugs bye ba stong phrag brgya ri ba bcom ldan 'das kyi sku la gsol to/ /byang chub sems dpa' de dag dang dge slong gi dge 'dun la yang so sor chos gos sum phrugs su phul nas stan las langs
39b3(mdo sde): te bla gos phrag pa gcig tu gzar nas bcom ldan 'das la lha'i me tog man dA ras gtor te/ mchod cing mngon par bstod nas bcom ldan 'das ga la ba de logs su thal mo sbyar ba btud nas bcom ldan 'das la tshul dang 'dra ba'i tshigs su bcad pas mngon par bstod do/ /skyes
39b4(mdo sde): pa med cing 'gags med pa/ /sku lus mi mnga' bsam mi khyab/ /gzugs dang mtshan ni phun sum tshogs/ /yon tan rgya mtsho phyag 'tshal lo/ /dpa' bo shes rab mchog gis bskyed/ /thabs dang stobs kyi rtsal kyang mnga'/ /sangs rgyas nam mkha' 'dra ba ste/ /bzod mthar
39b5(mdo sde): phyin la phyag 'tshal lo/ /dran pa nye bar gzhag pa bzhugs pa'i spyod yul te/ /de bzhin gshegs pa'i gzims mal rab tu dga' dang bde/ /btung bar ting nge 'dzin te bshos su bsam gtan mchog /stong nyid dgon par gnas pa khyod la phyag 'tshal lo/ /rgyal bas
39b6(mdo sde): thugs rje bsnyen pas na/ /gzugs kyi sku yang ston par mdzad/ /sems can dag la thugs brtse'i phyir/ /btung dang bshos kyang gsol bar gda'/ /e ma sangs rgyas bsam mi khyab/ /'jig rten kun gyi 'dren pa ste/ /'jig rten 'di ni khyod mchod nas/ /mya ngan 'das
39b7(mdo sde): pa mchog tu mchi/ /mi mnyam mnyam pa'i mgon gcig po la de skad bstod/ /gzhon nu yid kyang rab tu dgar gyur tshig smras pa/ /sangs rgyas mtshungs med bsam yas sku mnga' bshos gsol bas/ /lha yi lha khyod bzhin du bdag kyang sangs rgyas gyur/ /de ltar zla 'od gzhon
40a1(mdo sde): nur gyur pas bcom ldan 'das la lha'i zhal zas ro brgya pa ni bzhes par gsol/ lha'i na bza' rin thang med pa phrugs kyis ni sku la gsol/ lha'i me tog man dA ras ni bcom ldan 'das la mchod/ tshul dang 'dra ba'i tshigs su bcad pas ni mngon par bstod nas/ bcom
40a2(mdo sde): ldan 'das ga la ba de logs su thal mo sbyar te bcom ldan 'das la yid kyis tshigs su bcad pas zhu ba zhus pa/ byang chub sems dpa' mkhas pas ci spyad na/ /rtag tu chos rnams rang bzhin rab tu 'tshal/ /mkhas pa bgyi ba dag la ji ltar 'jug /bgyi bar 'jug pa 'dren pas
40a3(mdo sde): bstan du gsol/ /'dren pa skye ba dran par ji ltar 'gyur/ /ji ltar mngal dag tu yang yong mi skye/ /ji lta bur na 'khor rnams mi phyed 'gyur/ /'di la ji ltar spobs pa mtha' yas 'gyur/ /sems can kun gyi spyod pa rab tu mkhyen/ /chos rnams kun la mngon par mkhyen pa
40a4(mdo sde): 'jug / rkang gnyis gtso bo zil gyis mi non pa/ /zhu ba zhu yis bdag la lung ston cig /chos kyi rang bzhin dngos med rab mkhyen la/ /brjod du med pa tshig tu brjod par mdzad/ /seng ges wa rnams ji ltar pham bgyis pa/ /mu stegs gzhan la'ang sangs rgyas de
40a5(mdo sde): bzhin te/ /sems can kun gyi spyod pa rab mkhyen cing / /chos rnams kun la'ang ye shes rjes su 'jug /ye shes chags med spyod yul yongs su dag /chos kyi mnga' bdag bdag la de lung ston/ /'das pa mkhyen cing ma 'ongs de bzhin te/ /da ltar 'di na ci mchis
40a6(mdo sde): pa yang mkhyen/ /dus gsum la ni ye shes thogs med 'jug /de phyir bdag zhu shAkya seng ge la/ /dus gsum ldan pa'i rgyal ba'i chos nyid ni/ /chos kyi rgyal pos chos nyid rab tu mkhyen/ /rang byung chos kyi ngo bo nyid la mkhas/ /de phyir bdag zhu ye shes rgya mtsho la/ /khyod
40a7(mdo sde): la 'khrul pa'i chos ni ci yang med/ /de bas khyod kyi sems pa ma lus spangs/ /mdud spangs tha ba gti mug rab tu bcad/ /mi dbang bdag la byang chub spyod pa ston/ /chos kyi mtshan nyid ci 'drar rgyal bas mkhyen/ /chos kyi mtshan nyid de 'dra bdag la ston/ /bdag gis
40b1(mdo sde): mtshan nyid de 'dra'i chos rtogs nas/ /mtshan nyid de 'dra'i byang chub spyod pa spyad/ /sems can spyod pa mi 'thun mtha' yas pa/ /ji ltar spyod pa spyad par 'jug pa lags/ /gang thos sems can spyod pa 'tshal 'gyur ba/ /spyod la 'jug pa bdag la bshad du gsol/ /mtshan nyid mi
40b2(mdo sde): 'thun chos kyi rang bzhin mtshan/ /ngo bo nyid stong rang bzhin rnam dag pa/ /byang chub sems dpas ji ltar mngon sum 'gyur/ /chos kyi tshul rnams bdag la bstan du gsol/ /'di la chos rnams kun gyi pha rol phyin/ /bstan pa'i tshig kun la yang shin tu mkhas/ /the tshom mi mnga' nem
40b3(mdo sde): nur the tshom chod/ /bdag la sangs rgyas byang chub bstan du gsol/ /de nas bcom ldan 'das kyis zla 'od gzhon nur gyur pa'i sems kyi rtogs pa sems kyis mkhyen nas zla 'od gzhon nur gyur pa la bka' stsal pa/ gzhon nu byang chub sems dpa' sems dpa' chen po chos gcig dang
40b4(mdo sde): ldan na yon tan 'di dag rab tu 'thob ste/ myur du bla na med pa yang dag par rdzogs pa'i byang chub kyang mngon par rdzogs par 'tshang rgya'o/ /chos gcig po gang zhe na/ gzhon nu 'di la byang chub sems dpa' sems dpa' chen pos chos thams cad kyi ngo bo nyid shes pa yin no/ /gzhon
40b5(mdo sde): nu ji ltar na byang chub sems dpa' sems dpa' chen pos chos thams cad kyi ngo bo nyid shes zhe na/ gzhon nu 'di la byang chub sems dpa' sems dpa' chen pos chos thams cad kyi ming med cing ming dang bral bar rab tu shes so/ /chos thams cad sgra med pa/ tshig gi lam dang bral ba/
40b6(mdo sde): yi ge dang bral ba/ skye ba dang bral ba/ 'gog pa dang bral ba/ rgyu dang mtshan nyid mi 'thun pa/ rkyen dang mtshan nyid mi 'thun pa/ dben pa'i mtshan nyid 'di lta ste/ mtshan nyid med par mtshan nyid gcig pa/ mtshan nyid dang bral ba/ bsam gyis mi khyab pa/ bsam pa dang bral ba/
40b7(mdo sde): yid dang bral bar rab tu shes so/ /de nas de'i tshe bcom ldan 'das kyis tshigs su bcad pa 'di dag gsungs so/ /chos rnams bstan pa gcig po ni/ /chos rnams thams cad mtshan nyid med/ /yang dag ji bzhin rab mkhyen pas/ /shes rab mchog gis bshad pa yin/ /
41a1(mdo sde): de lta bur ni chos bstan rnams/ /byang chub sems dpa' sus shes pa/ /mdo sde bye ba rab ston kyang / /de la byang chub rgyun 'chad med/ /'dren pas byin gyis brlabs pas na/ /yang dag nyid kyi mtha' yang shes/ /yang dag mtha' de rab shes na/ /de la ci yang
41a2(mdo sde): bshad pa med/ /gcig gis kyang ni thams cad shes/ /gcig gis kyang ni thams cad mthong / /ji snyed mang por bshad na yang / /de la dregs pa skye ba med/ /chos rnams thams cad bdag med par/ /de ltar sems kyis nges brtags shing / /ming du bstan pa bslabs
41a3(mdo sde): pas na/ /yang dag nyid du tshig kyang smra/ /sgra dbyangs gang dag ci thos pa/ /de yi sngon gyi mtha' shes te/ /sgra yi sngon gyi mtha' shes nas/ /sgra dag gis ni de mi 'phrogs/ /sgra yi sngon mtha' ji 'dra bar/ /chos rnams mtshan nyid de bzhin te/ /chos rnams de ltar rab shes na/ /
41a4(mdo sde): mngal du skye bar mi 'gyur ro/ /chos rnams thams cad mi skye zhing / /'byung ba med par rab tu shes/ /bstan pa 'di ni rab shes na/ /rtag tu skye ba dran par 'gyur/ /nam zhig skye ba dran gyur na/ /de tshe bya ba dag la 'jug /bya ba dag la zhugs pa yi/ /'khor rnams shin tu mi
41a5(mdo sde): phyed 'gyur/ /de ltar chos rnams stong par ni/ /byang chub sems dpa' sus shes pa/ /des ni gang yang mi shes med/ /'di ni ci yang med pa'i mtha'/ /ci yang med pa'i mtha' la yang / /byis pa dag gis ci dag brtags/ /bskal pa bye bar de dag des/ /yang dang
41a6(mdo sde): yang du 'khor bar gyur/ /ji ltar 'dren pas mkhyen pa bzhin/ /gal te de dag rtog rig na/ /de las sdug bsngal mi skye ste/ /ngan 'gro rnams su'ang de mi 'gro/ /so so'i skye bo thams cad kyis/ /de ltar tshul 'di ma shes pas/ /gang du chos rnams 'gag pa yi/ /'di
41a7(mdo sde): 'dra'i chos rnams spong bar byed/ /chos kun rnyed pa med par ni/ /chos kyi 'du shes gang byung ba/ /de lta bu yi 'du shes te/ /'du shes de ltar rig par gyis/ /rnam par shes dang 'du shes su/ /byis pa dag gis 'di brtags te/ /brtags pa yi ni chos rnams la/ /mkhas
41b1(mdo sde): pa 'dir ni rmongs mi 'gyur/ /stong pa rnyog pa med pa'i chos/ /'di ni mkhas pa'i sa yin te/ /'di la byis pa'i spyod yul med/ /sangs rgyas sras kyi spyod yul lo/ /zhi ba stong pa rab bstan pa/ /'di ni byang chub sems dpa'i sa/ /'di ni sangs rgyas sras spyod pa/ /sangs rgyas chos
41b2(mdo sde): kyi rgyan yin no/ /'di ltar byang chub sems dpa' dag /bag chags rab tu spangs gyur pa/ /de dag gzugs kyis mi 'phrogs te/ /sangs rgyas rigs la de dag gnas/ /chos rnams thams cad gnas med de/ /de dag la ni gnas yod min/ /gang gis de ltar gnas shes pa/ /
41b3(mdo sde): de la byang chub rnyed mi dka'/ /sbyin dang tshul khrims thos dang bzod/ /bshes gnyen bzang po bsten byas nas/ /bya ba 'di dag rnam rig na/ /byang chub myur du de 'tshang rgya/ /de la lha klus rtag tu bkur sti byed/ /gnod sbyin lha min lto 'phye dri za dang / /nam mkha' lding gi rgyal po
41b4(mdo sde): thams cad dang / /mi 'am ci dang srin pos mchod pa byed/ /sangs rgyas bye ba de yi snyan pa brjod/ /bskal pa bye ba mang por mi 'chad par/ /chos bshad pa yi bsngags pa brjod na yang / /de yi mu mtha' zad par nus mi 'gyur/ /byang chub sems dpa' gang gis stong shes
41b5(mdo sde): pa/ /de ni srog chags bye ba'i don mang byed/ /shin tu des pas 'khor la chos ston te/ /thos nas dga' zhing ri mor byed pa skyed/ /de dag gis ni ye shes yangs pa 'byung / /de phyir rgyal ba mi mchog mthong bar 'gyur/ /zhing rnams na yang bkod pa bzang po mthong / /'jig rten
41b6(mdo sde): mgon po de la chos rnams ston/ /chos kun sgyu ma lta bur shes par gyis/ /ji ltar bar snang rang bzhin stong pa ltar/ /de dag gi yang rang bzhin de 'drar shes/ /de ltar spyod pa ci la'ang chags mi 'gyur/ /ye shes chags pa med cing don byed cing / /'jig rten na yang byang
41b7(mdo sde): chub spyad mchog spyod/ /shes pas chos kun la yang rab brtags te/ /de dag zhing rnams gzhan du'ang sprul pa 'gyed/ /sprul pa de dag sangs rgyas don byas nas/ /ji ltar chos nyid bzhin du rang bzhin 'gyur/ /byang chub sems la mi gang gnas pa rnams/ /bsam pa
42a1(mdo sde): ji bzhin don rnams rnyed par 'gyur/ /sangs rgyas rigs ni gnas par gang brtson pa/ /de ni rtag tu sangs rgyas byas pa gzo/ /rnam par 'bar ba'i lus dang rab ldan zhing / /mtshan bzang sum cu rtsa gnyis de la 'byung / /phan yon gzhan yang mang po
42a2(mdo sde): mtha' yas pa/ /ting 'dzin mchog la spyod pas thob par 'gyur/ /rtag tu mi sgul stobs kyang che bar 'gyur/ /de yi gzi brjid rgyal pos mi bzod de/ /mkhas pa su dag sangs rgyas chos spyod pa/ /byad bzhin bzang zhing shin tu mdzes par 'gyur/ /bsod nams gzi brjid dpal
42a3(mdo sde): gyis mngon 'phags te/ /lhas kyang de yi gzi brjid bzod mi 'gyur/ /su dag byang chub sems la brtan gnas pa/ /de ni rtag tu srog chags kun gyi bshes/ /sangs rgyas byang chub 'di ni rab ston pa/ /de la nam yang mun pa med par 'gyur/ /sgra dang tshig gi lam bral brjod du
42a4(mdo sde): med/ /nam mkha' ji bzhin chos kyi rang bzhin te/ /'di lta bu yi tshul mchog rnam rig na/ /de yi spobs pa dag kyang mi zad 'gyur/ /mdo sde dag ni brgya stong rab bshad kyang / /sngon gyi mtha' ma phra zhib rab tu shes/ /chos kyi rang bzhin shin tu phra shes pas/ /mkhas pa'i tshig ni
42a5(mdo sde): rtag tu thogs pa med/ /rtag par tshul brgya dag la mkhas gyur cing / /sgra dang nges tshig rnam pa mang la mkhas/ /las dang 'bras bu rnam smin nges pa ste/ /khyad par 'phags pa'i bye brag de 'drar 'gyur/ /mkhas pa bdag nyid chen po stobs bcu'i sras/ /ma tshang med pa'i
42a6(mdo sde): stobs kyis shugs 'chang zhing / /shin tu phra ba'i rang bzhin chos shes pas/ de yi dran pa rtag par yongs su dag /shin tu phra ba'i rang bzhin chos shes pas/ /yid du mi 'ong sgra ni thos mi 'gyur/ /rtag tu snyan cing yid 'ong sgra yang thos/ /de yi tshig ni rtag tu yid 'ong 'gyur/ /
42a7(mdo sde): shin tu phra ba'i rang bzhin chos shes pas/ /dran dang blo gros shes rab rtogs dang ldan/ /de bzhin sems kyang rnyog med dang bar 'gyur/ /mdo sde brgya phrag du ma rab tu 'chad/ /yon tan 'di 'dra'i rang bzhin chos shes pas/ /yi ge dang ni tshig rnams 'byed la mkhas/ /tha dad pa yi
42b1(mdo sde): sgra mang du ma shes/ /don dang tshig 'bru la yang mkhas par 'gyur/ /shin tu phra ba'i rang bzhin chos shes pas/ /lha dang mi dang klu 'brug srin po dang / /lha min lto 'phye mi'am ci la yang / /rtag tu sdug cing yid du 'ong bar 'gyur/ /shin tu phra ba'i rang bzhin chos shes pas/ /'byung
42b2(mdo sde): po srin po'i tshogs rnams ni/ /sha la za ba shin tu mi bzad pa/ /de dag nam yang de la 'jigs mi byed/ /mkhas pa de dag yangs pa'i gtam thos nas/ /shin tu dga' zhing ba spu zing zhes byed/ /sangs rgyas la yang dga' ba rgya cher skyed/ /de dag bsam gyis mi khyab
42b3(mdo sde): don chen 'thob/ /bde bar gshegs pa'i chos mdzod 'di bzung ba'i/ /bskal pa stong mang de yi bsod nams stobs/ /rab tu brjod kyang rdzogs par mi nus te/ /dpag tu med cing mtha' yas tshad med do/ /ting 'dzin zhi ba'i mchog 'di bzung ba yis/ /'das pa'i rgyal ba
42b4(mdo sde): dpag med thams cad dang / /sangs rgyas ma byon pa dang phyogs bcu na/ /sangs rgyas gang bzhugs de dag de yis mchod/ /skyes bu la la bsod nams 'dod pas 'dir/ /stobs bcu ldan pa'i thugs rje can dag la/ /dga' ba dpag tu med pa bskyed nas ni/ /bskal pa
42b5(mdo sde): mtha' yas dpag med rim gro byas/ /skyes bu gnyis pa bsod nams 'dod pa yis/ /don dam tshul 'di las ni tshigs bcad gcig /phyi ma'i dus su gyur tshe 'dzin pa ni/ /de la snga ma'i bsod nams char mi phod/ /'di ni sangs rgyas mchod pa rab mchog ste/ /phyi ma mi bzad
42b6(mdo sde): dus su gyur pa'i tshe/ /'di las tshig bzhi'i tshigs bcad gcig thos nas/ /'dzin pa des ni sangs rgyas thams cad mchod/ /de dag rtag tu rnyed mchog legs par rnyed/ /de dag grong gi zas mchog legs par zos/ /stobs bcu'i sras kyi thu bo dam pa ste/ de yis rgyal
42b7(mdo sde): ba mang po yun ring mchod/ /bya rgod phung po'i ri 'dir nga yang mthong / /de dag sangs rgyas mkhyen la ngas lung bstan/ /mya ngan nga 'das nas ni byams pa yang / /de tshe de la lung yang ston par 'gyur/ /de bzhin sangs rgyas tshe dpag med pa yang / /nga yi bde ba can du kun 'dod
43a1(mdo sde): zhes/ /phan yon rnam pa du ma de la 'chad/ /mngon dga' der song sangs rgyas mi 'khrugs mthong / /bskal pa brgya stong dpag tu med par yang / /logs par ltung ba'i 'jigs pa yong mi 'byung / /byang chub spyad pa mchog 'di spyod pa ni/ /rtag tu yid rab bde ba myong bar
43a2(mdo sde): 'gyur/ /de phyir bye brag 'di 'phags de 'dra ste/ /'di ni rab tu bshad pa phan yon mchog /so so'i tshig la nga yi rjes slobs la/ /phyi ma'i dus la mdo sde 'di zung shig /mdo sde 'dzin pa'i le'u ste bcu gcig pa'o// //gzhon nu de la byang chub sems dpa'
43a3(mdo sde): sems dpa' chen po gang chos thams cad kyi ngo bo nyid shes pa de'i yon tan dang phan yon de lta bur 'gyur ro/ /de bzhin gshegs pa'i yon tan dang bsngags pa yang dag par smra'o/ /de bzhin gshegs pa la yang dag pa ma yin pa dang med pas mi skur to/ /de ci'i phyir zhe na/ chos gang gis de
43a4(mdo sde): bzhin gshegs par rab tu dbye ba'i chos nyid de yang dag pa ji lta ba bzhin du rab tu shes shing / /sangs rgyas kyi yon tan mtha' yas par rab tu shes so/ /de ci'i phyir zhe na/ gzhon nu sangs rgyas kyi yon tan ni mtha' yas te/ bsam gyis mi khyab cing bsam pa dang bral bas na/ /de dag
43a5(mdo sde): bsam pa'am dpag par mi nus so/ /de ci'i phyir zhe na/ gzhon nu sems kyi ngo bo nyid ni gzugs med pa bstan du med pa ste/ gzhon nu de ltar sems kyi ngo bo nyid gang yin pa sangs rgyas kyi yon tan gyi ngo bo nyid kyang de yin no/ /sangs rgyas kyi yon tan gyi ngo bo nyid gang yin pa de bzhin
43a6(mdo sde): gshegs pa'i ngo bo nyid kyang de yin no/ /de bzhin gshegs pa'i ngo bo nyid gang yin pa chos thams cad kyi ngo bo nyid kyang de yin te/ gzhon nu byang chub sems dpa' sems dpa' chen po gang de ltar yon tan thams cad kyi ngo bo nyid don gcig tu bstan pa/ yang dag pa ji lta ba bzhin
43a7(mdo sde): du rab tu shes pa de ni gzhon nu byang chub sems dpa' sems dpa' chen po yid kyis nges par brtags pa zhes bya ste/ 'byung ba la mkhas shing khams gsum las 'byung ba yang dag pa ji lta ba bzhin du rab tu shes so/ /ji lta ba bzhin du lta zhing log par mi smra/ rnam pa gzhan du mi
43b1(mdo sde): smra/ ji skad smra ba de bzhin byed/ khams gsum la ma chags shing khams gsum las yang dag par 'das te/ 'dod pa'i sa dang gzugs kyi sa dang gzugs med pa'i sa dang nyon mongs pa'i sa dang ming gi sa dang sgra'i sa las 'das shing yi ge dang chos kyi tshul la mkhas pa/
43b2(mdo sde): ye shes mi zad par bsgoms pa/ brjod du med pa'i chos rtogs pa/ yi ge shes pa/ yi ge la mkhas pa/ yi ge dang tshig rab tu dbye ba shes pa la mkhas pa/ yi ge dang tshig rab tu dbye ba rgyas pa shes pa la mkhas pa/ chos thams cad rab tu dbye ba shes pa la mkhas pa/ chos
43b3(mdo sde): thams cad rab tu dbye ba rgyas pa shes pa la mkhas pa/ chos thams cad rnam par dgod pa la mkhas pa yin te/ gtan la dbab pa'i blo dang ldan zhing / bdud sdig can dang bdud kyi ris kyi lha rnams kyis zil gyis mi non to/ /chos kyi rnam grangs 'di bshad pa'i tshe lha dang mi'i skye
43b4(mdo sde): d gu sngon yongs su sbyang ba byas pa khrag khrig phrag dgu bcu rtsa brgyad kyis bye ba brgya stong 'khyil pa'i gzungs dang sgrib pa med pa'i mtha' dang chos rnam par mthong ba'i bzod pa so sor thob nas bcom ldan 'das kyis de dag thams cad la bskal pa grangs med pa brgya stong phrag bzhi bcu
43b5(mdo sde): rtsa brgyad na/ bla na med pa yang dag par rdzogs pa'i byang chub mngon par rdzogs par 'tshang rgya ste thams cad kyang ming ni tha dad/ tshe'i tshad ni gcig par sangs rgyas kyi zhing so sor bla na med pa yang dag par rdzogs pa'i byang chub mngon par rdzogs par 'tshang rgya'o zhes lung bstan to/ /
43b6(mdo sde): de la 'di skad ces bya ste/ byang chub sems dpa' blo dang ldan pa gang / /bla na med pa'i byang chub rab tshol zhing / /chos dang de bzhin don la mkhas pa de/ /chos kyi ngo bo nyid la spyod pa yin/ /yang dag ma yin pa yi tshig mi smra/ /sangs rgyas yon tan bye brag ci 'dra ba/ /rgyal ba
43b7(mdo sde): rnams kyi chos ni de yin te/ /dpa' bo the tsom bral bas shin tu rig /chos kun don gcig par ni rab shes te/ /mgo gcig tu ni stong pa nyid yin pas/ /de dag la ni tha dad gyur pa med/ /don gcig la ni shin tu bslabs pa yin/ /rtog pa med cing rnam rtog med pa dang / /
44a1(mdo sde): dmigs pa med par blo gros ldan pas shes/ /zad pa dang ni mi zad 'du shes kyang / /ma lus par ni thams cad rab tu spangs/ /de ni chos sku mi yi seng ge la/ /stobs bcu ldan pa gzugs su mi lta zhing / /de ni phyin ci log kun rab spangs pas/ /mtshan
44a2(mdo sde): rnams su yang lta bar yong mi 'gyur/ /chos rnams 'di dag bsam mi khyab/ /bsam dang bral zhing rang bzhin zhi/ /de lta bur ni rab shes nas/ /rkang gnyis gtso bo sangs rgyas mthong / /ji ltar bdag gi 'du shes rig /de bzhin kun tu blo yang gtong / /chos kun de yi rang
44a3(mdo sde): bzhin te/ /rnam par dag pa nam mkha' bzhin/ /yid la nams kyang 'byung ba med/ /chos rnams thams cad shes pas na/ /khams gsum las ni rnam par grol/ /de la smon lam 'debs pa med/ /yang dag ji bzhin du ni mthong gyur cing / /ma log tshig smra rnam pa
44a4(mdo sde): gzhan mi smra/ /de yi tshig dang brjod pa thams cad kyang / /rgyal ba dag gi mthu yis 'byung bar 'gyur/ /'dod pa'i sa dang nyon mongs sa rnams dang / /gzugs dang gzugs med las kyang shin tu 'da'/ /chos rnams la ni yid kyang ma chags shing / /rab tu dga' bas 'gro la
44a5(mdo sde): phan par spyod/ /ming gi sa las 'das shing sgra yang shes/ /ngo bo nyid kyis gsog tu gyur pa ste/ /ji srid tsam du yun ring brjod na yang / /de la gnas par byed pa yod ma yin/ /'du shes rab tu rgyu ba med/ /lta ba log pa kun nas zad/ /blo yang shin tu gtan la phab/ /
44a6(mdo sde): brtan pa nam mkha' 'dra bar spyod/ /gal te bdud bye khrag khrig rnams/ /de yi sems dkrugs phyir 'ongs kyang / /bdud rnams thams cad zil mnan te/ /de yi dbang du 'gro mi 'gyur/ /bdud kyi rgya mo rnams spangs te/ /tshul khrims yongs dag gdung ba med/ /bsam gtan
44a7(mdo sde): dag gi bde la mos/ /'jig rten stong par rab tu shes/ /'jig rten phung por smras pa yang / /de dag stong par rab tu rig /skye ba med cing 'gag med pas/ /chos rnams thams cad nam mkha' bzhin/ /de dag bdag nyid gtong byed kyi/ /stobs bcu'i tshul khrims thos
44b1(mdo sde): mi gtong / /de ni tshul khrims pha rol phyin/ /gar smon par yang skye bar 'gyur/ /sangs rgyas zhing du rnam par 'gro/ /sangs rgyas khrag khrig mang po mthong / /mtho ris dag ni mi 'dod de/ /smon lam rnams ni yongs mi gtong / /chos nyid dag ni de spyod tshe/ /skad cig
44b2(mdo sde): brtson 'grus nyams mi byed/ /phyogs bcu yi ni sangs rgyas kyis/ /de ni shin tu bstod pa yin/ /de phyir gzhon nu ting 'dzin las/ /chos 'di dag ni rab thob nas/ /shes kyi khe ni rnam spongs la/ /skye bo mang la chos rab ston/ /sangs rgyas yon tan mang ldan pa/ /
44b3(mdo sde): rang 'byung 'gyur bar gang 'dod pas/ /dge ba 'di la rab bslabs na/ /stobs bcu 'chang ba sangs rgyas 'gyur/ /ting nge 'dzin la rjes su slob pa'i le'u ste bcu gnyis pa'o// //de nas bcom ldan 'das kyis zla 'od gzhon nur gyur pa la bka' stsal pa/ de
44b4(mdo sde): lta bas na gzhon nu byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas ting nge 'dzin nges par bstan pa la mkhas par bya'o/ /gzhon nu de la ting nge 'dzin nges par bstan pa gang zhe na/ gang chos thams cad
44b5(mdo sde): kyi ji lta ba bzhin nyid dang mnyam pa nyid mi mnyam pa med pa dang mi rtog pa/ rnam par mi rtog pa/ rnam par ma bsgrubs pa/ kun nas slong ba med pa/ skye ba med pa/ 'gag pa med pa/ rtog pa dang rnam par rtog pa dang kun nas rtog pa yongs su chad pa/ sems kyi dmigs pa med pa/
44b6(mdo sde): yid la byed pa med pa/ rnam par rig pa yongs su chad pa/ 'dod chags dang zhe sdang dang gti mug yongs su chad pa/ mtha' med pa/ mthar yid la byed pa dang bral ba/ yid la byed pa yongs su chad pa/ phung po dang khams dang skye mched kyi ngo bo nyid shes pa/ dran pa dang blo
44b7(mdo sde): gros dang rtogs pa dang khrel yod pa dang brtan pa dang cho ga dang spyod yul dang nan tan gyi gnas su gyur pa/ nyon mongs pa med pa'i sa/ zhi ba'i sa spros pa thams cad yongs su chad pa/ byang chub sems dpa' thams cad kyi bslab pa/ de bzhin gshegs pa thams cad kyi spyod
45a1(mdo sde): yul/ /yon tan thams cad yongs su rdzogs pa 'di ni gzhon nu ting nge 'dzin nges par bstan pa zhes bya ste/ byang chub sems dpa' sems dpa' chen po ting nge 'dzin nges par bstan pa 'di la gnas pa ni ting nge 'dzin dang ma bral ba yin/ sems 'khrul pa med pa yin/
45a2(mdo sde): snying rje chen po dang ldan zhing sems can dpag tu med pa'i don byed pa yin no/ /de nas de'i tshe bcom ldan 'das kyis tshigs su bcad pa 'di dag gsungs so/ /ting 'dzin mnyam pa med pa'i sa/ /shin tu mthong dka' phra zhing zhi/ /'du shes thams cad bcom pa ste/ /de phyir ting nge
45a3(mdo sde): 'dzin ces bya/ /rtog pa med cing rnam rtog med/ /gzung ba med cing bstan du med/ /sems kyang dmigs pa med pa ste/ /de phyir ting nge 'dzin ces bya/ /nam zhig mnyam par gzhag gyur te/ /chos kun la ni rlom sems med/ /rlom sems med pa ji bzhin pa/ /de ni ting nge 'dzin
45a4(mdo sde): ces bsgrags/ /chos ni rdul tsam yong med de/ /rdul ces bya ba'ang yod ma yin/ /chos rnams dmigs su med pa ste/ /de phyir ting nge 'dzin ces bya/ /sems kyi dmigs pa med pa yang / /de ni rnam par rtog ces bya/ /chos de rnam par ma brtags pa/ /de ltar ting 'dzin shes
45a5(mdo sde): par gyis/ /sgra yis don rnams rab bstan te/ /sgra de nyid kyang dngos po med/ /sgra ni brag ca lta bu ste/ /bar snang dag gi nam mkha' bzhin/ /chos 'di rnams ni mi gnas te/ /'di dag la ni gnas mi dmigs/ /mi gnas pa ni gnas kyi sgrar/ /ngo bo nyid kyis mi rnyed do/ /
45a6(mdo sde): 'gro zhing 'chi 'phor brjod pa yi/ /de lta bu yi 'gro ba med/ /'gro ba med pa 'gro ba'i sgras/ /ting nge 'dzin du de phyir gsungs/ /mnyam gzhag ma yin de ni rlom sems brjod/ /mnyam gzhag 'di yang rlom sems gnyis pa ste/ /rlom sems med par byang chub rim par spyod/ /
45a7(mdo sde): dran pa rlom sems med pa byang chub mchog /mnyam dang mi mnyam zhi ba sangs rgyas sa/ /zhi gnas lhag mthong mtshan med 'di yin te/ /zhi ba sangs rgyas sa 'di bsten byas na/ /ting 'dzin zhi ba 'di la de brtson yin/ /don gyi rnam par rig pa 'jug pa la/ /yi ge dag gis 'jug
45b1(mdo sde): par mi nus te/ /sgra dbyangs thams cad rnam par spangs nas ni/ /mnyam par bzhag 'gyur de la rlom sems med/ /byang chub sems dpa' gang dag ting 'dzin 'di/ /ji ltar bshad bzhin gnas shing brtson byed na/ /gal te zhing 'di bskal pas tshig gyur kyang / /ri mchog dbus
45b2(mdo sde): su zhugs pas mes mi tshig / bskal pa brgya phrag mang por rab bsregs kyang / /nam mkha' sngon chad nam yang mi 'tshig bzhin/ /chos rnams nam mkha' mtshungs par rnam rig pas/ /de ni me yi nang du yong mi 'tshig /gal te sangs rgyas zhing rnams 'bar gyur la/ /'bar
45b3(mdo sde): ba 'di dag ma lus zhi shig ces/ /ting 'dzin gnas nas smon lam 'di btab na/ /sa rnams zhig kyang de la 'gyur ba med/ /de ni rdzu 'phrul stobs kyang mtha' yas 'gyur/ /nam mkha' la yang thogs pa med par 'gro/ /rjes su bstan bzhin ting 'dzin gnas pa ni/ /byang
45b4(mdo sde): chub sems dpa'i yon tan 'di dag myong / /skye zhing 'chi 'phor de 'gyur yang / /skye ba med cing 'chi 'pho med/ /gang gis de ltar rnam rig pa/ /de la ting 'dzin rnyed mi dka'/ /'chi 'pho skye ba med par ni/ /'jig rten mgon pos rab tu bshad/ /de ltar 'jig rten mgon
45b5(mdo sde): rig nas/ /de phyir ting nge 'dzin kyang rig /'jig rten gyis ni ma gos shing / /'jig rten chos la mi chags te/ /lus ni thogs pa med par ni/ /sangs rgyas zhing du 'gro bar byed/ /zhing dag na ni 'jig rten 'dren/ /rdzogs pa'i sangs rgyas rtag tu mthong / /sangs
45b6(mdo sde): rgyas dag gis zhing bshad pa/ /chos rnams de dag der yang nyan/ /de la mi shes yong med de/ /chos kyi dbyings kyang rab tu 'chad/ /chos kyi rnam pa rtag tu rig /de ni chos kyi dbyings kyi tshul/ /bskal pa bye bar 'chad ston kyang / /de yi spobs pa zad mi 'gyur/ /byang
45b7(mdo sde): chub sems dpa' gzhan mang po/ /mkhas pa dag kyang sprul par byed/ /byang chub sems dpa' sprul pa ni/ /pad ma 'dab ma stong dag la/ /skyil mo krung bcas 'dug pa dag /zhing nas zhing du 'gro bar byed/ /ting 'dzin zhi ba bsgoms nas ni/ /gzungs dang mdo sde bzang po
46a1(mdo sde): dang / /mdo sde gzhan yang bye ba dang / /sangs rgyas byang chub rab tu ston/ /sems can mang po bsam mi khyab/ /phyir mi ldog la 'god par byed/ /sangs rgyas byang chub rab ston kyang / /spobs pa dag ni zad mi 'gyur/ /rin chen rnam par brgyan pa yi/ /
46a2(mdo sde): khang pa brtsegs zhugs de 'gro ste/ /dri dang ldan pa'i me tog gis/ /'dren pa la yang mngon par 'thor/ /dri dang ldan pa'i phye mas kyang / /'dren pa la ni rab tu 'thor/ /de dag thams cad byang chub phyir/ /rgya che ba yi mchod pa byed/ /byang chub sems dpa' skyob pa yi/ /yon tan dpag
46a3(mdo sde): med de dag ni/ /nam zhig nyon mongs med gyur pa/ /de tshe rdzu 'phrul de dag 'thob/ /nyon mongs dag ni mi skye zhing / /dag pa dang ba 'od gsal ba/ /mi 'khrugs 'dus ma byas pa ni/ /byang chub sems dpa'i spyod yul lo/ /rab tu zhi zhing nye bar zhi/ /nyon mongs med cing mya ngan bral/ /
46a4(mdo sde): spros med rnam par ma spros pa/ /spros pa dag las shin tu 'das/ /yi ge'i spyod pa med pa ni/ /chos rnams kun gyi mtshan nyid de/ /dbyangs kyis rig par dga' bas na/ /de phyir ting nge 'dzin ces bya/ /zad mi shes shing nye bar zhi/ /lhun gyis 'grub cing bstan med pa/ /rnyog
46a5(mdo sde): med yang dag nyid kyi mtha'/ /sangs rgyas kun gyi spyod yul lo/ /'ong dang 'gro ba med pa dang / /spros med lhun gyis grub pa yi/ /chos rnams kun gyi rang bzhin ni/ /sangs rgyas kun gyi bslab pa ste/ /rdzogs pa'i sangs rgyas 'di bslabs nas/ /yon tan dag gi pha rol phyin/ /
46a6(mdo sde): tshu rol dang ni pha rol med/ /sngon mtha' rnam par ma brtags te/ /de phyir sangs rgyas de dag kun/ /yon tan dag gi pha rol phyin/ /'ong dang 'gro ba med pa dang / /spros med lhun gyis grub pa yi/ /chos kyi rang bzhin mkhyen nas ni/ /de dag de las pha rol phyin/ /ting nge
46a7(mdo sde): 'dzin nges par bstan pa'i le'u ste bcu gsum pa'o/ / //'phags pa ting nge 'dzin gyi rgyal po'i mdo/ bam po lnga pa/ de nas zla 'od gzhon nur gyur pa stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/ bcom
46b1(mdo sde): ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das 'di ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis chos thams cad kyi rang bzhin mnyam pa nyid byang chub sems
46b2(mdo sde): dpa' thams cad kyi bslab pa'i ting nge 'dzin bstan pa legs par bshad pa ni ngo mtshar to/ /'di ltar bcom ldan 'das kyis yun ring por bslab pa 'di la bslabs nas bla na med pa yang dag par rdzogs pa'i byang chub yang dag par bsgrubs pa ni bcom ldan 'das bdag spobs so/ /bde bar
46b3(mdo sde): gshegs pa bdag spobs so/ /bcom ldan 'das kyis bka' stsal pa/ gzhon nu de'i dus la dbab par shes na khyod spobs par gyis shig /de nas bcom ldan 'das kyis zla 'od gzhon nur gyur pa la skabs phye nas bcom ldan 'das la mngon sum du tshul dang 'dra ba'i tshigs su bcad
46b4(mdo sde): pa 'di dag gis bstod do/ /'dod dang khro bas rtag tu zil non cing / /sdug bsngal gtses pa'i sems can gzigs nas ni/ /skye dgu thar byed sangs rgyas gyur cig ces/ /byang chub phyir ni khyod kyis sems kyang bskyed/ /dpa' bos bskal pa bye ba mang spyad de/ /sbyin dang dul dang legs sdom
46b5(mdo sde): rtag tu gnas/ /bzod dang tshul khrims de bzhin brtson 'grus des/ /sbyin pa dag kyang mtha' yas rgya cher byin/ /rkang lag dang ni srog kyang rab gtong zhing / /khyod kyi yid la nam yang skyo med de/ /gser dngul de bzhin bu dang chung ma dang / /chags med gyur nas
46b6(mdo sde): rgyal po'i srid kyang gtong / /khyod kyi tshul khrims dri med rnam dag ste/ /bdag nyid gtong zhing tshul khrims yong mi 'dral/ /lus dang ngag dang yid kyang rab tu bsdams/ /bde gshegs sems dul khyod la phyag 'tshal lo/ /bzod la dgyes shing bzod pa'i lam la
46b7(mdo sde): gnas/ /lus ni dum bur byas kyang 'khrugs med de/ /byams pa bsgoms pas de las 'o ma zags/ /bde gshegs ngo mtshar khyod la phyag 'tshal lo/ /stobs bcu dag gi stobs dang ldan gyur cing / /chags med ye shes gnas pas chos kun
47a1(mdo sde): rtogs/ /thugs rjes 'jig rten phan mdzad chos kyi rje/ /skye dgu 'di yi don bzhed thugs brtse ba/ /stong par mkhyen cing 'di na sems can med/ /de bzhin 'jig rten lam stor gzigs nas ni/ /de dag rang bzhin bdag med chos rtogs bgyis/ /rnam grol
47a2(mdo sde): skyes kyang gang na'ang rnam grol med/ /so sor brtags te bag med thams cad spangs/ /bdud sde mtha' yas stobs dang ldan pa bcom/ /ye shes mtha' yas byang chub rgya cher mkhyen/ /mchog tu rnam dag zhi ba'i chos kyang ston/ /zla ba skar mar bcas pa gnam lhung zhing / /ri dang grong
47a3(mdo sde): du bcas pa'i sa zhig la/ /nam mkha'i khams ni rnam pa gzhan gyur kyang / /khyod ni mi bden pa yi tshig mi gsung / /skye dgu dmigs pa dag la dga' ba dang / /sems can sdug bsngal khyod kyis gzigs nas ni/ /stong pa nyid dang zab cing zhi ba yin/ /dmigs pa med pa dag ni ston par
47a4(mdo sde): mdzad/ /bskal pa bye ba bsam yas su/ /mi dmigs pa yi bslab pa la/ /dpa' bo chen pos bslabs pas na/ /khyod la 'khrul pa yong mi mnga'/ /ji lta bu yi chos bslabs pa/ /de lta bu yi chos ston te/ /mu stegs gzhan dag ji snyed dang / /byis pa dag gis sa 'di min/ /
47a5(mdo sde): bdag tu 'du shes gang gnas pa/ /mi mkhas de dag 'khrul par 'gyur/ /chos rnams bdag med rig pas na/ /khyod la 'khrul pa yong mi mnga'/ /dpa' bo chen po yang dag gsung / /yang dag chos la rab tu gnas/ /mgon po yang dag bden gnas te/ /yang dag
47a6(mdo sde): tshig ni rab tu gsung / /khyod kyi smon lam btab pa bzhin/ /khyod kyi yang dag spyod pa byung / /yang dag de yi rgyu 'dra bas/ /yang dag tshig ni rab tu gsung / /yang dag spyod pa phun sum tshogs/ /yang dag mtha' la shin tu bslabs/ /yang dag bsam pa yang dag
47a7(mdo sde): spyod/ /yang dag mkhyen la phyag 'tshal lo/ /khyod kyi shes rab mnyam pa med/ /ye shes gsung ba 'od mdzad pa/ /ye shes khyad par rab brnyes shing / /ye shes gsung la phyag 'tshal lo/ /khyod kyis byams pa rab bsgoms te/ /sems can kun gyi bshes
47b1(mdo sde): gnyen khyod/ /ri rab bzhin du mi sgul te/ /mi g.yo rab tu gnas pa po/ /ston pa'i 'khor tshogs rgya che yang / /tshogs mang dag kyang sdud par mdzad/ /shes rab zab mo bde bar gshegs/ /'khor gyi nang gshegs sgra yang sgrog /sangs rgyas seng ge'i sgra sgrogs
47b2(mdo sde): shing / /seng ge'i stabs su rnam par gshegs/ /khyod kyis mu stegs kun btul ba/ /seng ge yis ni wa rnams bzhin/ /dpa' bo ma dul dul mdzad pa/ /ma dul ba dag khyod kyis btul/ /de dag mdza' sdug brtan gyur te/ /dbyer mi phyed cing legs par gnas/ /
47b3(mdo sde): lta ba sna tshogs gnas pa yi/ /sems can sdug bsngal gzigs nas ni/ /sdug dang mi sdug med pa yi/ /bdag med chos ni khyod ston te/ /ma bslabs pa yi byis pa dag /log pa'i lam la spyod pa rnams/ /'dren pa gang nas gshegs pa yi/ /lam yang rab tu
47b4(mdo sde): khyod kyis bstan/ /bdag tu 'dzin la su gnas pa/ /de dag sdug bsngal nyid la gnas/ /gang la sdug bsngal med pa yi/ /bdag med de dag mi shes so/ /'khrul pa med pa'i chos tshig khyod ston te/ /khyod la 'khrul pa mi rnyed 'jig rten mgon/ /khyod ni ma
47b5(mdo sde): log pa yi tshig gsung ste/ /sdug bsngal mang thar mdzad la phyag 'tshal lo/ /lha klu gnod sbyin bye ba khrag khrig phrag /brgya stong mang po mkha' la 'khod pa rnams/ /bcom ldan 'das kyi don ldan gsung thos nas/ /thams cad 'dren la rab tu dga' ba skyed/ /
47b6(mdo sde): tshig ni rab tu snyan cing bzang la 'thad/ /mnyen zhing 'jam la yid 'ong dus dang 'byor/ /gsung gi yan lag dpag tu med dang ldan/ /phan byed skye bo mang po thar byed pa/ /sil snyan brgya stong dpag tu med pa dang / /lha yi dbyangs sgra dga' bar 'gyur ba'i mchog /
47b7(mdo sde): shin tu snyan pa dus gcig 'byor gyur kyang / /bde gshegs gsung gcig gis ni zil gyis non/ /khu byug bya mang 'jam pa'i sgra 'byin dang / /kun la shin tu yid 'thad dbyangs snyan dag /bya tshogs mang po thams cad sgra 'byin pa/ /sangs rgyas gsung gi char
48a1(mdo sde): yang des mi phod/ /lha yi bu mo sgra dbyangs snyan pa dang / /sil snyan rol mo glu dbyangs 'jam pa dang / /pi bang rdza rnga rnga chen dung gi sgra/ /de dag sangs rgyas gsung gi char mi phod/ /khu byug ne tso ri skegs sgra rnams dang / /khrung khrung rma bya mi'am ci yi sgra/ /sgra
48a2(mdo sde): dbyangs yid 'ong snyan pa ci yod pa/ /de dag sangs rgyas gsung gi char mi phod/ /snyan cing mnyen la yid 'ong dga' ba dang / /shin tu mnyen la rab bsngags zhi ba'i tshig /dbyangs rnams thams cad dus gcig bsgrags pa bas/ /de bzhin gshegs pa'i gsung mchog
48a3(mdo sde): dgar 'gyur yin/ /lha mi mi dbang lha ma yin rnams dang / /srid gsum sems can mtha' dag ci yod pa/ /'od byed rnams kyi 'od snang de dag ni/ /bde gshegs 'od zer gcig gi zil gyis non/ /bde gshegs sku ni me tog rgyas pa bzhin/ /mtshan rnams kun
48a4(mdo sde): gyis sna tshogs spras shing brgyan/ /bsod nams brgyas grub dag cing rnam par dang / /rgyal ba'i sku ni 'jig rten kun tu lhan/ /dung gi sgra dang 'khar rnga sgra snyan dang / /rnga'i sgra de bzhin kim pa la yi sgra/ /rab tu 'jam zhing 'thad pa'i sgra de kun/ /sangs rgyas dbyangs kyi brgya
48a5(mdo sde): yi char mi phod/ /sil snyan bye ba khrag khrig stong gi sgra/ /sgra skad gsal zhing mnyen pa lha yi 'dra/ /lha dang lha mo'i sgra dbyangs dgar 'gyur ba/ /sangs rgyas dbyangs kyi brgya yi char mi phod/ /khrung khrung rma bya ngur pa khu byug dang / /ngang pa ku nal rnam mang bya yi tshogs/ /
48a6(mdo sde): de dag sgra snyan dus gcig tshogs pas kyang / /sangs rgyas dbyangs kyi brgya yi char mi phod/ /klu dang gnod sbyin lha min lto 'phye dang / /lha dbang tshangs pa lha yi bdag po'i sgra/ /srid gsum yid 'ong 'thad pa ci yod pa/ /de dag sangs rgyas dbyangs kyi char mi phod/ /tshangs
48a7(mdo sde): pa'i 'od dang lha yi dbang po dang / /nyi ma dang ni nor bu rin chen 'od/ /kun gyi 'od ni rnam pa du ma dag /'od kun rgyal ba'i 'od kyis zil gyis non/ /lus dang ngag dang yid kyang shin tu rnam par dag /ye shes dag pa srid pa gsum na gos pa med/ /mi dbang yon tan dbyig
48b1(mdo sde): tshogs yon tan rin chen mnga'/ /rang 'byung yon tan thams cad kyis ni mnyam med mnyam/ /de ltar stobs bcu bden pa gsung la bstod nas ni/ /gzhon nu yid kyang rab tu dga' bas tshig smras pa/ /sangs rgyas gzhal med dpag yas la ni mchod pa yis/ /shAkya
48b2(mdo sde): thub bzhin bdag kyang sangs rgyas gyur cig smra/ /bde bar gshegs pas de yi spyod pa mchog mkhyen nas/ /mi dbang chags med ye shes mnga' ba 'dzum pa mdzad/ /stobs bcu sras kyi thu bo byams pas de zhus te/ /'dren pas gang gi slad du 'di ltar 'dzum pa mdzad/ /sa
48b3(mdo sde): 'di dag kyang rnam pa drug tu yongs su g.yos/ /lha dang klu rnams mkha' la 'dug cing rab dga' ste/ /shin tu sems rangs mgu bas sangs rgyas lta zhing mchis/ /bde gshegs zil gyis ma non de dag lung bstan gsol/ /skyes bu mchog gi ye shes gang la zhugs pa ni/ /
48b4(mdo sde): bcom ldan 'das kyi nyan thos dag gi sa ma lags/ /rgyal ba khyod kyis gang gi slad du 'dzum mdzad pa/ /ye shes rnam dag dpe med ye shes ma lus gsungs/ /shAkya'i seng ge stobs bcu mnga' zhing rnam 'dren pa/ /rkang gnyis gtso bo ye shes kyi yang pha rol phyin/ /'dod
48b5(mdo sde): chags dang ni zhe sdang tha ba gti mug sel/ /rab tu 'od snang mdzad pa khyod la zhu ba lags/ /byang chub dam pa mchog 'di rab tu tshol ba'i phyir/ /'dren pa khyod kyis bskal pa gang gA'i bye snyed dang / /de las lhag par yang ni spyod pa rab tu spyad/ /gang gi don du 'dzum pa
48b6(mdo sde): 'di mdzad bstan du gsol/ /ye shes dam pa mchog 'di rab tu tshol ba'i phyir/ /ston pas phyag dang zhabs kyang yongs su btang ba mdzad/ /sras dang btsun mo gnyen bshes rtsa lag phangs pa btang / /thub pa 'dzum pa bstan pa 'di yi rgyu gang lags/ /rta dang ba glang
48b7(mdo sde): dang ni shing rta rkang thang dang / /bran dang nor bu dngul dang mu tig khyod kyis btang / /spyod pa mchog spyod tshe ni khyod kyis ma btang ba/ /rin po che dang nor rdzas dag ni gang yang med/ /srid pa gsum na ye shes dag ni mchog tu gyur/ /sems can thams cad kyi ni spyod pa rab tu
49a1(mdo sde): mkhyen/ /sems dang khams dang mos pa dag la'ang mkhas shing rig /gang gi don du 'dzum pa 'di dag bstan pa mdzad/ /mi yi gtso bo la ni gang gis mchod/ /gang gi don ni rgya che yangs par 'gyur/ /spyod pa 'di yang su dag rab tu 'dzin/ /thub pa
49a2(mdo sde): gang gi don du 'dzum 'di bstan/ /sa yang rnam pa drug tu rab tu g.yos/ /pad ma bye ba 'dab ma bye bar ldan/ /gser gyi pad ma shin tu 'od gsal ba/ /mdzes shing yid du 'thad pa sa las byung / /byang chub sems dpa' rdzu 'phrul rab che ba/ /rgyal ba'i thugs kyi sras po
49a3(mdo sde): de la mchis/ /chos smra ba yang mang po 'dir mchis te/ /'dren pa la ni de yi slad du zhu/ /rnga dang dung dang 'khar rnga sgra chen dang / /sil snyan bye ba khrag khrig brdungs pa yi/ /de dag sgra ni nam mkha' 'di las gda'/ /bde bar gshegs pa'i dbyangs ni bsam mi khyab/ /khrung khrung
49a4(mdo sde): ngang pa ka la ping ka dang / /khu byug bya tshogs mang po 'dus pa yi/ /sgra dbyangs rab tu snyan pa phyung ba yang / /de dag sangs rgyas dbyangs kyi char mi phod/ /gang gis sbyin dang dul dang legs sdom rnams/ /sngon gyi bskal pa mang por bsnyen par bgyis/ /gang gis mi
49a5(mdo sde): yi gtso bo rab mchod na/ /su yi slad du 'dzum pa 'di dag bstan/ /ri mo gus pa mchog kyang bskyed nas ni/ /sangs rgyas byang chub ji ltar thob 'gyur zhes/ /gang gis rkang gnyis gtso la sngon chad zhus/ /su yi slad du 'dzum pa 'di dag bstan/ /stobs bcu ldan pa
49a6(mdo sde): ji snyed 'das pa dang / /da ltar byung dang ma byon bde gshegs dang / /mi yi gtso bo thams cad rab tu mkhyen/ /de phyir skye dgu'i don du zhu ba lags/ /srog chags kun gyi spyod yul mtha' yas dang / /mi rnams gang gi bsam pa ji 'dra dang / /skye dgu'i sems kyi
49a7(mdo sde): rgyud kyang rab tu mkhyen/ /de phyir mi yi gtso la zhu ba lags/ /rgyu dang rigs pa 'dul la mkhas pa dag /sangs rgyas ye shes ji ltar thob snyam pa/ /spyod pa mchog la su dag spyod pa rnams/ /de phyir bdag ni rkang gnyis gtso la zhu/ /gang gis phra zhing shin tu blta dka'i
49b1(mdo sde): chos/ /stong pa zhi ba mtshungs med bsam mi khyab/ /stobs bcu ldan pa'i spyod yul bsgoms pa rnams/ /de dag slad du 'dren pa bdag zhu'o/ /srog chags 'gro ba bsam yas kun gyi phyir/ /gang gis byams pa snying rje rab bsgoms shing / /gang la sems can 'du shes
49b2(mdo sde): med pa dag / de phyir rkang gnyis gtso la bdag zhu'o/ /gang dag ye shes mtshungs med bsam mi khyab/ /de dag la ni gzung ba yong med de/ /sems dang spyod yul dag gi pha rol phyin/ /de phyir mgon po la ni bdag zhu'o/ /tshul khrims ye shes yon tan pha rol
49b3(mdo sde): phyin/ /dus gsum la ni ye shes mtshungs med 'jug /khyod la 'khrul pa dag ni mi mnga' na/ /su yi slad du 'dzum pa 'di dag bstan/ /shA ri'i bu dang ma 'gags maud gal bu/ /bde gshegs nyan thos gzhan gang su mchis pa/ /'di la de dag ye shes mi
49b4(mdo sde): 'jug ste/ /'di ni sangs rgyas spyod yul bla na med/ /chos rnams kun la dbang ba'i pha rol phyin/ /bslabs pa'i spyod pa kun gyis mngon par 'phags/ /'dren pa thugs rje dag kyang rab bskyed la/ /don dam mkhyen pa gsung sgra dbyung bar gsol/ /sngon gang
49b5(mdo sde): bskal pa bye ba mang por yang / /skyabs dang dpung gnyen mchog tu gyur snyam ste/ /de 'dra'i sems kyis rkang gnyis gtso dris pa/ /'dren pas de yi 'bras bu deng gsung shig /gang zag chen pos lung bstan mnyan pa'i phyir/ /gnod sbyin srin po grul bum
49b6(mdo sde): gsang ba po/ /rkang gnyis gtso bo la ni rab rtog cing / /thams cad thal mo sbyar te gus par 'khod/ /sangs rgyas zhing ni bye ba mang po nas/ /byang chub sems dpa' 'phrul ldan mang po mchis/ /bde gshegs sras kyi gtso bo thugs las skyes/ /thams
49b7(mdo sde): cad thal mo sbyar cing gus pas 'khod/ /shAkya seng ge mi mchog dri ba'i phyir/ /mi 'khrugs zhing phyogs 'jig rten rnam grags pa/ /shar phyogs nas ni spos kyi glang po yang / /byang chub sems dpa' khrag khrig mdun bdar mchis/ /shAkya seng ge mi mchog dri ba'i phyir/ /
50a1(mdo sde): bde ba can gyi 'jig rten khams mchog nas/ /mthu chen thob dang spyan ras gzigs dbang yang / /byang chub sems dpa' khrag khrig lhan cig mchis/ /gang dag sngan chad bskal pa bye mang snyed/ /ye shes dam pa mchog 'di tshol ba'i phyir/ /rgya mtsho kun gyi
50a2(mdo sde): bye ma mnyam pa yi/ /bde gshegs dpag tu med pa bsnyen bkur bgyis/ /sangs rgyas kun gyis bstod cing rab bsngags pa/ /chos rnams kun gyi yon tan pha rol phyin/ /'jig rten phyogs rnams kun tu rab grags pa/ /'jam dbyangs legs par thal mo sbyar te mchis/ /
50a3(mdo sde): sangs rgyas zhing du khrag khrig spyad bgyis kyang / /'di 'dra rnams ni mthong ba rnyed dka' ste/ /legs bslabs sangs rgyas sras po yon tan can/ /thams cad thal mo rab sbyar gus par 'khod/ /ston pa kun gyi chos kyi mdzod 'dzin pa/ /mkhas pa 'dir mchis ci 'dra de lta bu/ /
50a4(mdo sde): snod du gyur pa 'di na gzhan ma mchis/ /'dren pa 'jam pa'i dbyangs su brjod pa gsungs/ /rgyal ba rnam 'dren gleng gzhi ma mchis par/ /gang zag dam pa 'dzum pa mi ston na/ /gang gi slad du 'dzum pa 'di bstan pa/ /rnga mchog sgra ldan gsung dbyangs dbyung du gsol/ /
50a5(mdo sde): ngang pa khu byug rma bya sa ra sa/ /'brug gi sgra skad khyu mchog sgra 'byin bzhin/ /lha yi rol mo snyan pa'i sgra 'byin pa/ /sems can grol mdzad gsung gis lung ston cig /byams pa skyed cing dga' ba 'phel bar bgyid/ /ye shes ston cing ma rig sel ba ste/ /don la
50a6(mdo sde): rtog cing shes rab 'phel bgyid cing / /bskal pa khrag khrig bye bar rnam sbyong ba/ /rtogs pas nges bgyis dngos po rnam par bshig /sdug bsngal 'gog pa'i tshig don nges par ston/ /mu stegs kun gyi smra ba rnam par 'joms/ /stong pa srog med sems can med pa
50a7(mdo sde): sgom/ /bsod nams stong phrag brgya yis legs par brgyan/ /sangs rgyas stong phrag brgya yis 'dir spyad de/ /lha rnams stong phrag brgya yis rab tu bstod/ /tshangs pa stong phrag brgya yis phyag kyang bgyis/ /gnod sbyin srin po grul bum dad bgyid de/ /klu dang lto
50b1(mdo sde): 'phye 'dab grol bar bgyid/ /rtag tu ma chags shin tu ldan pa ste/ /las dge'i 'bras bus 'phags pa gsung phyung shig /rgyal ba ji snyed mya ngan 'das pa dang / /gang dag ma byon pa dang bzhugs pa rnams/ /thams cad khyod kyis mkhyen cing thogs mi mnga'/ /'dren
50b2(mdo sde): pa yon tan kun gyis shin tu 'phags/ /'byung po 'dzin pa ri dang rgya mtshor bcas/ /sa 'di thams cad rnam pa drug tu g.yos/ /lha yi tshogs rnams mkha' las me tog 'thor/ /lha yi spos ngad yid du 'ong ba ldang / /'dod chags zhe sdang rab rib ma lus bsal/ /tshul
50b3(mdo sde): khrims yongs dag yid kyang yongs su dag / mtshan med rab tu zhi ba'i stong la dgyes/ /seng ge'i sgra skad sgrogs shig thugs rje can/ /spobs dang ldan zhing shin tu snyan pa yangs/ /rgyal ba'i shes rab rdzogs shing ye shes rdzogs/ /thugs rje ldan pa khyod 'dra 'jig
50b4(mdo sde): rten med/ /gang gi don du 'dzum pa 'di bstan gsungs/ /rma bya khu byug ka la ping ka'i sgra/ /shang shang te'u'i sgra yang yid 'ong ba/ /dga' 'gyur skad kun dus gcig tshogs pas kyang / /bde gshegs gsung gi char ni des mi phod/ /rnga dang rdza rnga 'khar rnga de bzhin
50b5(mdo sde): te/ /dung dang gling bu de bzhin pi bang dang / /sil snyan stong gi sgra rnams gcig tu 'dus/ /de dag bde gshegs sgra yi char mi phod/ /lha yi sil snyan dam pa stong gi sgra/ /lha yi bu mo glu dbyangs snyan pa dang / /rol mo'i sgra rnams dga' ba skyed bgyid pa/ /de dag
50b6(mdo sde): bde gshegs gsung gi char mi phod/ /'jig rten phan pa khyod kyi gsung gcig las/ /mos pa tha dad bzhin du sgra 'byung ste/ /rgyal ba bdag la ston snyam so so sems/ /gang gi slad du khyod kyis 'dzum mdzad bstan/ /lha yi sgra dang de bzhin klu yi skad/ /mi 'am
50b7(mdo sde): ci yi sgra snyan ci mchis pa/ /de dag nam yang nyon mongs zhi mi bgyid/ /sangs rgyas gsung ni rtag tu nyon mongs sel/ /dga' ba skyed cing 'dod chags dga' ma lags/ /byams pa skyed cing zhe sdang blo ma lags/ /shes rab skyed cing gti mug blo ma lags/ /sangs
51a1(mdo sde): rgyas gsung gis dri ma thams cad sel/ /'khor las slad rol tu ni sgra mi 'byung / /thams cad kyi yang nem nur brgya mang gcod/ /mtho ba ma lags dma' ba ma lags pa/ /thub pa'i gsung ni snyoms shing bde ba ston/ /ri dang nags bcas sa 'di gas
51a2(mdo sde): gyur cing / /rgya mtsho'i chu dag de bzhin gas gyur la/ /zla ba nyi ma sa la lhung gyur kyang / /rgyal bas bshad pa rnam pa gzhan mi 'gyur/ /tshig gi yan lag thams cad dag pa'i gsung / /seng ge'i sgra skad 'jam zhing mnyen pa'i dbyangs/ /tshangs pa'i dbyangs mnga' bde
51a3(mdo sde): gshegs thugs rje can/ /gang gi slad du 'dzum mdzad bstan du gsol/ /'das dang ma 'ongs pa dang da ltar gyi/ /'jig rten sems can ji snyed kun gyi yang / /sems dang spyod pa kun la rab tu mkhas/ /gang gi slad du 'dzum bstan bshad du gsol/ /rgyal ba ji snyed su
51a4(mdo sde): dag thugs rje can/ /dbang dang ye shes kun gyi pha rol phyin/ /dri med zla zhal rgyal ba de dag ni/ /rtag tu rgyu med 'dzum pa mi mdzad do/ /bskal pa bye bar brjod kyang mtshungs med pa/ /gang gA'i bye snyed yon tan brjod bgyis kyang / /yon tan dag gi tshad brjod mi nus
51a5(mdo sde): pa/ /gang gi slad du 'dzum bstan bshad du gsol/ /'dzum pa bstan pa'i le'u ste bcu bzhi pa'o// //de nas de'i tshe bcom ldan 'das kyis byang chub sems dpa' byams pa la 'thun pa'i tshigs su bcad pa 'di dag gis slar bka' stsal pa/ zla 'od
51a6(mdo sde): gzhon nur gyur pa 'di nyid kyis/ /mtshungs pa med pa'i dga' bas sangs rgyas bstod/ /sangs rgyas yon tan bye brag 'phags brjod pa/ /rtag tu khor mor shin tu bsngags par 'gyur/ /sngon yang rgyal po'i khab kyi grong khyer 'dir/ /sangs rgyas dag kyang bye ba phrag
51a7(mdo sde): stong mthong / /rgyal ba de dag kun gyi drung du 'dis/ /ting 'dzin zhi mchog 'di yang rab tu dris/ /byang chub spyod pa mchog 'di spyad pa na/ /'di ni kun tu nga yi bur gyur te/ /thams cad du yang spobs dang ldan par gyur/ /kun tu rtag par tshangs par spyod pa spyad/ /de ni
51b1(mdo sde): phyi dus 'jigs pa chen po la/ /'di la ma pham khyod nyid nga yi dpang / /rtag tu tshangs spyod gtsang la gnas nas ni/ /ting nge 'dzin 'di shin tu rgyas byed 'gyur/ /ting 'dzin dam pa 'di ni rab tshol zhing / /lam 'dir zhugs pas byang chub nges thob 'gyur/ /sangs rgyas bye ba
51b2(mdo sde): mang pos yongs bzung ste/ /'dren pa rnams la mchod pa mchog byed 'gyur/ /nga ni ye shes la yang rab gnas te/ /zla 'od spyod pa khyad zhugs lung bstan cing / /'di yi srog dang tshangs par spyod pa dag /phyi ma'i dus la bar chad med par bya/ /lag mthil skyu ru 'bru
51b3(mdo sde): lnga bkod pa bzhin/ /ma 'ongs pa na gang la mchod 'gyur ba/ /sangs rgyas bye ba dag ni phrag stong dang / /de las lhag par gang gA'i bye snyed shes/ /lha dang klu rnams bye ba brgyad cu dang / /gnod sbyin bye ba stong phrag bdun cu dag /phyi ma'i dus la brtson pa byed par 'gyur/ /
51b4(mdo sde): rkang gnyis gtso bo la yang mchod pa byed/ /rkang gnyis gtso la mchod pa mchog byas te/ /ye shes bla med 'di ni rab bsgrubs nas/ /phyi ma'i dus la de ni 'jig rten mgon/ /rgyal ba dri med 'od ces bya bar 'gyur/ /zla 'od gzhon nur gyur pas bdag nyid kyi/ /lung
51b5(mdo sde): bstan 'di thos dga' bas rgyas gyur te/ /ta la bdun srid du ni mngon 'phags nas/ /mkha' la 'dug ste ched du brjod pa brjod/ /e ma rgyal ba chos mchog ston mdzad pa/ /rnal grol ye shes bdag po stobs la gnas/ /shin tu nges pa'i ye shes mchog gnas pas/ /
51b6(mdo sde): pha rol rgol ba dag gis zil mi non/ /chags pa spangs shing rnam par grol la reg /dngos po rnam bshig srid par chags mi mdzad/ /khyod la spros pa mtha' dag kun mi mnga'/ /srid pa gsum la chags med ye shes 'jug /spros pa thams cad kyis kyang mi
51b7(mdo sde): gos shing / /lta ba spros pa mtha' dag rab tu spangs/ /lam yang shin tu bsgoms shing gnas med pa/ /zil gyis ma non su dang mi 'phrod med/ /khyod ni khams gsum dag la gnas med de/ /chu bo dang ni mdud pa thams cad spangs/ /srid pa'i 'khri
52a1(mdo sde): shing 'ching ba mtha' dag bcad/ /srid pa spangs shing srid par mtshams sbyor med/ /chos kyi rang bzhin dngos med rab mkhyen cing / /brjod du med pa'i tshig kyang thugs su chud/ /mu stegs phyin ci log la gnas pa dag /mi mkhas de bzhin seng ges
52a2(mdo sde): wa bzhin bshig / bde bar gshegs pas bstan pa'i chos kyi gter/ /gter mchog dam pa bdag gis deng thob ste/ /ngan 'gro log par ltung ba thams cad spangs/ /'dren par mi 'gyur snyam pa'i the tshom med/ /gser gyi kha dog mdzes shing 'od gsal ba/ /
52a3(mdo sde): phyag brkyang de yi mgo la rab bzhag nas/ /lhar bcas 'jig rten dag kyang dpang bkod de/ /mi yi khyu mchog byang chub dbang bskur mdzad/ /'dzum pa lung bstan pa'i le'u ste bco lnga pa'o// //de nas yang bcom ldan 'das kyis zla 'od gzhon
52a4(mdo sde): nur gyur pa la bka' stsal pa/ gzhon nu de lta bas na byang chub sems dpa' sems dpa' chen pos sems can thams cad srid pa'i sdug bsngal thams cad las thar bar bya bar 'dod pa dang / /ting nge 'dzin gyi dga' zhing bde ba bla na med pa 'phags pa 'di la sems can rnams rab tu
52a5(mdo sde): dgod par 'dod pas chos thams cad kyi rang bzhin mnyam pa nyid rnam par spros pa ting nge 'dzin gyi rgyal po 'di mnyan par bya/ gzung bar bya/ kun chub par bya/ bcang bar bya/ bklag par bya/ rab tu gdon par bya/ lung mnod par bya/ kha ton du bya/ nyon mongs
52a6(mdo sde): pa med pa'i bsgom pas bsgom par bya/ mang du bya/ gzhan la yang rgya cher yang dag par rab tu bstan par bya'o/ /de ci'i phyir zhe na/ gzhon nu chos thams cad kyi rang bzhin mnyam pa nyid rnam par spros pa ting nge 'dzin gyi rgyal po 'di ni ngan song thams cad las 'da'
52a7(mdo sde): bar byed pa/ nad thams cad las rab tu thar bar byed pa yin te/ gzhon nu nam byang chub sems dpa' sems dpa' chen pos chos thams cad kyi rang bzhin mnyam pa nyid rnam par spros pa ting nge 'dzin gyi rgyal po 'di thos shing bzung ste bsgoms par gyur pa de'i tshe/ gzhon nu
52b1(mdo sde): byang chub sems dpa' sems dpa' chen po de sems can thams cad srid pa'i sdug bsngal thams cad las thar bar byas shing ting nge 'dzin gyi dga' ba'i bde ba bla na med pa 'phags pa la sems can rnams rab tu 'god de ting nge 'dzin 'di yang myur du 'thob bo/ /bla na med pa yang dag
52b2(mdo sde): par rdzogs pa'i byang chub kyang myur du mngon par rdzogs par 'tshang rgya'o/ /de nas de'i tshe bcom ldan 'das kyis zla 'od gzhon nur gyur pa la don 'di nyid bstan pa'i phyir tshigs su bcad pa'i dbyangs kyis sngon byung ba'i gtam bstan pa 'di yang dag par rab tu bshad do/ /sngon chad
52b3(mdo sde): spyod pa spyad pa dran pa ni/ /bde gshegs seng ge rgyal mtshan bstan pa la/ /dge slong mkhas pa chos smra byung ba yang / /de yi ming ni tshangs pas byin zhes bya/ /nga ni blo gros zhes bya rgyal po'i bu/ /na bar gyur te mi bzad sdug bsngal tshor/ /de tshe tshangs pas byin pa chos
52b4(mdo sde): smra ba/ /nga yi slob dpon du ni gyur pa yin/ /nga ni sman pa lnga brgya mi nyung ba/ /brtson pa'i yid kyis nad dpyad gso bar byed/ /nga yi nad ni gso bar ma nus nas/ /nga yi gnyen bshes kun kyang sdug bsngal gyur/ /nga yang na bar dge slong des thos nas/ /nad dri bar ni nga yi
52b5(mdo sde): drung du 'ongs/ /tshangs byin nga la brtse ba rab bskyed nas/ /ting 'dzin mchog 'di de tshe bshad par gyur/ /nga ni ting 'dzin dam pa 'di thos nas/ /'phags pa'i dga' ba zang zing med pa skyes/ /chos kyi ngo bo nyid kyang rab shes pas/ /nga yang de yi dus na nad las sos/ /mar
52b6(mdo sde): me mdzad ni spyad pa spyod pa na/ /dge slong chos smra mkhas par gyur pa yin/ /nga ni blo gros rgyal po'i bur gyur te/ /ting 'dzin ye shes kyis ni nad las thar/ /de bas gzhon nu khyod kyis phyi dus na/ /yongs su nyams pa 'di dag rjes dran zhing / /byis pas nyes par
52b7(mdo sde): brjod pa'i tshig bzod gyis/ /ting 'dzin 'di yang zung la legs par lhogs/ /phyi ma'i dus la dge slong mang po dag /brkam zhing gtum la ma bsdams 'byung bar 'gyur/ /sdig la dga' zhing lhung bzed chos gos chags/ /ting 'dzin 'di ni rab tu spong bar
53a1(mdo sde): 'gyur/ /rgod cing dbang po g.yengs pa phrag dog can/ /grong la chags shing rnyed pa 'dod pa dag /sbyor ba byed pa'i skabs la rtag tu gnas/ /ting 'dzin 'di ni rab tu spong bar 'gyur/ /lag pa dang ni rkang pa rnam par rdob/ /rtse 'jo rgod la rtag par rab tu zhugs/ /
53a2(mdo sde): gcig la gcig ni mgul 'khyud lag kyang sbrel/ /grong du spyod lam gzhan du sgyur bar byed/ /mi rigs sbyor ba'i mtshan nyid 'di dag ste/ /gzhan gyi bu mo la yang rtag tu chags/ /gzugs kyis rgyugs shing 'dun pa bor ba yin/ /grong dang grong khyer yul 'khor kun tu rgyu/ /
53a3(mdo sde): de dag bza' dang btung la rab tu zhugs/ /glu dang bro gar de bzhin rol mo dang / /nyo 'tshong lhag par byed cing rtag tu brtson/ /btung ba dag la chags shing ngo tsha bor/ /mi rigs brtson pa spring yig skur bar byed/ /tshul khrims de bzhin lam dag btang nas ni/ /khyim pa dag
53a4(mdo sde): dang bsten cing khrims dral nas/ /de dag tshul zhig log par shin tu gnas/ /las gang sangs rgyas kyis ni rtag smad pa/ /srang dang tshad la g.yo sgyu byed par zhugs/ /de 'dra'i sdig pa nyon mongs las byas pas/ /las ngan byed pa de dag ngan song 'gro /dung dang gser dang nor bu nor
53a5(mdo sde): mang dang / /khyim dang gnyen bshes rnam spangs rab byung ste/ /sangs rgyas bstan pa 'di la rab byung nas/ /sdig pa'i las rnams shin tu spyod par byed/ /nor dang 'bru la snying por 'du shes shing / /bzhon dang ba lang shing rta rnams la chags/ /gang la bslab pa'i nan tan med pa
53a6(mdo sde): rnams/ /de dag gis kyang ci phyir mgo bo bregs/ /ngas ni sngon tshe spyod pa spyad pa na/ /bskal pa stong du shin tu dka' spyad de/ /nga yis ting 'dzin zhi ba 'di btsal na/ /de dag de tshe 'di thos gad mos 'debs/ /de dag yun ring smra tshangs mi spyod/ /rtag tu rnyed la dga' zhing
53a7(mdo sde): ngan song gzhol/ /tshangs par spyod pa'i rgyal mtshan thogs nas ni/ /tshul khrims 'chal pa de ni chos min smra/ /de dag phan tshun dbye ba'i phyir 'jug ste/ /rigs pa ma yin pas ni rnyed pa tshol/ /gcig la gcig ni mi snyan rab brjod de/ /shi 'phos nas ni ngan song
53b1(mdo sde): sar yang 'gro/ /de dag brgya dang stong gi nang na yang / /de tshe bzod pa'i stobs ldan shin tu dkon/ /de phyir 'thab la brtson pa mang po 'byung / /bzod pa spangs nas rab tu spros pa byed/ /byang chub sems dpa' nged yin tshig tu smra/ /de yi sgra yang phyogs dang phyogs su 'gro/ /mi bden
53b2(mdo sde): sgra yi dregs pas de rgyags te/ /tshul khrims nyams la byang chub ga la yod/ /gang la bsam pa rnam par dag med cing / /chos 'di la yang bzod pa med pa dang / /chos rnams spong byed byang chub 'di thob pa/ /ngas ni ma thos nam yang yong ma mthong / /de dag 'jigs shing skrag nas
53b3(mdo sde): khyim spangs te/ /rab tu byung nas shin tu dam du 'dzin/ /skyes bu dam pa'i theg pa spang byas nas/ /bye brag lhag par 'dod pa brlag par 'gyur/ /shes rab dman zhing yon tan rnam spangs pa/ /theg pa mchog gi nyes pa rtag tu brjod/ /gang gi skyabs su de dag rab zhugs pa/ /
53b4(mdo sde): de nyid la yang nyes pa brgya dag brjod/ /'tsho ba med pa mang po rab byung ste/ /sangs rgyas byang chub rnam pa kun mi 'dod/ /byis pa de dag bdag tu lta la gnas/ /stong pa nyid ni thos nas skrag par 'gyur/ /phan tshun du yang rtsod pa byas nas ni/ /gnod sems khong khro
53b5(mdo sde): tha ba rab tu skyed/ /phan tshun du yang skur pa mngon 'debs shing / /sdig pa byas nas shin tu dga' ba rnyed/ /gang dag tshul khrims gnas shing yon tan ldan/ /byams la gnas shing rtag tu bzod rtogs pa/ /mnyen zhing des la shin tu bsdams pa rnams/ /de dag
53b6(mdo sde): de tshe yongs su brnyas par 'gyur/ /gang la shin tu gtum sems ldan 'byung dang / /mi bzang ma rungs ngan pa'i las byed pa/ /chos ma yin pa spyod cing 'thab la dga'/ /de dag de yi dus na mchod par 'gyur/ /bsgo bar bya zhing rab tu go bar bya/ /gzhon nu nga la dad
53b7(mdo sde): pa'i phyir 'brang na/ /bde bar gshegs pas bstan pa 'di dran nas/ /de dag la ni nam yang yid mi rton/ /de dag 'dod chags che zhing zhe sdang che/ /gti mug che zhing nga rgyal dregs pas rgyags/ /lus kyang ma dul ngag kyang ma dul zhing / /sems kyang ma dul ngan
54a1(mdo sde): song gzhol ba yin/ /nga ni yon tan dag gi bsngags brjod na/ /dge slong yon tan dag la mi spyod de/ /tshig tsam gyis ni byang chub thob mi 'gyur/ /nan tan lhur byed byang chub rnyed mi dka'/ /sngon byung ba'i le'u ste bcu drug pa'o// //
54a2(mdo sde): de nas gtam 'di mthar phyin par gyur pa dang de'i tshe byang chub sems dpa' sems dpa' chen po byams pa de ltar 'dug bzhin du bcom ldan 'das la yid kyis tshigs su bcad pas zhus pa/ ri yi rgyal po bya rgod phung po ste/ /rtag tu sangs rgyas gnas par bde gshegs bzhud/ /'jig
54a3(mdo sde): rten sgron ma der yang gshegs nas ni/ /khyod la bsam gyis mi khyab mchod pa bgyi/ /de nas bcom ldan 'das kyis byang chub sems dpa' sems dpa' chen po byams pa'i sems kyi rtog pa thugs kyis mkhyen nas byang chub sems dpa' sems dpa' chen po byams pa la yid kyis tshigs
54a4(mdo sde): su bcad pas btang ba/ ri yi rgyal por rgyal ba mngon gnas par/ /ma pham bdud rnams pham byas khyod song shig /der ni 'gro ba kun gyi don chen yang / /bla na med pa myur du grub par 'gyur/ /de nas byang chub sems dpa' sems dpa' chen po byams pa bcom ldan 'das kyis
54a5(mdo sde): yid kyis tshigs su bcad pas btang ba dang / bcom ldan 'das la yid kyis phyag 'tshal/ bcom ldan 'das la yid kyis lan gsum bskor ba byas nas 'khor de nas byung ste sangs rgyas mu med pa rgya mtsho'i bye ma snyed kyi gnas ri'i rgyal po bya rgod kyi phung po mchod rten chen po gang na yod
54a6(mdo sde): pa der song ste phyin nas 'di lta ste/ bcom ldan 'das kyis yongs su longs spyad pa'i phyir de'i mod la ri'i rgyal po bya rgod kyi phung po mnyam zhing yangs pa rgya che ba/ sdong dum dang tsher ma dang rdo dang gseg ma dang gyo mo med cing kho ra khor yug kun rin po che sna bdun du byin gyis brlabs te/ sa
54a7(mdo sde): gzhi rin po che an da rnyil 'bar ba bsam gyis mi khyab la dpe med pa'i lha'i rgyan thams cad dang rin po ches brgyan pa/ rin po che rnam pa sna tshogs grangs med pa du ma'i bkod pas rab tu spras pa/ dga' ldan ris kyi lha'i na bzas khyim gyi nye 'khor brgyan cing spud de/ bdug spos
54b1(mdo sde): kyi snod sna tshogs nas ni bdug pa 'thul bar byas/ phreng ba dang lda ldis ni brgyan/ me tog sna tshogs ni bkram/ lha'i rol mo'i sgra dbyangs ni bsgrags/ rgyal mtshan dang ba dan dang lhab lhub bsgreng bas ni gang / khyams kyi dkyil 'khor du ni bla re bres/ 'khor gyi khyams kyi dbus
54b2(mdo sde): su ni rin po che sna bdun las byas pa'i lha'i seng ge'i khri mngon par sprul te rgyu spun las ma byas pa'i gos ni bting / ka tsa lin di ltar 'jam zhing reg na bde ba dga' ldan ris kyi lha'i na bzas ni g.yogs/ steng du snying po beg tsher ni bting / snam rten mtha' gnyis dmar po ni bshams/ chu
54b3(mdo sde): zheng dang 'phang du dpag tshad tsam yod pa btsugs te/ zhabs rten ni lha dang mi'i las 'das pa/ 'dzam bu'i chu bo'i gser las byas pa/ mu tig gi dra bas g.yogs pa/ ras rin po che bcos bus g.yogs pa/ seng ge'i khri la btags pa'i lha'i rin po che'i dril bu las ni sgra 'jam zhing
54b4(mdo sde): yid du 'ong ba gsal bar 'byung / phyogs kun du ni nor bu rin po che chen pos snang bar gyur/ /rin po che'i gdugs chen po rtsa ba ni bai dUr+ya dri ma med pa'i rin po che chen po las byas par mngon par sprul to/ /de nas byang chub sems dpa' sems dpa' chen po byams pas ri'i rgyal po bya rgod kyi
54b5(mdo sde): phung po kho ra khor yug dang bcas pa thams cad rin po che sna tshogs du ma'i bkod pa'i rgyan bsam gyis mi khyab pas brgyan pa mngon par sprul nas skad cig de nyid la zla 'od gzhon nur gyur pa'i khyim du zhugs par gyur to/ /zhugs nas bcom ldan 'das la yid kyis phyag byas te/ bcom ldan
54b6(mdo sde): 'das la yid kyis lan gsum bskor ba byas nas stan la 'dug go/ /de la 'di skad ces bya ste/ ri yang lha rdzas yangs shing rgya che ba/ /rin chen rdo stengs bzang zhing dga' ba dang / /bsam gyis mi khyab lha rdzas yid kyi khyams/ /dbus su rin chen seng ge'i khri yang btsugs/ /lha rdzas
54b7(mdo sde): gdugs las yid 'ong sgra 'byung zhing / /phyogs su nor bu rin chen 'od cher 'byung / /rtsa ba yid du 'thad pa'i bai dUr+ya/ /ma pham rgyal ba'i sras pos de ltar sprul/ /ri yang rin chen sna tshogs rnam par bkra/ /rin chen gdan mchog rgyang grags tshad tsam du/ /byams pa dpa'
55a1(mdo sde): bos de dag rab sprul nas/ /skad cig de nyid la ni khyim du zhugs/ /de nas bcom ldan 'das 'khor chen po rgya mtsho lta bu la chos kyi gtam yang dag par bstan te/ yang dag par gzengs bstod/ yang dag par rab tu dga' bar byas/ yang dag par btsud de gdan las
55a2(mdo sde): bzhengs nas gshegs so/ /de lta bu'i sangs rgyas kyi rdzu 'phrul gyis rgyal po'i khab kyi grong khyer chen po'i chu dron gyi sgor byung nas ri'i rgyal po bya rgod kyi phung po gang na yod pa der gshegs te byon pa dang byams pas sprul pa'i khyams gang na yod pa der gshegs te byon nas byams pas mngon par
55a3(mdo sde): sprul pa'i seng ge'i khri chen po la bzhugs te/ dge slong gi dge 'dun gyis ni yongs su bskor cing / byang chub sems dpa'i dge 'dun gyis ni mdun gyis bltas/ lha dang klu dang gnod sbyin dang dri za dang lha ma yin dang drang srong dang nam mkha' lding dang mi'am ci dang lto 'phye chen po dang mi dang mi ma
55a4(mdo sde): yin pas ni phyag byas te 'khor rgya mtsho lta bu'i nang na chos ston to/ /de nas zla 'od gzhon nur gyur pa srog chags bye ba khrag khrig brgya stong thams cad lhags par gyur pa rnams dang / 'jig rten gyi khams gzhan dag nas lhags pa'i byang chub sems dpa' sems dpa' chen po khrag khrig
55a5(mdo sde): mang po dang lhan cig tu me tog dang bdug spos dang phreng ba dang byug pa thogs nas rol mo ni byed/ pheg ni rdob/ gdugs dang rgyal mtshan dang lha'i ba dan ni sgreng / phreng ba chen po dbul ba ni thogs nas bcom ldan 'das la mchod pa bya ba'i phyir rgyal po'i khab kyi grong khyer chen po zhi
55a6(mdo sde): ba'i sgo nas byung ste/ bya rgod kyi phung po'i ri gang na yod pa dang bcom ldan 'das ga la ba der dong ste phyin pa dang / bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas me tog dang bdug pa dang spos dang phreng ba dang byug pa
55a7(mdo sde): dang phye ma dang na bza' dang gdugs dang rgyal mtshan dang ba dan dang sil snyan dang pheg rdob pas mchod pa chen po byas te phyogs gcig tu 'khod do/ /gus pa dang ldan ri mo dang ldan par chos dri ba'i phyir phyogs gcig tu 'dug pa dang zla 'od gzhon nur gyur pa pus mo g.yas pa'i lha nga sa la
55b1(mdo sde): btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis bdag la
55b2(mdo sde): skabs phye na bdag phyogs 'ga' zhig zhu'o/ /de skad ces gsol pa dang bcom ldan 'das kyis zla 'od gzhon nur gyur pa la 'di skad ces bka' stsal to/ /gzhon nu de bzhin gshegs pas rtag tu khyod la skabs phye'i/ de bzhin gshegs pa dgra bcom pa yang dag par rdzogs pa'i
55b3(mdo sde): sangs rgyas la ci dang ci 'dod pa dris shig / de skad ces bka' stsal te/ go skabs phye nas bcom ldan 'das la zla 'od gzhon nur gyur pas 'di skad ces gsol to/ /bcom ldan 'das byang chub sems dpa' sems dpa' chen po chos du dang ldan na chos thams cad kyi rang bzhin mnyam
55b4(mdo sde): pa nyid rnam par spros pa'i ting nge 'dzin 'di thob par 'gyur/ de skad ces gsol pa dang / bcom ldan 'das kyis zla 'od gzhon nur gyur pa la 'di skad ces bka' stsal to/ /gzhon nu chos bzhi dang ldan na byang chub sems dpa' sems dpa' chen pos chos thams cad kyi rang bzhin mnyam
55b5(mdo sde): pa nyid rnam par spros pa'i ting nge 'dzin 'di 'thob par 'gyur ro/ /bzhi gang zhe na/ gzhon nu 'di la byang chub sems dpa' sems dpa' chen po des shing 'grogs na bde ba yin/ dul zhing dul ba'i sa thob pa yin te/ de pha rol gyis gshes sam/ spyos pa'i tshig nyes par smra zhing / nyes
55b6(mdo sde): par rjod pa'i tshig gi lam bzod cing mi mjed pa'i rang bzhin can yin/ las la lta zhing nga rgyal bcom pa dang chos 'dod pa yin te/ gzhon nu chos dang po 'di dang ldan na byang chub sems dpa' sems dpa' chen pos ting nge 'dzin 'di thob par 'gyur ro/ /gzhan yang gzhon nu byang
55b7(mdo sde): chub sems dpa' sems dpa' chen po tshul khrims dang ldan pa yin/ tshul khrims yongs su dag cing tshul khrims ma zhig pa dang tshul khrims la skyon med pa dang tshul khrims 'dren ma ma yin pa dang tshul khrims sra srer ma gyur pa dang tshul khrims ma nyams pa dang tshul khrims mi gnas
56a1(mdo sde): pa dang tshul khrims ma 'bags pa dang tshul khrims mi dmigs pa dang 'phags pas bstod pa'i tshul khrims dang mkhas pas bstod pa'i tshul khrims pa yin te/ gzhon nu chos gnyis po 'di dag dang ldan na byang chub sems dpa' sems dpa' chen pos ting nge 'dzin 'di thob
56a2(mdo sde): par 'gyur ro/ /gzhan yang gzhon nu byang chub sems dpa' sems dpa' chen po khams gsum la sems skrag pa dang sems dngangs pa dang sems skyo ba dang don du mi gnyer cing mngon par mi dga' ba dang ma chags ma zhen pa dang khams gsum la yid skyo bas khams gsum las gzhan du
56a3(mdo sde): sems can sdug bsngal ba rnams thar bar bya'o zhes brtson zhing bla na med pa yang dag par rdzogs pa'i byang chub tu yang dag par sgrub pa yin te/ gzhon nu chos gsum po 'di dag dang ldan na byang chub sems dpa' sems dpa' chen pos ting nge 'dzin 'di thob par 'gyur ro/ /gzhan yang
56a4(mdo sde): gzhon nu byang chub sems dpa' sems dpa' chen po dad cing chos yongs su tshol bas mi ngoms pa yin/ mang du thos shing 'jigs pa med pa yin/ chos 'dod cing chos lhur byed pa yin te/ rnyed pa dang bkur sti lhur byed pa ma yin/ shes kyi khe lhur byed pa ma yin/ phan pa'i
56a5(mdo sde): dngos po sngon du 'gro ba'i sems kyis chos ji skad du thos pa dang / ji ltar khong du chud pa gzhan la rgya cher 'chad cing rab tu ston pa yin te/ shes kyi khe 'dod pas ni ma yin gyi ci nas sems can 'di rnams chos 'di dag thos nas bla na med pa yang dag par rdzogs pa'i byang chub las phyir mi
56a6(mdo sde): ldog par 'gyur snyam pa ste/ gzhon nu chos bzhi po 'di dag dang ldan na byang chub sems dpa' sems dpa' chen pos ting nge 'dzin 'di thob par 'gyur ro/ /gzhon nu chos bzhi po 'di dag dang ldan na byang chub sems dpa' sems dpa' chen pos chos thams cad kyi rang bzhin
56a7(mdo sde): mnyam pa nyid rnam par spros pa'i ting nge 'dzin 'di thob par 'gyur te/ myur du bla na med pa yang dag par rdzogs pa'i byang chub tu mngon par rdzogs par 'tshang rgya'o/ /gzhon nu rnam grangs 'dis ting nge 'dzin 'di 'di ltar sangs rgyas mang pos bshad pa sangs rgyas mang pos bsngags
56b1(mdo sde): pa sangs rgyas mang pos yang dag par rab tu bstan pa/ sangs rgyas mang pos rab tu bstod pa yin te/ gzhon nu sangs rgyas bcom ldan 'das mang po'i drung du nga rab tu byung nas chos thams cad kyi rang bzhin mnyam pa nyid rnam par spros pa'i ting nge 'dzin 'di rgya cher mnyan te bzung ngo / /dris shing
56b2(mdo sde): bcangs so/ /bklags so/ /bton to/ /nyon mongs pa med pa'i bsgom pas bsgoms shing mang du byas so/ /gzhan la rgya cher yang dag par rab tu bstan to/ /de nas bcom ldan 'das kyis sangs rgyas mang po nges par brjod pa'i ting nge 'dzin gyi sgo sngon byung ba'i gtam bstan pa 'di de'i tshe
56b3(mdo sde): zla 'od gzhon nur gyur pa la tshigs su bcad pa'i dbyangs kyis rgya cher yang dag par rab tu bstan pa/ dran pa bskal pa gzhal med dpag yas na/ /rgyal ba dbyangs kyi yan lag sgra byung ste/ /bde gshegs dbyangs kyi yan lag sgra de yi/ /tshe tshad lo yang brgya phrag drug cur gyur/ /
56b4(mdo sde): de yi pha rol sangs rgyas gzhan byung ba/ /mi mchog mtshan ni ye shes dbang phyug ste/ /rkang gnyis gtso bo ye shes dbang phyug gi/ /tshe tshad lo grangs stong phrag bcu gnyis so/ /ye shes dbang phyug pha rol sangs rgyas ni/ /gzi brjid dbang phyug ces bya rgyal ba byung / /rkang gnyis
56b5(mdo sde): gtso bo gzi brjid dbang phyug gi/ /tshe tshad lo ni stong phrag drug cu bdun/ /gzi brjid dbang phyug pha rol sangs rgyas ni/ /blo gros dbang phyug ces bya rgyal ba byung / /rkang gnyis gtso bo blo gros dbang phyug gi/ /tshe yi tshad ni lo grangs bye bar tshang / /blo gros dbang phyug pha rol
56b6(mdo sde): sangs rgyas ni/ /tshangs pa'i dbang phyug ces bya rgyal ba byung / /rkang gnyis gtso bo tshangs pa'i dbang phyug gi/ /tshe yi tshad ni lo khri bzhi stong gyur/ /tshangs pa'i dbang phyug pha rol sangs rgyas ni/ /mi yi dbang phyug ces bya rgyal ba byung / /rkang gnyis gtso bo mi yi dbang
56b7(mdo sde): phyug gi/ /tshe tshad lo grangs bdun khri drug stong gyur/ /mi yi dbang phyug pha rol sangs rgyas ni/ /tshangs pa'i zhal zhes bya ba rgyal ba byung / /rkang gnyis gtso bo tshangs pa'i zhal de yi/ /tshe yi tshad ni nyin zhag bdun du gyur/ /tshangs pa'i zhal gyi pha rol sangs rgyas ni/ /
57a1(mdo sde): tshogs kyi dbang phyug ces bya rgyal ba byung / /rkang gnyis gtso bo tshogs kyi dbang phyug gi/ /tshe yi tshad ni lo grangs bye bar tshang / /tshogs kyi dbang phyug pha rol sangs rgyas ni/ /dbyangs kyi dbang phyug ces bya rgyal ba byung / /rkang gnyis gtso bo dbyangs kyi dbang phyug
57a2(mdo sde): gi/ /tshe tshad lo grangs bye ba phrag dgur tshang / /dbyangs kyi dbang phyug pha rol sangs rgyas ni/ /dbyangs kyi zhal zhes bya ba rgyal ba byung / /rkang gnyis gtso bo dbyangs kyi zhal gyi yang / /tshe tshad lo grangs bye ba phrag bcur tshang / /dbyangs kyi zhal gyi pha rol sangs rgyas ni/ /zla ba'i
57a3(mdo sde): zhal zhes bya ba rgyal ba byung / /rkang gnyis gtso bo zla ba'i zhal gyi ni/ /tshe yi tshad kyang nyin zhag gcig tu gyur/ /zla ba'i zhal gyi pha rol sangs rgyas ni/ /nyi ma'i zhal zhes bya ba rgyal ba byung / /rkang gnyis gtso bo nyi ma'i zhal gyi yang / /tshe tshad lo ni stong phrag brgyad
57a4(mdo sde): do/ /nyi ma'i zhal gyi pha rol sangs rgyas ni/ /tshangs pa'i zhal zhes bya ba'i rgyal ba byung / /rkang gnyis gtso bo tshangs pa'i zhal gyi yang / /tshe tshad lo ni stong phrag nyi shu'o/ /tshangs pa'i zhal gyi pha rol sangs rgyas ni/ /tshangs pa'i snyan pa zhes bya rgyal ba byung / /rkang gnyis
57a5(mdo sde): gtso bo tshangs pa'i snyan pa yi/ /tshe tshad lo grangs stong phrag brgyad gyur/ /bskal pa gcig la sangs rgyas 'di dag dang / /'jig rten rnam par 'dren pa nyis brgya byung / /zil gyis ma non de bzhin gshegs pa yi/ /mtshan rnams 'dir yang brjod kyis mnyan par gyis/ /
57a6(mdo sde): mtha' yas dbyangs dang rnam par grags pa'i dbyangs/ /rnam par bsgrags pa'i gzi brjid rnam grags sgra/ /sgra skad rnam grags sgra dbyangs mchod pa dang / /dbyangs kyi yan lag dpa' dang dbyangs dag dang / /ye shes stobs dang ye shes bye brag 'gro/ /zil gyis ma
57a7(mdo sde): non ye shes yang dag 'phags/ /ye shes 'od 'phro ye shes mngon par 'phags/ /ye shes rnam grags de bzhin ye shes dpa'/ /tshangs pa'i stobs dang tshangs nor tshangs pa'i mchog /tshangs pa'i lhar bcas de bzhin tshangs pa'i dbyangs/ /tshangs pa'i dbang phyug tshangs
57b1(mdo sde): pa'i mi dbang spyan/ /tshangs pa'i sgra dbyangs yan lag tshangs pas byin/ /gzi brjid stobs dang gzi ldan gzi brjid mchog /gzi brjid dbang phyug gzi brjid mngon par 'phags/ /gzi brjid khyab dang gzi brjid shin tu nges/ /gzi brjid sgra dbyangs shin tu rnam grags gzi/ /
57b2(mdo sde): 'jigs btsan stobs dang 'jigs btsan blo gros dang / /shin tu 'jigs btsan 'jigs zhal 'jigs btsan 'phags/ /'jigs btsan 'od 'phro 'jigs mchog 'jigs pa'i dbyangs/ /'jig rten rnam 'dren rgyal ba 'di dag byung / /sgra dbyangs zab mo dang ni dpal 'dzin dang / /
57b3(mdo sde): rnam dag sgra yi dbang phyug tshangs pa'i dbyangs/ /mtha' yas dbyangs dang shin tu rnam grol dbyangs/ /bdud kyi stobs dang bdud rnams skrag byed dang / /spyan dang ni zhal gtsang spyan dag dang / /rnam par dag pa'i spyan dang mtha' yas spyan/ /kun nas spyan dang rnam par
57b4(mdo sde): grags pa'i spyan/ /spyan gyis zil gyis gnon dang ma smad spyan/ /dul mchog dul dang shin tu dul ba'i sems/ /dul rab zhi ba'i dbang po zhi ba'i yid/ /zhi ba'i bla ma zhi dpal rab tu zhi/ /zhi ba'i pha rol phyin dang zhi bar dpa'/ /bla mar gnas pa zhi ba dul bar sems/ /
57b5(mdo sde): shin tu dul dang zhi dbang zhi ba'i yid/ /zhi ba'i bla ma zhi ba'i dpal 'bar ba/ /zhi ba rab zhi dbang phyug zhi bar dpa'/ /tshogs dbang tshogs gtso tshogs kyi dbang phyug dang / /tshogs rnams zil gnon tshogs bzang ye shes gtsang / /tshogs kyi dbang chen tshogs dbang dpa'
57b6(mdo sde): bo dang / /gzhan yang tshogs bzang rab tu rnam par 'byed/ /chos kyi rgyal mtshan de bzhin chos kyi tog /chos kyi bla ma chos kyi rang bzhin 'phags/ /chos kyi stobs ldan chos bzang dpa' bo dang / /rang bzhin chos kyi bla ma nges pa byung / /rang bzhin chos kyi bla ma nges
57b7(mdo sde): par ni/ /mtshan gcig pa yang bye phrag brgyad cu ste/ /bskal pa gnyis la 'dren pa 'di dag byung / /byang chub phyir ni 'di dag ngas mchod de/ /rang bzhin chos kyi bla ma nges pa yi/ /rgyal ba'i mtshan rnams gang dag nyan byed cing / /thos nas rnam par grags pa'i mtshan
58a1(mdo sde): 'dzin na/ /de dag myur du ting 'dzin 'di thob 'gyur// //'phags pa ting nge 'dzin gyi rgyal po'i mdo/ /bam po drug pa/ de nas bcom ldan 'das kyis sangs rgyas mang po'i ting nge 'dzin gyi sgo sngon byung ba'i le'u 'di zla 'od gzhon nur gyur pa la rgya cher
58a2(mdo sde): rgyas par rab tu bstan to/ /sangs rgyas 'di dag gi yang pha rol na/ /bskal pa bsam yas dpag tu med pa'i tshe/ /lha mis mchod pa sangs rgyas gzhan zhig byung / /de yi mtshan ni mi dbang dbyangs zhes bya/ /de bzhin gshegs pa mi dbang dbyangs kyi ni/ /tshe tshad lo grangs
58a3(mdo sde): bdun khri drug stong ste/ /nyan thos dag ni bye ba brgya phrag gsum/ /de yi 'dus pa dang por gyur pa yin/ /mngon shes drug ldan gsum rig dbang po thul/ /mthu yang che zhing rdzu 'phrul chen po ste/ /zag pa zad pa tha ma'i lus 'dzin pa/ /'od mdzad kyi ni dge 'dun de tshe byung / /
58a4(mdo sde): bye ba khrag khrig stong phrag brgyad cu yi/ /byang chub sems dpa' rnams kyi tshogs byung ste/ /blo gros zab cing grags pa shin tu che/ /mthu yang che zhing rdzu 'phrul che bar gyur/ /mngon par shes pa thob cing spobs par ldan/ /stong pa thams cad rtogs par khong du chud/ /zhing ni
58a5(mdo sde): bye bar de las lhag par yang / /gang gA'i bye ma snyed du 'phrul gyis 'gro /rkang gnyis gtso la dri ba dris nas ni/ /phyir yang rgyal ba de yi drung du 'ong / /mdo sde sgrub pa'i nges pa'i tshig la mkhas/ /snang bar gyur pa sa yi steng na rgyu/ /sems can don phyir spyad pa rnam spyod de/ /
58a6(mdo sde): bde bar gshegs pa'i sras po mthu chen ni/ /'dod pa'i rkyen gyis sdig pa mi byed de/ /de dag la ni lha yang smon pa skyed/ /srid pa'i 'gro bar mi gnas don mi gnyer/ /mnyam gzhag bsam gtan gnas pa'i spyod yul can/ /rnam par nges pa'i don ldan 'jigs med
58a7(mdo sde): pa/ /dri ma med par rtag tu tshangs par spyod/ /tshig kyang rgyun mi 'chad cing spobs par ldan/ /nges tshig bstan pa'i tshig gi don la mkhas/ /sangs rgyas sras po kun tu yang dag ston/ /dge ba'i las rnams kyis kyang yongs su bzung / /bskal pa mtha' yas par
58b1(mdo sde): ni spyod pas 'phags/ /'dren pa dag gis rtag tu bstod cing bsngags/ /rnam par thar dang don tshig yang dag ston/ /tshul khrims shin tu dag cing nyon mongs med/ /chu yis pad ma bzhin du mi chags te/ /khams gsum las ni rnam grol bag yod pa/ /'jig rten chos
58b2(mdo sde): brgyad dag gis mi gos shing / /lus kyang rnam dag las kyang yongs su dag /'dod pa nyung zhing chog shes mthu yang che/ /chags pa med cing sangs rgyas yon tan gnas/ /sems can kun gyi rten dang dpung gnyen te/ /tshig tsam ma yin nan tan snying por byed/ /gang la gnas
58b3(mdo sde): pa de nyid gzhan la ston/ /sangs rgyas thams cad kyis kyang yongs su bzung / /rgyal ba rnams kyi mdzod 'dzin thugs brtan pa/ /khams gsum thams cad la yang skrag pa'i yid/ /rab tu sems zhi rtag tu dgon par spyad/ /'jig rten 'dren pa rnams kyis byin brlabs pas/ /
58b4(mdo sde): mdo sde bye ba phrag stong 'chad par byed/ /'chad pa de yang sangs rgyas rnams kyis bsngags/ /'jig rten dag gi tshig kun rnam spangs te/ /stong pa nyid la mos shing don dam ston/ /bsngags pa mtha' yas yon tan rgya mtsho bzhin/ /mang du thos shing mkhas pa shes rab ldan/ /
58b5(mdo sde): gzhon nu bskal pa bye ba mang por ni/ /rgyun chad med par bsngags pa rab brjod kyang / /de ni cung zad tsam zhig brjod par 'gyur/ /rgya mtsho las ni chu thigs gcig po bzhin/ /de tshe mi yi dbang po'i dbyangs de ni/ /ting 'dzin zhi ba mthong dka' 'di ston te/ /stong gsum
58b6(mdo sde): chen po'i 'jig rten khams 'di yang / /lha dang klu rnams kyis ni gang bar gyur/ /de yis ting 'dzin zhi ba 'di bshad tshe/ /sa yang rnam pa drug tu rab tu g.yos/ /lha dang mi rnams gang gA'i bye ma snyed/ /sangs rgyas ye shes la ni mi ldog gnas/ /der yang mi dbang
58b7(mdo sde): rgyal po byung ba ni/ /dpal gyi stobs zhes bya ba mthu che ba/ /de la bu yang brgya phrag lnga yod de/ /byad bzhin bzang zhing mdzes la blta na sdug /rgyal po de yi btsun mo'i 'khor kyang ni/ /bud med bye ba brgya phrag brgyad cu yod/ /sa bdag rgyal po de yi bu mo yang / /
59a1(mdo sde): bye ba stong phrag bcu bzhir tshang ba byung / /de yang ston zla tha nya ba la/ /yan lag brgyad ldan gso sbyong bzung nas ni/ /bye ba khrag khrig brgyad cu lhan cig tu/ /'jig rten gtso bo'i drung du nye bar 'ongs/ /rkang gnyis gtso bo'i zhabs la phyag 'tshal te/ /rgyal
59a2(mdo sde): ba de yi spyan sngar rgyal po 'dug / rgyal po de yi lhag pa'i bsam mkhyen nas/ /ting 'dzin 'di ni rkang gnyis dbang pos bshad/ /ting 'dzin 'di ni rgyal po des thos nas/ /rgyal srid mchil ma bzhin du kun spangs te/ /gnyen dang rtsa lag sdug pa yongs btang nas/ /rgyal ba de
59a3(mdo sde): yi drung du rab tu byung / /bu yang brgya phrag lnga dag rab byung ste/ /de bzhin btsun mo'i 'khor dang sras mo dang / /gnyen bshes rtsa lag mang po gzhan dag kyang / /bye ba khrag khrig bdun cu rtsa drug byung / /bu dang chung mar bcas pa rab byung nas/ /kha zas sgrub pa'i sa yang bor nas
59a4(mdo sde): ni/ /rgyun ma chad par lo brgyad bar du bcags/ /'chag cing 'greng bzhin 'chi ba'i dus kyang byas/ /rgyal po'i glang po ting 'dzin sems dpa' de/ /rtag par rab tu mnyam gzhag dus byas pas/ /de yang rgyal po'i pho brang der skyes te/ /mngal gyi dri mas ma gos brdzus te
59a5(mdo sde): byung / /de yi pha ni brtan pa'i stobs zhes bya/ /blo gros che zhes bya ba mar gyur te/ /gzhon nu btsas ma thag tu tshig smra ba/ /'jig rten mgon po de nyid bzhugs sam ge/ /'jig rten mgon pos bdag gi sems mkhyen nas/ /de phyir bdag la zhi ba'i ting 'dzin bshad/ /
59a6(mdo sde): rkyen rnams med cing rkyen dang bral ba yang / /srid pa'i 'gro ba rnams ni gcig tu bstan/ /chos rnams kun gyi rang bzhin phyag rgya gang / /mdo sde bye ba khrag khrig byung ba dag /byang chub sems dpa'i nor ni bla med pa/ /ting 'dzin 'di ni rgyal bas bshad mdzad dam/ /lus kyang
59a7(mdo sde): gtsang zhing de bzhin ngag gtsang ba/ /sems gtsang de bzhin lta ba gtsang ma dang / /dmigs pa rnams las yang dag 'da' ba yi/ /ting 'dzin de ni rgyal bas bshad mdzad dam/ /chud mi za ba'i 'bras bu chos bstan pa/ /lam mchog yan lag brgyad ldan sgom pa ste/ /de bzhin
59b1(mdo sde): gshegs dang phrad cing shes rab rno/ /bden la 'jug dang rtag tu chos shes pa/ /phung po yongs shes khams rnams mnyam pa nyid/ /skye mched rnam pa kun tu bsal ba ste/ /skye ba med pa mngon sum 'jug pa dag /ting 'dzin de ni rgyal bas bshad mdzad dam/ /so so yang dag
59b2(mdo sde): rig pa bzhi la 'jug / yi ge thams cad dbye ba'i ye shes dang / /dngos por 'jug pa las ni 'da' ba yi/ /ting 'dzin de ni rgyal bas bshad mdzad dam/ /dbyangs rnams yongs su shes shing dga' ba thob/ /bde gshegs bsngags pa la yang dgar gyur cing / /'phags pa
59b3(mdo sde): dag gi tshul 'jam drang po yi/ /ting 'dzin de ni rgyal bas bshad mdzad dam/ /des pa nam yang khro gnyer mi byed cing / /mnyen zhing 'jam pa bzhin yang 'dzum pa ste/ /sems can mthong nas sngon du smra ba yi/ /ting 'dzin de ni rgyal bas bshad mdzad dam/ /le lo med cing bla
59b4(mdo sde): ma'i ri mo byed/ /sri zhu che bas phyag 'tshal sdug par lta/ /skye ba dag gis chog shes dkar ba yi/ /ting 'dzin de ni rgyal bas bshad mdzad dam/ /'tsho ba dag cing de bzhin dgon gnas dang / /sbyangs pa dag la gnas shing dran mi nyams/ /phung po dang ni khams la mkhas pa
59b5(mdo sde): yi/ /ting 'dzin de ni rgyal bas bshad mdzad dam/ /skye mched mkhas shing mngon shes ye shes dang / /nyon mongs bsal ba dul ba'i sa rnams dang / /gsang sngags mang po thams cad 'chad pa yi/ /ting 'dzin de ni rgyal bas bshad mdzad dam/ /srid pa'i 'gro ba kun
59b6(mdo sde): las 'da' ba dang / /skye ba dran zhing chos la nem nur med/ /chos la sems shing thos pa tshol ba yi/ /ting 'dzin de ni rgyal bas bshad mdzad dam/ /khyad par 'gro zhing rtag tu sgom la 'jug /ltung ba dag la mkhas shing 'byung bar gnas/ /de la gnas pas bag la
59b7(mdo sde): nyal ba sel/ /ting 'dzin de ni rgyal bas bshad mdzad dam/ /gang las ye shes rno ba'i mchog 'byung ba/ /mi g.yo ri bo bzhin du mi sgul ba/ /phyir mi ldog pa'i mtshan dang gzungs kyi sgo/ /ting 'dzin de ni rgyal bas bshad mdzad dam/ /rtag tu dkar po'i chos rnams
60a1(mdo sde): yongs tshol zhing / /sdig pa'i chos rnams khor mor rnam par spong / /rtag tu nyon mongs phyogs rnams rgyu ba med/ /ting 'dzin de ni rgyal bas bshad mdzad dam/ /bslab pa kun la rtogs par khong du chud/ /mkhas pa ting 'dzin gnas pa rtogs par rig /sems can
60a2(mdo sde): dag gi bsam pa shes pas skul/ /sangs rgyas byang chub mchog tu chos kyang ston/ /khyad par shes pa skye ba shes pa dang / /mtha' yas shes pa shin tu rdzogs par shes/ /'gro ba kun tu mtshams sbyor shes pa yi/ /ting 'dzin de ni rgyal bas bshad mdzad dam/ /khyim gyi gnas
60a3(mdo sde): spangs rab tu 'byung ba'i sems/ /khams gsum la yang mi dga' mi 'dzin cing / /sems rnams rab tu 'dzin cing dga' byed pa/ /chos rnams rkang gnyis gtso bo ston mdzad pa/ /skyob pa chos rnams la yang ma chags shing / /rtag tu chos kyi mchog kyang yongs su 'dzin/ /
60a4(mdo sde): las kyi rnam par smin la brtan mos pa/ /chos rnams rkang gnyis gtso bo ston pa mdzad/ /'dul ba la yang mkhas shing rnam smin shes/ /de bzhin 'thab cing rtsod pa nye bar zhi/ /'thab pa med cing rtsod pa med pa'i sa/ /chos rnams rkang gnyis gtso bo ston pa mdzad/ /bzod pa
60a5(mdo sde): yang dag 'dzin cing khro med gnas/ /chos la rnam par nges shing rtag tu mkhas/ /tshig rnams rab tu 'byed la ye shes mthong / /thugs rje bskyed nas chos rnams ston pa mdzad/ /sngon gyi mtha' shes phyi ma'i mtha' shes te/ /bde gshegs bstan las dus gsum mnyam pa
60a6(mdo sde): nyid/ /'khor gsum dag ni yongs su chad par gsungs/ /rgyal ba chos kyi bdag po de skad ston/ /sems kyang rab tu gnas shing rtse gcig dang / /lus kyang rnam par gnas dang 'phags pa'i sa/ /spyod lam dag kyang rtag tu bsrung ba yi/ /chos ni skyes bu khyu mchog
60a7(mdo sde): thub pa ston/ /khrel yod ngo tsha shes shing mdzes pa dang / /'jig rten shes pa rigs pa'i tshig rnams gsung / /chos rnams 'byung ba srog chags rang bzhin dang / /byang chub dam pa mchog gi chos kyang ston/ /rjes su phan gdags pa dang khrel yod dang / /mi dge ba yi sems
60b1(mdo sde): la smod pa dang / /sbyangs pa rjes su mi gtong bsod snyoms sbyong / /chos rnams rkang gnyis gtso bo ston pa mdzad/ /khrel yod ngo tsha shes pa rtag tu spyod/ /bla ma la yang gus smra ldang ba dang / /thog ma nyid nas nga rgyal tshar bcad par/ /chos rnams rgyal ba chos rje de ltar ston/ /
60b2(mdo sde): sems ni ldang ba nas kyang sems dge ste/ /ye shes khong du chud cing rtogs par byed/ /mi shes phyogs rnams rtag tu rnam par spong / /byang chub mchog gi chos rnams ston pa mdzad/ /sems la 'jug pa dang ni sgra shes pa/ /nges pa'i tshig la 'jug cing don rtogs dang / /gnod
60b3(mdo sde): pa thams cad rtag tu rnam spang par/ /rgyal ba chos kyi bdag po de ltar ston/ /skyes bu dam pa rtag tu yang dag bsten/ /skyes bu ngan pa dag ni rnam par spang / /rgyal ba la yang rtag tu dad cing dga'/ /chos mchog rgyal ba de ltar ston pa mdzad/ /btags pa dang ni brda dang tha snyad
60b4(mdo sde): dang / /'khor ba'i sdug bsngal rnams ni rtag par spang / /rnyed dang ma rnyed pa la zhum pa med/ /chos kyi dam pa rgyal bas de ltar bstan/ /bkur sti rnyed kyang mtshar du mi bzung zhing / /bkur sti ma byas na yang btang snyoms bzhag /yang dag bsngags pas nam yang rlom sems
60b5(mdo sde): med/ /'jig rten phan pa'i bstan pa 'di 'dra'o/ /gshe zhing smod pa thams cad bzod par bya/ /khyim pa kun dang lhan cig mi bsten cing / /rab tu byung ba dang yang 'grogs mi bya/ /rgyal ba chos kyi bdag po de skad ston/ /spyod yul ma yin thams cad rnam spangs nas/ /
60b6(mdo sde): sangs rgyas spyod yul la ni rab tu gnas/ /spyod pa phun sum tshogs shing dul ba'i sems/ /chos kyi tshul 'di bde bar gshegs pas bshad/ /byis pa'i chos rnams rtag tu rnam par spang / /rigs sun pa yang thams cad spang bar bya/ /sangs rgyas bstan pa rtag par
60b7(mdo sde): yongs su bsrung / /chos kyi bdag po rgyal ba de skad ston/ /smra ba nyung zhing rab tu 'brel la snyan/ /gzhan dag la yang tshig 'jam dge bar smra/ /phas kyi rgol ba chos dang ldan pas 'dul/ /rgyal ba'i rjes su bstan pa 'di 'dra'o/ /dus su 'gro ste dus la ma bab min/ /
61a1(mdo sde): so so'i skye bo kun la yid mi brtan/ /sdug bsngal reg kyang yi mug med par bya/ /rgyal ba'i rjes su bstan pa 'di 'dra'o/ /dbul po mthong na nor dang ldan par bya/ /tshul khrims 'chal pa mthong na brtse ba bskyed/ /phan pa'i dngos la rtag tu gdams
61a2(mdo sde): par bya/ /rgyal ba'i rjes su bstan pa 'di 'dra'o/ /chos kyis sems can rnams la phan gdags shing / /'jig rten zang zing rtag tu gtang bar bya/ /bsags par mi bya spung bar mi bya ste/ /rgyal ba'i rjes su bstan pa 'di 'dra'o/ /tshul khrims bsngags shing tshul khrims
61a3(mdo sde): 'chal pa smad/ /g.yo sgyu med cing tshul khrims ldan la sten/ /nor la mi gnas bdog pa thams cad gtong / /rgyal ba'i rjes su bstan pa 'di 'dra'o/ /lhag pa'i bsam pas bla ma gnyer ba dang / /ji skad smras pa de bzhin thams cad bya/ /chos smra ba yang mi 'chad bsten
61a4(mdo sde): par bya/ /rgyal ba'i rjes su bstan pa 'di 'dra'o/ /ri mor bcas shing rtag tu yid dgar bya/ /zhi ba'i lta bas khor mor gnas par bya/ /sngon spyod rnams la rtag par shin tu nges/ /rgyal ba'i rjes su bstan pa 'di 'dra'o/ /dge ba'i spyod par rtag tu sngon du 'gro/ /'du
61a5(mdo sde): shes bzlog dang dngos po'i mtshan nyid dang / /mtshan ma spang ba la yang thabs mkhas pa/ /rgyal ba'i rjes su bstan pa 'di 'dra'o/ /mdo sde sgrub pa'i tshig la mkhas pa dang / /bden pa bstan pa'i tshig la gdon mi za/ /rnam par grol ba'i ye shes mngon du byed/ /rgyal
61a6(mdo sde): ba'i rjes su bstan pa 'di 'dra'o/ /mgo gcig tu ni tshig rnams brjod par bya/ /ji lta bzhin du mthong zhes rtogs par mkhas/ /rtag tu tshig la the tshom med par bya/ /rgyal ba'i rjes su bstan pa 'di 'dra'o/ /stong pa nyid kyi chos kyang rtag tu bsten/ /'jigs pa med
61a7(mdo sde): cing tshul khrims stobs la gnas/ /ting 'dzin gnas kyis mnyam par 'jug par bya/ /rgyal ba'i rjes su bstan pa 'di 'dra'o/ /shes kyi khe 'dod phyir ni yong mi bstan/ /sems kyang gya gyu can du mi bya ste/ /blta bar byas pa thams cad rnam par spang / /rgyal ba'i
61b1(mdo sde): rjes su bstan pa 'di 'dra'o/ /spobs pa mchog dang gzungs kyang dam pa ste/ /ye shes snang ba pha rol mtha' ma med/ /gsang sngags byin brlabs rigs par spobs pa ni/ /rgyal ba'i rjes su bstan pa 'di 'dra'o/ /lam 'di sgom pa dag ni tshul gyi sgo/ /bstan pa 'di la spyad
61b2(mdo sde): nas nan tan dang / /tshul dang gdams pa rjes su bstan pa bzang / /rgyal ba'i rjes su bstan pa 'di 'dra'o/ /rjes su 'thun pa'i bzod pa sangs rgyas bsngags/ /bzod la gnas pas nyes pa rnam par spang / /ye shes la yang gnas nas mi shes spang / /rgyal ba'i rjes su bstan
61b3(mdo sde): pa 'di 'dra'o/ /ye shes rten yin de bzhin rnal 'byor sa/ /byang chub zhugs pa'i rnal 'byor dbang phyug ste/ /skyes bu dam pa rtag par bsten pa ni/ /rgyal ba'i rjes su bstan pa 'di 'dra'o/ /mi rigs brtson pa khor mor rnam par spang / /sangs rgyas sa ni de bzhin gshegs
61b4(mdo sde): pas bshad/ /mkhas pa kun gyis rjes su yi rang ba/ /rgyal ba'i rjes su bstan pa 'di 'dra'o/ /byis pa mi shes pas ni spangs pa ste/ /'di ni nyan thos mang po'i sa ma yin/ /byang chub sems dpa' dag gis rtag tu bzung / /rgyal ba'i rjes su bstan pa 'di 'dra'o/ /'di ni de
61b5(mdo sde): bzhin gshegs pa'i rjes su 'brang / /lha rnams kyis kyang mchod cing ri mor byas/ /tshangs pa bye ba phrag stong yi rang ba/ /ting 'dzin de ni rgyal ba ston mdzad dam/ /nam mkha' lding dang gnod sbyin mi 'am ci/ /klu yang stong gis rtag tu phyag byas pa/ /byang chub dam pa
61b6(mdo sde): rgyal bas gsungs pa yi/ /ting 'dzin de ni rgyal bas bshad mdzad dam/ /shin tu mkhas pas rtag tu yongs thob ste/ /nor mchog dam pa yang ni legs par rnyed/ /zang zing med pa'i ye shes gso ba mchog /ting 'dzin de ni rgyal bas bshad mdzad dam/ /ye shes mdzod
61b7(mdo sde): yin spobs pa mi zad pa/ /'di ni mdo sde bye bar 'jug pa ste/ /khams gsum yongs shes yang dag shes pa yi/ /ting 'dzin de ni rgyal bas bshad mdzad dam/ /gang la ting 'dzin zhi ba 'di bshad pa/ /'di ni pha rol 'gro ba'i gzings su bstan/ /'di ni chu bo rgal ba'i
62a1(mdo sde): gru yin te/ /'di ni snyan grags bsngags phreng 'phel bar byed/ /gang gis ting 'dzin zhi ba 'di bshad pa/ /de bzhin gshegs pa rnams la bstod pa yin/ /skyes bu khyu mchog la yang bsngags pa ste/ /byang chub sems dpa'i mi zad yon tan tshul/ /gang
62a2(mdo sde): dag la ni ting 'dzin 'di bshad pa/ /'di ni zhe sdang zhi bar byams pa bstan/ /'di ni snying rje can gyi btang snyoms sa/ /'di ni grags pa chen po'i dbugs 'byin pa/ /seng ge'i sgra sgrogs rnams kyi nan tan te/ /'di las sangs rgyas ye shes mchog kyang 'byung / /chos rnams
62a3(mdo sde): kun gyi rang bzhin phyag rgya ste/ /ting 'dzin 'di ni 'dren pa dag gis bshad/ /ting 'dzin zhi ba rgyal bas bshad pa 'di/ /thams cad mkhyen pa'i ye shes thob par byed/ /'di ni byang chub rab zhugs spyod pa ste/ /bdud kyi sde rnams shin tu skrag par byed/ /rgyal bas ting 'dzin
62a4(mdo sde): zhi ba 'di bshad pa/ /skyob pa chos la gnas pa'i rig sngags 'di/ /dgra yi nang du srung ba dam pa ste/ /phas kyi rgol ba chos kyis tshar gcod pa/ /ting 'dzin zhi ba 'di la bsten byas na/ /'di ni spobs pa'i sar yang rab tu bstan/ /stobs dang rnam thar de bzhin dbang po
62a5(mdo sde): dang / /sangs rgyas chos rnams brgyad bye brag 'phags/ /stobs bcu rnams kyang yongs su tshol ba ste/ /sangs rgyas ye shes kyi yang snga ltas so/ /skyes mchog 'jig rten phan zhing thugs brtse bas/ /sangs rgyas chos rnams rab tu bstan pa'ang yin/ /sangs
62a6(mdo sde): rgyas dag gi sras kyis 'di bzung ste/ /'di ni rnam thar 'dod pa'i lam du bstan/ /ting 'dzin zhi ba mthong dka' 'di thos nas/ /de la bde gshegs sras po dga' bar 'gyur/ /sangs rgyas ye shes yongs su rdzogs pa dang / /byang chub sems dpa' mkhas pa tshol
62a7(mdo sde): ba 'di/ /rnam dag sems gtsang nyon mongs med pa yis/ /ting 'dzin zhi ba 'di la bsten par gyis/ /rgyal ba bzhin du de yi lus dag ste/ /rnam par thar dang ye shes rnam grol mthong / /'dod chags 'ching bas rtag tu nyon mi mongs/ /ting 'dzin bzang po 'di
62b1(mdo sde): la bsten par gyis/ /zhe sdang sa min gti mug bral ba ste/ /bde ba 'dod pa'i ye shes 'byung ba yin/ /rig pa skye zhing ma rig 'jig pa ste/ /ting 'dzin zhi ba 'di la bsten par gyis/ /rnam grol snying por byed pa ngoms par bshad/ /bsam gtan pa la ting 'dzin zhi
62b2(mdo sde): 'di bstan/ /sangs rgyas ma smad pa yi spyan yin te/ /ting 'dzin zhi ba 'di la bsten par gyis/ /'di ni zhing mang ston pa'i mngon par shes/ /sangs rgyas mtha' yas ston pa'i rdzu 'phrul te/ /ting 'dzin 'di nyid sgom par byed pa la/ /gzungs de rnams kyang rnyed par
62b3(mdo sde): dka' mi 'gyur/ /byang chub phyir ni dbang po zhi ba'i gnas/ /'di ni byin rlabs mtha' yas ston pa ste/ /ting 'dzin 'di ni bsnyen par byed pa yi/ /ye shes phra zhing yangs pa rnam par dag /gang gis ting 'dzin zhi ba 'di ma thos/ /mi rigs brtson pas 'di ni rtogs mi 'gyur/ /
62b4(mdo sde): yi ge thams cad rnam par bzlog pa ste/ /dbyangs kyis rnam par go bar nus ma yin/ /byang chub sems dpa' rig pas 'di shes te/ /chos kyi bdag pos ji ltar gang bshad pa/ /ting 'dzin 'di la sten par byed pa yi/ /zhi ba dag dang smad pa med pas rtogs/ /
62b5(mdo sde): brtson 'grus brtsams pas rab tu 'di bzung ste/ /bsnyen bkur byas shing rtag tu legs par bcangs/ /ting 'dzin 'di la bsnyen par byed pa ni/ /sdug bsngal zad cing skye ba 'gog pa shes/ /chos rnams kun gyi skye ba med pa bstan/ /de ltar sred pa'i 'gro ba thams
62b6(mdo sde): cad na/ /sangs rgyas grags chen dag gi ye shes mchog /ting 'dzin de ni rgyal bas bshad mdzad dam/ /gzhon nu de yis tshigs bcad 'di thos nas/ /khrag khrig stong phrag brgyad cu rtsa brgyad rnams/ /dbyangs kyi rjes 'gro bzod pa der thob ste/ /sangs rgyas ye shes
62b7(mdo sde): las ni mi ldog gnas/ /brtan pa'i stobs kyis gzhon nu de la smras/ /da dung 'jig rten mgon po de bzhugs so/ /khye'u khyod la ni don 'di dri bar bya/ /ting 'dzin 'di ni khyod kyis su las thos/ /gzhon nus smras pa rgyal po gsan du gsol/ /bdag gis
63a1(mdo sde): bskal pa gcig la sangs rgyas ni/ /bye ba khrag khrig mthong ste ri mor bgyis/ /ting 'dzin zhi ba 'di yang bdag gis dris/ /gzhan yang bskal pa dgu bcu rtsa dgu dang / /bskal pa bye ba khrag khrig phrag stong du/ /de dang der bdag skye ba dran par gyur/ /nam yang
63a2(mdo sde): mngal du skyes par ma gyur to/ /de nas bdag gis ting 'dzin 'di bsgoms te/ /rgyal ba de dag 'chad pa dag par thos/ /thos nas bshad pa la yang mos bskyed de/ /nem nur med pas byang chub reg par bgyi/ /dge slong su dag bdag la kun 'dri zhing / /ting 'dzin 'di la
63a3(mdo sde): yongs su chud bgyid pa/ /de la bdag ni gus par ri mor bgyid/ /'jig rten don mdzad dag la bgyi ba bzhin/ /su las bdag gis tshigs bcad gcig tsam yang / /lung mnos rjes 'thun spyad pa spyod pa'i tshe/ /de dag la yang bdag ni ston pa snyam/ /sangs rgyas
63a4(mdo sde): bzhin du gus pas ri mo bgyid/ /ting 'dzin yongs su chub par bgyid pa 'di/ /su dag la la bdag la 'dri ba yang / /'jig rten 'dren pa rgyal bar mi 'gyur bar/ /rmi lam na yang bdag la the tshom med/ /dge slong rgan rabs bar ma gzhon nu la/ /bdag ni ri mo
63a5(mdo sde): gus dang ldan par bgyid/ /ri mor ldan pas bdag gi snyan pa dang / /de bzhin bsod nams grags pa yon tan 'phel/ /'thab cing rtsod pa dag la brtson mi bgyid/ /de tshe bdag ni brtson pa chung bar 'gyur/ /sdig pa bgyis pas 'gro ba gzhan du 'gyur/ /dge ba bgyis
63a6(mdo sde): pas 'gro ba gzhan du 'gyur/ /mi rigs brtson par sbyor zhing ma bsdams pa/ /de dag gi ni mi snyan tshig thos nas/ /de tshe bdag gir bgyi ba las su 'dzin/ /las rnams bgyis pa rnam par chud mi za/ /de la khro ba'i dbang du mi 'gyur te/ /sangs rgyas bsngags pa'i
63a7(mdo sde): bzod pa'i stobs 'dzin te/ /'dren pa dag gis rtag tu bzod pa bsngags/ /bzod pa bsgoms na byang chub rnyed mi dka'/ /bdag kyang rtag tu tshul khrims ldan par 'gyur/ /tshul khrims la yang gzhan dag rab tu 'god/ /tshul khrims bsngags pa rtag tu bdag
63b1(mdo sde): brjod de/ /de na bdag gi tshig kyang btsun par gyur/ /dgon pa'i bsngags pa dag kyang rtag tu brjod/ /tshul khrims la ni rtag par rab gnas te/ /rtag tu gso sbyong dag kyang 'dzin du stsal/ /de dag byang chub la yang yang dag btsud/ /de dag tshangs pa'i spyod pa yang dag
63b2(mdo sde): bstabs/ /chos dang don rnams la yang rab tu gnas/ /gang la mtha' dang chags pa 'di med pa/ /byang chub lam la de dag sad par bgyis/ /bdag dran bskal pa 'das pa'i dus shig na/ /rgyal ba sgra yi yan lag dbyangs byung ste/ /de yi spyan sngar bdag gis dam bcas
63b3(mdo sde): pa/ /bdag ni rtag tu bzod pa'i stobs ldan bgyi/ /yi dam bcas pa de la gnas nas ni/ /lo grangs bye ba brgyad cu phrag bzhir yang / /bdag la bdud kyis shin tu smad cing spyos/ /'on kyang bdag gi sems ni yong ma 'khrugs/ /der ni bdud kyis bgams shing sad
63b4(mdo sde): na yang / /bdag gi byams bzod brtan pa 'tshal nas ni/ /sems dang bdag gi rkang la phyag 'tshal te/ /lnga brgya byang chub mchog la rab tu zhugs/ /bdag ni rtag tu ser sna med par gyur/ /gtong ba'i bsngags pa dag kyang khor mor 'chad/ /phyug cing nor
63b5(mdo sde): ldan bdag nyid chen por gyur/ /mu ge'i tshe yang bdag nyid sbyin bdag gyur/ /dge slong su dag ting 'dzin 'di 'dzin cing / /su dag klog cing su dag lung nod pa/ /de dag la ni bdag kyang bsnyen bkur bgyid/ /de dag thams cad mi yi mchog tu 'gyur/ /bdag ni
63b6(mdo sde): bla na med pa'i las de yis/ /sangs rgyas 'jig rten mgon po mang po mthong / /rgyal ba'i bstan pa la yang rab byung ste/ /rtag tu chos smra ba ni mkhas par gyur/ /sbyangs pa la yang rtag tu bdag brtson te/ /bas mtha' dgon pa la yang khor mor gnas/ /kha zas phyir ni
63b7(mdo sde): tshul 'chos mi bgyid de/ /ngan ngon tsam dag gis kyang chog shes gyur/ /bdag ni rtag tu phrag dog ma mchis te/ /bdag ni khyim la'ang chags par mi 'gyur ro/ /khyim la chags pa dag ni phrag dog skye/ /phrag dog ma mchis nags dgon dga' bar bgyid/ /bdag
64a1(mdo sde): ni rtag tu byams la gnas par gyur/ /gshe zhing sdigs kyang khro ba mi skyed de/ /byams pa la yang gnas pa des pa yi/ /snyan pa'i phreng ba phyogs bzhir rab tu mched/ /rtag tu chog shes 'dod pa nyung bar gyur/ /dgon par gnas shing sbyangs pa'i yon
64a2(mdo sde): tan brtson/ /bsod snyoms len pa dag kyang mi gtong ste/ /sbyangs pa la yang yi dam brtan par gyur/ /rtag tu dang bar bcas shing dad par gyur/ /khor mor sangs rgyas bstan la dad pa mang / /dad pa mang ba'i phan yon 'di lags te/ /byad bzhin bzang zhing dbang po
64a3(mdo sde): ma nyams gyur/ /gang dag 'chad pa de la bdag gnas te/ /bdag ni rtag tu nan tan snying por bgyid/ /nan tan snying por bgyid la lha klu yang / /rab tu dang ba'i sems kyis ri mor bgyid/ /yon tan ji snyed brjod pa 'di dag dang / /gzhan yang rnam pa du ma mang po yod/ /
64a4(mdo sde): sangs rgyas byang chub rtogs par su 'dod pa/ /mkhas pa 'di dag rtag tu bslab par bgyi/ /'di bas ches mang dka' ba spyad pa ni/ /sngon gyi bskal pa du mar mang spyad dran/ /da ltar de dag brjod par mi nus kyis/ /bde bar gshegs pa'i drung du da mchi'o/ /byang chub sems
64a5(mdo sde): dpa' shes rab rno mkhas des/ /de yi mod la mngon shes lnga thob nas/ /de yang srog chags bye ba brgyad cu dang / /rdzu 'phrul gyis ni rgyal ba'i drung du song / /brtan pa'i stobs kyang mchog tu dga' rangs nas/ /de tshe bye ba brgya phrag drug cu dang / /de bzhin gshegs pa'i drung
64a6(mdo sde): du nyer lhags te/ /zhabs la phyag 'tshal nas ni spyan sngar 'dug /rgyal po de yi lhag pa'i bsam mkhyen nas/ /rkang gnyis dbang pos ting 'dzin 'di bshad de/ /rgyal po des kyang ting 'dzin 'di thos nas/ /rgyal srid btang ste ma chags rab tu byung / /rab tu byung nas ting
64a7(mdo sde): 'dzin 'di la sgom/ /klog cing 'chad de rab tu ston par byed/ /bskal pa drug cu 'das pa'i 'og tu de/ /pad ma bla ma zhes bya rgyal bar gyur/ /rgyal po lhan cig rgyal ba'i drung 'ongs pa/ /bye ba brgya phrag drug cu mi nyung ba/ /de dag kyang ni ting 'dzin 'di thos nas/ /de tshe
64b1(mdo sde): dga' zhing mgu bas rab tu byung / /de dag rab tu byung nas ting 'dzin 'di/ /bzung zhing bklags te rab tu ston par byed/ /bskal pa khrag khrig drug cu 'das nas ni/ /bskal pa gcig la byang chub mchog reg ste/ /mtshan ni ye shes bla ma mtha' yas pa/ /lha mis mchod pa'i
64b2(mdo sde): sangs rgyas rnams su gyur/ /de la rkang gnyis gtso bo re res kyang / /sems can gang gA'i bye snyed grol bar byas/ /byang chub spyod pa mchog 'di spyod pa na/ /nga ni rgyal po dpal gyi stobs su gyur/ /nga yi bu dag lnga brgya yod pa yang / /rjes su chos rnams skyong ba 'di dag yin/ /
64b3(mdo sde): de tshe gang su nga yi mar gyur pa/ /de ni lha mo sgyu 'phrul nyid yin te/ /bye ba stong phrag bcu bzhir tshang ba yi/ /nga yi bu mo de kun mya ngan 'das/ /stobs brtan zhes bya rgyal po gang byung ba/ /rab tu mdzod mang 'khor los sgyur ba'i mchog /de tshe rgyal po zas gtsang de yin te/ /de
64b4(mdo sde): dang der yang nga yi yab tu gyur/ /de ltar ngas ni bskal pa bye stong du/ /le lo med cing brtson 'grus brtsams pa yis/ /byang chub mchog 'di yang dag sgrub pa na/ /ting 'dzin yongs su tshol ba rnam par dag /gzhon nu de phyir byang chub sems dpa' gang / /ting 'dzin 'di
64b5(mdo sde): la sgom par 'dod pa dag / brtson 'grus brtsams shing srog la mi lta bar/ /gzhon nu rtag par nga yi rjes su slobs/ /sangs rgyas mang po'i ting nge 'dzin gyi sgo'i le'u zhes bya ba ste bcu bdun pa'o// //de nas yang bcom ldan 'das kyis zla 'od gzhon nur gyur
64b6(mdo sde): pa la bka' stsal pa/ /gzhon nu de lta bas na byang chub sems dpa' sems dpa' chen po gang ting nge 'dzin 'di 'dzin pa dang kun chub par byed pa dang 'chang ba dang klog pa dang rab tu 'don pa dang lung nod pa dang kha ton byed pa dang gzhan la yang rgya cher rab tu ston pa de la yon tan gyi phan yon
64b7(mdo sde): bzhir rig par bya ste/ bzhi gang zhe na/ 'di lta ste/ bsod nams zil gyis mi non par 'gyur/ phas kyi rgol ba rnams kyis mi rdzi bar 'gyur/ ye shes dpag tu med par 'gyur/ spobs pa mtha' yas par 'gyur te/ gzhon nu byang chub sems dpa' sems dpa'
65a1(mdo sde): chen po gang la la ting nge 'dzin 'di 'dzin pa dang / kun chub par byed pa dang 'chang ba dang klog pa dang rab tu 'don pa dang lung nod pa dang kha ton byed pa dang gzhan la yang rgya cher rab tu ston pa de la yon tan gyi phan yon 'di bzhi yod par rig par bya'o/ /de nas bcom ldan
65a2(mdo sde): 'das kyis de'i tshe tshigs su bcad pa 'di dag gsungs so/ /sangs rgyas kun gyi spyod yul ba/ /ting 'dzin zhi ba 'di bzung na/ /rtag pa'i dus su bsod nams kyang / /shin tu zil gyis ma non 'gyur/ /byang chub spyod pa bye brag 'phags/ /mchog tu dag pa spyod pa na/ /dpa'
65a3(mdo sde): bo rtag pa'i dus su yang / /bsod nams dag gis bsrung bar 'gyur/ /de la phas kyi rgol ba dag /su yang 'tshe bar yong mi byed/ /rtag pa'i dus su sangs rgyas kyis/ /yongs su gzung bar 'gyur ba yin/ /rtag pa'i dus su ye shes kyang / /dpag tu med par 'gyur ba yin/ /
65a4(mdo sde): zhi ba'i rten 'di 'dzin pa ni/ /spobs pa dag kyang mtha' yas 'gyur/ /ting 'dzin zhi ba mchog 'di rab bzung na/ /rtag tu bsod nams phung po zil mi non/ /byang chub spyad pa dam pa spyod pa na/ /phas kyi rgol ba med cing mi tshugs 'gyur/ /de yi ye shes yangs shing rno bar
65a5(mdo sde): 'gyur/ /de bzhin spobs pa dag kyang mtha' yas 'gyur/ /mig kyang dag 'gyur rtag tu mkhas pa de/ /dran pa'i stobs dang gzungs kyi stobs kyang 'byung / /don gyi tshig rnams rab tu ston byed na/ /mkhas pa dag gi shin tu yid 'ong 'gyur/ /ting 'dzin zhi mchog 'di ni
65a6(mdo sde): rab bshad na/ /shes rab ldan pa skye bo mang pos rig /ting 'dzin zhi ba mchog 'di rab bzung na/ /chos gos dam pa mchog dang mal cha dang / /mgron du gnyer dang bza' zhing bca' ba'ang rnyed/ /shin tu gzhon zhing blta na sdug par 'gyur/ /ting 'dzin zhi ba
65a7(mdo sde): mchog 'di tshol ba na/ /sangs rgyas 'jig rten mgon po mang po mthong / /'dren pa dag la mtshungs med mchod pa byed/ /de la bar chad dag kyang 'byung mi 'gyur/ /ting 'dzin zhi ba mchog 'di rab bzung na/ /sems dga' tshigs bcad snyan pa brgya dag gis/ /'jig
65b1(mdo sde): rten mgon po'i spyan sngar bstod 'gyur te/ /de ni nyams par nam yang yong mi 'gyur/ /ting 'dzin zhi ba mchog 'di rab bzung na/ /de yi mdun du 'jig rten mgon po ni/ /mtshan dang dpe byad mdzes pa'i sku bzhugs te/ /de yi ye shes nyams par yong mi 'gyur/ /ting 'dzin
65b2(mdo sde): zhi ba mchog 'di rab bzung na/ /nam yang zhum pa'i sems su mi 'gyur te/ /rtag tu phyug cing dbul po ma yin 'gyur/ /sems kyang 'dzin cing chags par yong mi 'gyur/ /ting 'dzin zhi ba mchog 'di rab bzung na/ /mi khom par yang gnas par mi 'gyur te/ /sa bdag
65b3(mdo sde): 'khor los sgyur ba'i rgyal por 'gyur/ /de yi rgyal srid rtag tu bde bar 'ong / /bskal pa brgyar ni bshad kyang mi zad de/ /ye shes yangs pa de la the tshom med/ /ting 'dzin zhi ba'i sa 'di thos nas ni/ /brtan pa ji ltar bstan pa de bzhin gnas/ /bskal pa bye ba mtha'
65b4(mdo sde): yas dpag med du/ /stobs bcus de yi phan yon brjod na yang / /cha tsam du ni yongs su brjod mi 'gyur/ /rgya mtsho las ni chu thigs blangs pa bzhin/ /de tshe gzhon nu de yang rab dga' bas/ /langs nas rab tu thal sbyar phyag 'tshal te/ /mgu rangs stobs bcu
65b5(mdo sde): yi ni mngon sum 'dug / tshig rab mchog gis ched du rjod pa brjod/ /'jig rten mgon po 'od mdzad pa/ /mi gtsos 'di dag ji tsam du/ /phan yon legs par rab bshad pa/ /dpa' bo chen po bsam mi khyab/ /phyi ma'i dus na su dag ni/ /mdo sde 'di la
65b6(mdo sde): nyan par 'gyur/ /phan par dgongs shing thugs brtse ba/ /dpa' bo chen po bdag la gsungs/ /ka la ping ka'i sgra dbyangs kyis/ /ston pas de la bshad mdzad de/ /bcom ldan chags med ye shes can/ /tshig kyang 'di skad rab tu gsung / /su dag chos kyi
65b7(mdo sde): rjes slob cing / /mdo sde 'di ni nyan 'gyur ba/ /nan tan bla na med pa yang / /gzhon nu bshad kyis mnyan par gyis/ /sangs rgyas ye shes rab tshol bas/ /mi dbang dag la mchod byed cing / /byams pa'i sems la snyen byed pa/ /mdo sde 'di ni nyan par 'gyur/ /
66a1(mdo sde): sbyangs pa'i yon tan yo byad bsnyungs/ /yon tan mchog la bsnyen byas shing / /nan tan la yang gnas nas su/ /mdo sde 'di ni nyan par 'gyur/ /'jig rten mgon po'i bstan pa la/ /gang gis tshul khrims bshig pa dang / /sdig pa byed pa'i
66a2(mdo sde): lag nas ni/ /mdo sde 'di yang thos mi 'gyur/ /dpa' bo tshangs par spyod pa dang / /gang gi sems kyang mi brkam zhing / /sangs rgyas dag gis byin brlabs pa/ /de dag lag nas thos par 'gyur/ /gang gis sngon gyi sangs rgyas dag /'jig rten mgon po ri mor
66a3(mdo sde): byas/ /de dag la gnas mdo sde 'di/ /phyi ma'i dus na thos par 'gyur/ /gang dag tshe rabs snga ma la/ /mu stegs can du gyur pa ni/ /de dag mdo sde 'di thos na/ /yid ni dga' zhing bder mi 'gyur/ /nga yi bstan pa 'di la ni/ /'tsho ba 'dod phyir rab byung nas/ /
66a4(mdo sde): rnyed dang bkur stis zil gyis non/ /gcig la gcig kyang smod par byed/ /dge slong dbang po ma bsdams pa/ /gzhan gyi bud med rab snyegs shing / /tshul khrims 'chal pa rnyed pa 'dod/ /mdo sde 'di la dad mi byed/ /sangs rgyas brnyes pa'i bsod nams dang / /
66a5(mdo sde): bsam gtan thob par mi 'dod cing / /bdag tu 'du shes gnas pa dag /mdo sde 'di la dad mi byed/ /phyi ma'i dus na 'byung ba ni/ /'jig rten bsam gtan 'bras bur 'dzin/ /dgra bcom bsod snyoms zos nas kyang / /sangs rgyas byang chub smod par byed/ /
66a6(mdo sde): 'dzam bu yi ni gling 'di ni/ /mchod rten ci yod kun bshig pas/ /gang gis mdo sde 'di spangs na/ /sdig pa 'di ni khyad par che/ /gang gis gang gA'i bye snyed kyi/ /dgra bcom dag ni bsad pa bas/ /gang gis mdo sde 'di spangs na/ /sdig pa 'di ni khyad par che/ /
66a7(mdo sde): mi bzad pa yi phyi dus la/ /dam pa'i chos ni 'jig pa'i tshe/ /mdo sde 'di ni rab bshad par/ /khyed la su dag spro ba yod/ /de tshe gzhon nu langs nas ni/ /ngu zhing rgyal la 'di skad gsol/ /sangs rgyas thugs kyi sras po yis/ /'di skad seng ge'i sgra yang
66b1(mdo sde): bsgrags/ /rdzogs pa'i sangs rgyas mya ngan 'das/ /mi bzad pa yi phyi dus la/ /lus dang srog kyang rab btang ste/ /bdag gis mdo sde rgyas par bgyi/ /byis pa rnams kyi mi bden pa/ /brgyad cing spyos pa bzod par bgyi/ /gshe ba dang ni bsdigs pa yang / /'dren
66b2(mdo sde): pa dang du blang bar bgyi/ /byang chub sems dpa' gzhan dag la/ /ngan sems dag ni bskyed pa 'am/ /gang sngon bdag gis sdig pa yi/ /las rnams bgyis pa byang bar bgyi/ /spyi bo la ni phyag bzhag ste/ /sangs rgyas gser gyi mdog 'dra ba/ /de bzhin gshegs
66b3(mdo sde): pa 'jam pa'i dbyangs/ /zla 'od la ni ston pa gsung / /gzhon nu phyi ma'i dus dag la/ /khyod kyis tshangs par spyod pa dang / /srog gi bar chad mi 'byung bar/ /khyod la byin gyis brlab par bya/ /chos smra ba ni gzhan dag kyang / /brgyad brgya po dag langs nas ni/ /phyi ma'i
66b4(mdo sde): dus la bdag cag kyang / /mdo sde 'di ni 'dzin pa lags/ /lha dang klu dang gnod sbyin yang / /bye ba brgyad cu nyer lhags te/ /gzhan yang khrag khrig drug cu rnams/ /'jig rten mgon la 'di skad smra/ /dge slong dag ni 'di rnams las/ /de ring su dag langs pa rnams/ /phyi dus
66b5(mdo sde): de tshe bdag cag gis/ /'dren pa rab tu bsrung bar bgyi/ /mdo sde 'di ni bshad pa'i tshe/ /ston pa yi ni byin rlabs kyis/ /gang gA'i bye ma mnyam pa yi/ /sangs rgyas zhing rnams rab tu g.yos/ /zhing rnams ji snyed rab g.yos pas/ /kun tu sangs rgyas sprul pa dag /
66b6(mdo sde): 'jig rten mgon pos rab bkye ste/ /de dag gis kyang chos rab bstan/ /zhing de so so re rer yang / /sems can bye ba bsam mi khyab/ /de tshe de 'dra'i chos thos nas/ /sangs rgyas kyi ni ye shes bkod/ /sangs rgyas kyi yang zhing 'di nas/ /sems can bye ba dgu bcu
66b7(mdo sde): rnams/ /byang chub kyi ni sems bskyed de/ /sangs rgyas la yang me tog 'thor/ /bskal pa bye ba brgyad cu na/ /bskal pa gcig la thams cad kyang / /rnam par 'dren pa nyid 'gyur zhes/ /de dag mi gtsos lung bstan to/ /dge slong dang ni dge slong ma/ /dge bsnyen
67a1(mdo sde): pha dang dge bsnyen ma/ /srog chags bye ba bdun cu drug /gang dag mdo sde 'di thos pa/ /de dag mi gtsos lung bstan te/ /byang chub spyod pa rab spyod cing / /gang gA'i bye ma mnyam pa yi/ /'jig rten 'dren pa mthong bar 'gyur/ /sangs rgyas ye shes rab
67a2(mdo sde): tshol bas/ /thams cad la yang mchod pa byed/ /mdo sde bla na med pa 'di/ /de dang der yang thos par 'gyur/ /byams pa yi ni sangs rgyas la/ /bla na med pa'i mchod byas te/ /dam pa'i chos mchog bzung nas ni/ /bde ba can du 'gro bar 'gyur/ /gang na sangs rgyas
67a3(mdo sde): rdul bral ba/ /tshe dpag med pa de bzhin gshegs/ /de la byang chub mchog gi phyir/ /mchod pa dag kyang byed par 'gyur/ /mdo sde dam pa 'di thos na/ /ma 'ongs pa yi bskal par ni/ /grangs med bdun cu rtsa gsum du/ /ngan 'gro rnams su yang mi 'gro/ /phyi ma'i
67a4(mdo sde): dus la su dag ni/ /mdo sde dam pa nyan 'gyur zhing / 'chang ngam klog par byed pa yang / /de dag kun gyis nga la mchod/ /ji snyed mdun na 'dug pa rnams/ /thams cad la yang bsgo bya ste/ /ngas ni dka' bas thos pa yi/ /byang chub 'di yang yongs su gtad/ /ting nge
67a5(mdo sde): 'dzin rjes su gtad pa'i le'u ste brgyad pa'o/ / //de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po chos thams cad kyi rang bzhin mnyam pa nyid rnam par spros pa'i ting nge
67a6(mdo sde): 'dzin las yon tan gyi phan yon bsam gyis mi khyab cing dpag tu med pa thos nas mi skrag par 'dod pa dang mi dngang bar 'dod pa dang dngang bar mi 'gyur bar 'dod pas sangs rgyas kyi chos bsam gyis mi khyab pa bstan pa la mkhas par bya'o/ /sangs rgyas kyi chos bsam gyis mi khyab pa la mos
67a7(mdo sde): par bya'o/ /sangs rgyas kyi chos bsam gyis mi khyab pa yongs su dri ba la mkhas par bya'o/ /sangs rgyas kyi chos bsam gyis mi khyab pa yongs su btsal ba la mkhas par bya'o/ /sangs rgyas kyi chos bsam gyis mi khyab pa thos nas mi skrag /mi dngang dngang bar mi 'gyur bar bya'o/ /de skad ces bka'
67b1(mdo sde): stsal pa dang / zla 'od gzhon nur gyur pas bcom ldan 'das ga la ba de logs su thal mo sbyar ba btud de bcom ldan 'das la 'di skad ces gsol to/ /bcom ldan 'das 'di lta ji lta bur na byang chub sems dpa' sems dpa' chen po sangs rgyas kyi chos bsam gyis mi khyab pa bstan pa la
67b2(mdo sde): mkhas pa lags/ sangs rgyas kyi chos bsam gyis mi khyab pa la mos pa dang sangs rgyas kyi chos bsam gyis mi khyab pa yongs su 'dri ba la mkhas pa dang sangs rgyas kyi chos bsam gyis mi khyab pa thos na mi skrag mi dngang dngang bar mi 'gyur ba lags/ de skad ces gsol pa dang / bcom ldan
67b3(mdo sde): 'das kyis zla 'od gzhon nur gyur pa la 'di skad ces bka' stsal to/ /gzhon nu byang chub sems dpa' sems dpa' chen po gang chos thams cad kyi rang bzhin mnyam pa nyid rnam par spros pa'i ting nge 'dzin 'di nyan cing thos nas kyang 'dzin pa dang kun chub par byed pa dang 'chang ba dang klog pa dang
67b4(mdo sde): rab tu 'don pa dang nyon mongs pa med par bsgom pas sgom par byed pa dang / mang du byed pa dang / gzhan la yang rgya cher yang dag par rab tu ston na gzhon nu byang chub sems dpa' sems dpa' chen po de sangs rgyas kyi chos bsam gyis mi khyab pa bstan pa la mkhas par 'gyur ro/ /sangs
67b5(mdo sde): rgyas kyi chos bsam gyis mi khyab pa la mos pa dang sangs rgyas kyi chos bsam gyis mi khyab pa yongs su 'dri ba la mkhas pa dang sangs rgyas kyi chos bsam gyis mi khyab pa thos na mi skrag mi dngang dngang bar mi 'gyur ro/ /yang chos thams cad kyi rang bzhin mnyam pa nyid rnam par spros pa'i ting
67b6(mdo sde): n ge 'dzin las yon tan gyi phan yon bsgrub pa'i tshig 'di bcom ldan 'das kyis zla 'od gzhon nur gyur pa la nges par bstan pa na zla 'od gzhon nur gyur pas chos thams cad kyi rang bzhin mnyam pa nyid rnam par spros pa'i ting nge 'dzin las yon tan gyi phan yon bsgrub pa'i tshig dpag tu med pa
67b7(mdo sde): bsam gyis mi khyab pa bcom ldan 'das las thos nas de'i tshe zla 'od gzhon nur gyur pas chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po 'di rab tu thob bo/ /byang chub sems dpa' sems dpa' chen po grangs med dpag tu med pa yang mngon par shes
68a1(mdo sde): pa chen po thob par gyur to/ /sems can dpag tu med pa yang snying rje chen por 'jug pa la mngon du phyogs pa'i sems skyes so/ /stong gsum gyi stong chen po'i 'jig rten gyi khams 'di yang rnam pa drug tu g.yos/ /rab tu g.yos/ kun tu rab tu g.yos/ 'gul
68a2(mdo sde): rab tu 'gul kun tu rab tu 'gul/ ldeg rab tu ldeg kun tu rab tu ldeg /'khrugs rab tu 'khrugs kun tu rab tu 'khrugs/ chem chem rab tu chem chem kun tu rab tu chem chem/ 'ur 'ur rab tu 'ur 'ur kun tu rab tu 'ur 'ur/ shar phyogs dma' na nub phyogs mtho/ nub
68a3(mdo sde): phyogs dma' na shar phyogs mtho/ byang phyogs dma' na lho phyogs mtho/ lho phyogs dma' na byang phyogs mtho/ mtha' dma' na dbus mtho/ dbus dma' na mtha' mtho zhing / snang ba dpag tu med pa yang 'jig rten du byung / lha'i spos kyi char chen po yang mngon par bab bo/ /
68a4(mdo sde): lha dang lha'i bu ji snyed chos mnyan pa'i phyir 'dus te lhags pa de dag nam mkha' la mngon par 'phags nas chos thams cad kyi rang bzhin mnyam pa nyid rnam par spros pa'i ting nge 'dzin las yon tan gyi phan yon gyi tshig dpag tu med pa 'di dag thos nas lha dang lha'i bu de dag thams cad dga' mgu yi
68a5(mdo sde): rangs te/ rab tu dga' ba dang tshim pa dang yid bde ba skyes nas a la la zhes ga zha sgrogs pa'i sgra byed do/ /lha'i me tog rnam pa sna tshogs kyi me tog gi char chen po 'bebs so/ /lha'i sil snyan bye ba khrag khrig brgya stong du ma yang rab tu rdung ngo / brjod pa gcig pa'i dbyangs kyis tshig
68a6(mdo sde): 'di skad ces 'dzer to/ /a la la bdag cag gis ni rnyed pa legs par rnyed de/ 'di ltar bdag cag gis bcom ldan 'das las yon tan gyi phan yon bsgrub pa'i tshig dpag tu med pa 'di dag thos nas bcom ldan 'das bdag cag thams cad kyang cig char 'thun par byang chub sems
68a7(mdo sde): dpa' sems dpa' chen po zla 'od gzhon nur gyur pas ji ltar chos thams cad kyi rang bzhin mnyam pa nyid rnam par spros pa'i ting nge 'dzin 'di thob pa de bzhin du/ bcom ldan 'das bdag cag thams cad kyis kyang chos thams cad kyi rang bzhin mnyam pa nyid rnam par spros pa'i ting nge 'dzin 'di
68b1(mdo sde): thob par bgyi'o/ /de nas de'i tshe bya rgod kyi phung po'i ri la bcom ldan 'das 'khor rgya mtsho'i nang na chos ston pa la dri za'i bu gtsug phud lnga can zhes bya ba rim gro dang bsnyen bkur bya ba'i phyir sil snyan lnga brgya dang bcas te nam mkha' las babs nas bcom ldan 'das kyi spyan sngar 'dug go/ /de
68b2(mdo sde): nas dri za'i bu gtsug phud lnga can 'di snyam du sems te/ bdag cag gis sum cu rtsa gsum pa'i lha rnams dang lha'i dbang po brgya byin gyi lha'i mdun sa chos bzang na ji lta ba bzhin du rim gro dang bsnyen bkur bya'o/ /glu dbyangs dag ji ltar len pa de bzhin du deng lha'i lha de bzhin gshegs pa dgra
68b3(mdo sde): bcom pa yang dag par rdzogs pa'i sangs rgyas la yang mchod pa'i phyir glu dbyangs rab tu sbyar ro/ /de nas dri za'i bu gtsug phud lnga can sil snyan thogs pa lnga brgya po de dag dang sgra gcig tu sbyar te/ pi bang gi khog pa bai dUr+ya las byas pa dag kyang thogs nas bcom ldan 'das kyi spyan sngar
68b4(mdo sde): blangs so/ /de nas bcom ldan 'das 'di snyam du dgongs te/ rdzu 'phrul mngon par 'du bya ba ji lta bu mngon par 'du byas pas zla 'od gzhon nur gyur pa sangs rgyas kyi chos bsam gyis mi khyab pa nges par rtogs pa la mkhas pa 'thob pa dang / chos thams cad kyi rang bzhin mnyam pa nyid
68b5(mdo sde): rnam par spros pa'i ting nge 'dzin las mi g.yo ba dang / dri za'i bu gtsug phud lnga can la yang rgyud kyi sgra dang glu'i sgra la mkhas pa bstan par 'gyur ba de lta bu'i rdzu 'phrul mngon par 'du bya ba ngas bya'o snyam mo/ /de nas bcom ldan 'das kyis de lta bu'i rdzu 'phrul mngon par 'du bya ba mngon
68b6(mdo sde): par 'du mdzad de/ sangs rgyas kyi mthus sil snyan lnga brgya po shin tu legs par sbyar ba/ legs par blangs pa de dag las bsam gyis mi khyab pa'i don dang ldan pa chos nyid dang ldan pa'i sgra byung ngo / /sangs rgyas kyi chos bsam gyis mi khyab pa nges par rtogs pa'i tshigs su
68b7(mdo sde): bcad pa 'di dag kyang byung ngo / /skra gcig khyon la sangs rgyas mang po ni/ /gang gA'i klung gi bye ma ci yod snyed/ /rgyal ba de dag zhing yang de snyed de/ /de dag mtshan nyid mi 'dra skal mi mnyam/ /skra yi khyon la 'gro ba lnga rnams te/ /sems can dmyal dang dud 'gror
69a1(mdo sde): 'gro ba dang / /gshin rje'i 'jig rten lha dang mi rnams zhugs/ /'dres pa med cing gnod par 'gyur ba'ang med/ /de yi gnas su mtsho dang rgya mtshor bcas/ /chu klung de bzhin mtshe'u dang lteng ka rnams/ /'dres pa med cing gnod par mi 'gyur te/ /de ltar rgyal
69a2(mdo sde): ba'i chos ni bsam mi khyab/ /de yi gnas su ri bo du ma ste/ /khor yug dang ni lhun po rab lhun dang / /btang bzung dang ni btang bzung chen po dang / /'bigs byed bya rgod phung po gangs kyi ri/ /gnas der sems can dmyal ba mi bzad pa/ /tsha dang rab tu tsha ba nyams mi dga'/ /
69a3(mdo sde): de na sems can dmyal skyes tshor ba yi/ /sdug bsngal de dag rjes su myong bar byed/ /de yi gnas na lha yi gzhal med khang / /de dag dpag tshad bcu gnyis dbyangs dga' ba/ /lha rnams stong phrag mang po de dag kyang / /lha yi dga' ba shin tu bde ba myong / /de yi gnas su
69a4(mdo sde): sangs rgyas rnams skye zhing / /'jig rten rig pa'i bstan pa 'bar ba snang / /gang gis rnam dag spyod pa ma sbyangs pa/ /ye shes bral ba dag gis de mi mthong / /de yi gnas nyid na yang chos nub cing / /'dren pa mya ngan 'das pa'i sgra yang thos/ /de yi gnas nyid na yang la la yis/ /
69a5(mdo sde): 'dren pa bzhugs te chos kyang ston ces thos/ /de yi gnas nyid na yang la la dag /tshe tshad lo ni bsam yas bzhugs snyam 'dzin/ /de yi gnas na'ang 'chi ba'i dus byed cing / /ring du mi 'tsho zhes ni sgra yang thos/ /gnas der la la 'di snyam 'du shes te/ /yid kyi 'du shes dang ni
69a6(mdo sde): 'dzin pa yis/ /bde gshegs mthong mchod sangs rgyas mnyes byas snyam/ /skyes pa med cing mchod pa byas pa'ang med/ /mi dag bdag gi khyim na rmi lam bzhin/ /'dod pa'i yon tan dag la dga' myong nas/ /phyir sad nas kyang de yis gdod ma mthong / /de ni rmi lam
69a7(mdo sde): yin par de yis shes/ /de bzhin mthong thos rig dang bye brag phyed/ /'di dag thams cad mi bden rmi lam bzhin/ /gang gis ting 'dzin 'di yang thob gyur pa/ /des ni chos kyi rang bzhin 'di dag shes/ /su la'ang sdug dang mi sdug med pa ni/ /mi de 'jig rten na yang bde
69b1(mdo sde): skyid rtag / su dag nags khrod mngon par dga' ba yi/ /dge sbyong de ni shin tu bde ba myong / /su dag ci la'ang bdag gir bya ba med/ /yongs su 'dzin pa rnam pa kun tu spangs/ /bse ru bzhin du 'jig rten 'di na gnas/ /nam mkha' la ni rlung dag rgyu ba bzhin/ /lam
69b2(mdo sde): rnams bsgoms shing ye shes rab tu zhugs/ /chos rnams thams cad stong pa bdag med par/ /chos rnams 'di dag gang gis rab bsgoms pa/ /de yi spobs pa dag ni mtha' yas 'gyur/ /su dag 'jig rten na ni yid chags med/ /de dag sems ni rtag tu rlung dang 'dra/ /sdug
69b3(mdo sde): dang mi sdug la yang chags pa med/ /'jig rten na ni mi de shin tu skyid/ /mi sdug pa dang 'grogs pa sdug bsngal te/ /sdug pa dang yang bral ba sdug bsngal yin/ /mthar byas 'di gnyis rab tu spangs nas ni/ /mi gang chos la dga' ba de dag skyid/ /gang zhig chos 'di
69b4(mdo sde): thos nas chags byed cing / /chos ma yin pa thos nas khong khro byed/ /nga rgyal rgyags pas bcom pa log pa de/ /nga rgyal dbang gis sdug bsngal rjes su myong / /su dag mnyam pa nyid la rab gnas te/ /rtag tu khengs pa med cing 'dud pa med/ /sdug dang mi sdug pa
69b5(mdo sde): las rab grol ba/ /de dag rtag tu grol yid legs par gnas/ /tshul khrims yongs su dag par rab gnas te/ /bsam gtan bsam mi khyab la rtag gnas shing / /su dag nags khrod zhi bar dga' ba ni/ /de dag nam yang yid gnyis yong mi 'gyur/ /mi bden
69b6(mdo sde): pa la su dag rab zhugs shing / /byis pa 'dod pa'i yon tan rtag tu dga'/ /bya rgod dag ni ro la mos pa bzhin/ /de dag rtag par bdud kyi dbang du 'gro/ /yang pi bang gi sgra de las tshigs su bcad pa mngon par bsgrub pa 'di byung nas zla 'od gzhon nur gyur pas sangs rgyas
69b7(mdo sde): kyi chos bsam gyis mi khyab pa zab mo nges par rtogs pa la mkhas pa rjes su thob bo/ /dri za'i bu gtsug phud lnga can yang sgra'i rjes su 'gro ba'i bzod pa thob par gyur to/ /lha dang mi yi skye dgu sems can dpag tu med pa bla na med pa yang dag par rdzogs pa'i byang chub tu sems
70a1(mdo sde): skyes so/ /sems can dpag tu med pa rnams kyi yang don byas par gyur to/ /sangs rgyas kyi chos bsam gyis mi khyab pa nges par bstan pa'i le'u ste bcu dgu pa'o// //de nas yang bcom ldan 'das kyis zla 'od gzhon nur gyur pa la bka' stsal pa/
70a2(mdo sde): gzhon nu de lta bas na byang chub sems dpa' sems dpa' chen po snying rje chen po la 'jug pa'i chos kyi rnam grangs 'di 'dod pa dang / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas dge ba'i rtsa ba dang bslabs pa dang yon tan gyi tshogs
70a3(mdo sde): thams cad gdon mi za zhing tshul khrims shin tu yongs su dag par bya'o/ /'du 'dzi med pa mang zhing sdig pa'i grogs po yongs su spong ba dang dge ba'i bshes gnyen la rten pa dang yongs su 'dri ba'i rang bzhin can dang chos tshol ba la brtson pa dang chos la don du gnyer ba dang chos 'dod pa dang
70a4(mdo sde): chos la dga' ba dang chos yongs su 'dzin pa dang chos kyi rjes su 'thun pa'i chos la zhugs pa'i byang chub sems dpa' sems dpa' chen pos gzhon nu sems can thams cad la snying rje chen po bskyed de/ bla na med pa yang dag par rdzogs pa'i byang chub tu sems bskyed par bya'o/ /gzhan yang
70a5(mdo sde): gzhon nu byang chub sems dpa' sems dpa' chen po snying rje chen po la 'jug pa'i chos kyi rnam grangs 'di 'dod pa dang myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas brtson 'grus brtsams shing lus dang srog la mi lta bar bya ste/ gang snying rje
70a6(mdo sde): chen po la 'jug pa'i chos kyi rnam grangs 'di ston pa'i dge ba'i bshes gnyen de dag rgyun mi chad par yongs su btsal bar bya/ g.yo med pas bsnyen par bya/ bsten par bya/ rim gror bya ste/ gzhon nu byang chub sems dpa' sems dpa' chen pos dge ba'i bshes gnyen
70a7(mdo sde): dag lhag pa'i bsam pas yongs su btsal nas kyang de dag las snying rje chen po la 'jug pa'i chos kyi rnam grangs 'di mnyan par bya/ gzung bar bya/ kun chub par bya/ bcang bar bya/ klag par bya/ rab tu gdon par bya/ lung mnod cing kha ton du bya/ nyon mongs pa
70b1(mdo sde): med par bsgom pas bsgom par bya/ mang du bya gzhan dag la yang rgya cher rab tu bstan par bya'o/ /gang las snying rje chen po la 'jug pa'i chos kyi rnam grangs 'di thos pa de la dga' ba dang gus pas ston par 'du shes bskyed par bya'o/ /gzhon nu nam byang chub sems dpa' sems
70b2(mdo sde): dpa' chen po dge ba'i bshes gnyen yongs su tshol ba dang sri zhu bya ba dang g.yog bya ba la yid mi skyo bar gyur pa de'i tshe gzhon nu byang chub sems dpa' sems dpa' chen po de bde bar bla na med pa yang dag par rdzogs pa'i byang chub mngon par rdzogs par 'tshang rgya'o/ /bde bar snying rje
70b3(mdo sde): chen po la 'jug pa'i chos kyi rnam grangs 'di 'thob bo/ /gzhon nu de lta bas na mgo dang gos la me 'bar ba bzhin du byas te rtag par dge ba'i bshes gnyen yongs su btsal bar bya/ g.yo med pas bsten par bya/ bsnyen par bya/ rim gror bya'o/ /de ci'i phyir zhe na/
70b4(mdo sde): gzhon nu byang chub sems dpa' sems dpa' chen po rnams kyi bla na med pa yang dag par rdzogs pa'i byang chub kyang dge ba'i bshes gnyen gyi khar las na/ snying rje chen po la 'jug pa'i chos kyi rnam grangs 'di lta ci smos/ gzhon nu de lta bas na khyod kyis dge ba'i bshes
70b5(mdo sde): gnyen yongs su btsal ba dang sri zhu bya ba dang g.yog bya ba la yid yongs su mi skyo bar bya'o zhes gzhon nu khyod kyis rtag tu de ltar bslab par bya'o/ /de nas de'i tshe bcom ldan 'das kyis snying rje chen po la 'jug pa'i chos kyi rnam grangs 'di nyid shin tu brjod pa'i phyir zla 'od
70b6(mdo sde): gzhon nur gyur pa la sngon byung ba bstan pa tshigs su bcad pa'i dbyangs kyis rgya cher yang dag par rab tu bstan to/ /'das pa'i bskal pa bye ba mang po ste/ /dpag tu med cing gzhal med bsam mi khyab/ /de tshe dbang tog rgyal mtshan rgyal po zhes/ /'dren pa rkang gnyis
70b7(mdo sde): gtso bo byung bar gyur/ /des ni ting 'dzin zhi ba 'di bshad de/ /de la mi dang srog dang gang zag med/ /sgyu ma chu bur smig rgyu glog 'dra zhing / /chos rnams thams cad chu yi zla ba bzhin/ /shi nas 'jig rten pha rol 'gro ba yi/ /sems can shed las skyes pa mi
71a1(mdo sde): dmigs kyang / /las rnams byas pa med par mi 'gyur te/ /dkar gnag ji bzhin 'bras bu smin par byed/ /rigs pa'i tshul gyi sgo 'di bzang po ste/ /phra zhing mthong dka' rgyal ba'i spyod yul yin/ /gang la yi ge'i tshig kyang mi dmigs pa/ /sangs rgyas
71a2(mdo sde): byang chub nyid ni bcom ldan mkhyen/ /yangs pa'i gzungs dang ye shes bsags pa ste/ /mdo sde bye ba khrag khrig rnams kyang 'byung / /sangs rgyas bye ba khrag khrig spyod yul te/ /ting 'dzin 'di ni bcom ldan rab tu 'chad/ /'di ni na ba nad las thar byed pa/ /byang chub
71a3(mdo sde): sems dpas bsgrubs pa'i nor yin te/ /sangs rgyas kun gyis bstod cing rab tu bsngags/ /bye ba khrag khrig lha yis rab tu mchod/ /skye bo byis pa kun la yang dag ston/ /mu stegs can gyis rtag par yongs su spangs/ /tshul khrims nor ni mchog tu sangs rgyas
71a4(mdo sde): gsungs/ /nam mkha' la ni glog bzhin chags mi 'gyur/ /gang gis rgyal ba bye ba rab mchod cing / /sbyin dang tshul khrims spyad pa mkhas pa dang / /sngan chad sdig pa'i grogs po spangs pa dag /de dag gi ni bla med pha rol nor/ /de na dge slong chos smra 'dug pa dag /
71a5(mdo sde): tshangs par spyod pa bde gshegs thugs kyi sras/ /rjes su 'thun pa'i chos 'di thos nas ni/ /'jig rten 'dren par sems kyang bskyed par gyur/ /'dren pa dbang tog rgyal mtshan rgyal po yis/ /chos smra de la yang ni tshig gsungs pa/ /dge slong dngos po mchog
71a6(mdo sde): tu bya dka' yis/ /byang chub dam pa mchog la sems skyed cig /nor bu rin chen 'dra bar tshul khrims srungs/ /rjes su 'thun pa'i grogs la rtag par sten/ /sdig pa'i grogs la nam yang ma bsten dang / /sangs rgyas ye shes ring por mi thogs 'thob/ /dbang po tog
71a7(mdo sde): gi rgyal mtshan rgyal ba'i drung / /gang gis byang chub sems mchog bskyed pa ni/ /de dag thams cad chos smrar rab 'gyur te/ /tshangs par spyod pa bde gshegs thugs kyi sras/ /dbang po'i tog gi rgyal mtshan gyi rgyal po'i le'u ste nyi shu pa'o// //
71b1(mdo sde): 'phags pa ting nge 'dzin gyi rgyal po'i mdo/ bam po bdun pa/ de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen pos dge ba'i rtsa ba dang bslab pa dang yon tan gyi chos thams
71b2(mdo sde): cad la gdon mi za bar bya'o/ /'du 'dzi mang ba ma yin par bya'o/ /sdig pa'i grogs po yongs su spangs shing dge ba'i bshes gnyen la rten pa dang yongs su dri ba'i rang bzhin can dang chos yongs su tshol ba la brtson pa dang chos la don du gnyer ba dang chos 'dod pa dang chos la
71b3(mdo sde): dga' ba dang chos yongs su 'dzin pa dang chos dang chos kyi rjes su 'thun pa la zhugs par bya'o/ /des sangs rgyas dang byang chub sems dpa' thams cad la ston par 'du shes bskyed par bya'o/ /gang las chos kyi rnam grangs 'di thos pa de la yang des dga' ba dang gus pas ston par
71b4(mdo sde): 'du shes bskyed par bya'o/ /gzhon nu byang chub sems dpa' sems dpa' chen po gang dge ba'i rtsa ba dang bslab pa dang yon tan gyi chos thams cad gdon mi za ba'i chos kyi rnam grangs 'di yang dag par blangs te gnas na de myur du spobs pa rgyun mi 'chad pa las nges par 'byung bar
71b5(mdo sde): 'gyur ro/ /sangs rgyas kyi chos bsam gyis mi khyab pa la mos par 'gyur ro/ /sangs rgyas kyi chos zab mo la nges par rtogs par 'gyur ro/ /lhar bcas pa'i 'jig rten gyi nem nur dang yid gnyis dang the tshom gyi mun pa sel ba'i phyir snang ba lta bur 'gyur ro/ /de nas
71b6(mdo sde): bcom ldan 'das kyis de'i tshe dge ba'i rtsa ba dang bslab pa dang yon tan gyi chos thams cad nges par bstan pa'i chos kyi rnam grangs 'di brjod pa'i phyir zla 'od gzhon nur gyur pa la sngon byung ba'i gtam gyi rgyud tshigs su bcad pa'i dbyangs kyis yang dag par rab tu bstan pa/ sngon
71b7(mdo sde): byung 'dzam bu'i gling zhes bya ba 'dir/ /g.yel ba med pa'i khye'u mchog gnyis byung ste/ /bde bar gshegs pa'i bstan la rab byung nas/ /bse ru bzhin du nags khrod stug por gnas/ /rdzu 'phrul ldan zhing bsam gtan bzhi rnams thob/ /snyan dngags bstan
72a1(mdo sde): bcos mkhas shing rdzogs pa ste/ /bar snang gi ni rjes dang sa yang rig /de dag nam mkha' la yang thogs med 'gro/ /de dag nags khrod stug po bsil ba der/ /me tog sna tshogs yid du 'ong bas gang / /bya yang sna tshogs mang
72a2(mdo sde): pos bsnyen pa der/ /phan tshun du ni gtam dag rab tu smra/ /rgyal po 'chor zhing song song na/ /sgra grags nas ni nags tshal der 'ongs te/ /rgyal pos chos smra de gnyis mthong nas ni/ /de la mchog tu dga' ba nye bar bzhag /de dang rjes su 'thun pa'i
72a3(mdo sde): gtam byas nas/ /de dag rgyal po'i mdun du 'dug pa dang / /rgyal po de yi dmag mang mtha' yas pa/ /bye ba khrag khrig drug cu nye bar lhags/ /de nas chos smra de dag so so nas/ /rgyal po de la smras pa rgyal rigs nyon/ /sangs rgyas 'byung ba mchog tu rnyed par dka'/ /
72a4(mdo sde): sa yi bdag po rtag tu bag yod gyis/ /tshe ni rtag tu 'gro zhing mi gnas te/ /ri yi chu bo bzhin du myur du 'gro/ /nad dang mya ngan rga bas gzir ba la/ /khyod la dge ba'i lam 'dra skyabs gzhan med/ /rgyal po'i glang po chos rnams bskyang bar gyis/ /stobs bcu ldan pa'i
72a5(mdo sde): bstan pa 'di yang srungs/ /zad pa'i dus la shin tu 'jig pa'i tshe/ /rgyal po'i glang po chos kyi phyogs gnas gyis/ /de ltar de tshe mkhas pa de dag gis/ /rnam pa du mar mi dbang gdams pa byas/ /rgyal po khrag khrig drug cur bcas pa yis/ /de tshe byang chub tu ni
72a6(mdo sde): sems bskyed do/ /de tshe rgyal po'i glang po chos thos nas/ /des shing dge ba'i chos rnams smra ba la/ /rangs shing yid bde dga' ba rab skyes nas/ /rkang pa la yang phyag 'tshal de nas song / /rgyal po de yi dge slong mang po dag /rnyed pa 'dod cing de yi khyim du 'jug /
72a7(mdo sde): de dag de mi 'dra ba'i spyod mthong nas/ /de la rgyal po de ltar ri mo med/ /bstan pa de yang ston pa 'das pa yi/ /de tshe lo yi tha mar gyur pa ste/ /'dzam bu'i gling na snod gyur rab tu nyung / /ma bsdams pa dag shin tu mang po byung / /de nas dge slong mang po brkam zhing chags/ /
72b1(mdo sde): rnyed pa 'dod cing dmigs pa'i lta ba can/ bde gshegs bstan pa rab tu zhig pa'i tshe/ /rgyal po de yang bsgyur cing byed du bcug /chos smra gnyis po 'di ni gsad par gyis/ /'di dag mu stegs chad par smra ba ste/ /yun ring spyod par yang dag 'dzud byed kyang / /
72b2(mdo sde): de dag gang du'ang mya ngan 'da' mi ston/ /las kyang 'jig cing rnam par smin pa 'jig /tshul 'chos 'di dag phung po med ces smra/ /rgyal po 'di dag yul nas spangs nas ni/ /'dir yang chos ni yun ring gnas par 'gyur/ /de dag gi ni tshig thos de yi tshe/ /rgyal po'i glang
72b3(mdo sde): po the tshom byung bar gyur/ /chos smra gnyis po 'di ni gsad par bya/ /btang snyoms bzhag na gnod par 'gyur srid snyam/ /rgyal po de phyir 'brang ba lha mo zhig /tshe rabs snga mar lhan cig spyod pa spyad/ /yun ring dus nas phan 'dod mkhas pa ste/ /de yis rgyal po de la 'di skad
72b4(mdo sde): smras/ /rgyal rigs sdig pa'i grogs po'i tshig dag gis/ /'di lta bu yi sems ni ma skyed cig /dge slong chos smra mkhas pa gnyis po 'di/ /sdig pa'i grogs po'i tshig gis ma spong shig /de dag gis ni nags khrod ci bshad pa/ /shin tu 'jigs pa mi bzad dus
72b5(mdo sde): kyi tshe/ /rgyal po'i glang po chos kyi phyogs gnas kyis/ /mi yi bdag po cung zad mi dran nam/ /rgyal po yang dag tshig gis bskul ba yis/ /de ni rgyal ba'i bstan pa mi gtong gyur/ /de tshe rgyal po'i nu bo ma rungs pa/ /nyen kor rgyal po byed pa des rbad de/ /rgyal po khyod
72b6(mdo sde): kyi gcen ni sdig pa can/ /bdag gi srog kyang nam du 'dod mi byed/ /dge slong gnyis po rig sngags drag ldan pa/ /de dag nam mkha' la yang sngags kyis 'gro/ /de thos nas ni khyod kyi drung du 'ong / /thams cad 'dus te gsol ba 'debs pa ni/ /rig sngags drag ldan
72b7(mdo sde): 'di gnyis myur du sod/ /phyis gdod 'gyod par gyur na ma legs so/ /de tshe rgyal po'i glang po go bgos nas/ /sdig pa'i grogs kyi tshig gis der chas te/ /rgyal po dmag sde kun gyis yongs bskor nas/ /nags nas dge slong gang na yod par lhags/ /rgyal po mi zad
73a1(mdo sde): drag shul sems rig nas/ /klu dang gnod sbyin nags der gnas pa yis/ /rdo dang so phag char phab phyir bskrad de/ /des ni rgyal po sde dang bcas pa btags/ /ltos shig sdig pa'i grogs kyi tshig gis ni/ /de tshe ma rungs rgyal po 'chi dus byas/ /chos
73a2(mdo sde): smra dag la khro ba byas pas na/ /der ni tshe rabs drug cur mnar med song / /rgyal rigs rgyal po gang gis rbad pa yi/ /dge slong dmigs lta mang po de dag kyang / /tshe rabs bye ba brgya phrag bsam yas su/ /sems can dmyal ba'i sdug bsngal myong bar gyur/ /lha mo
73a3(mdo sde): gang gis rgyal po bskul bstan cing / /gang gis chos smra de dag bsrungs pa ni/ /sangs rgyas gang gA'i bye ma mnyam pa mthong / /spyad pa spyod cing de dag mchod pa byas/ /bye ba khrag khrig drug cu mtha' yas pas/ /rgyal po dang ni lhan cig chos thos shing / /byang chub tu
73a4(mdo sde): ni sems mchog bskyed pa dag / 'jig rten khams mang du yang sangs rgyas gyur/ /de dag tshe tshad bskal pa bye ba mang / /de dag ye shes gzhal med bsam mi khyab/ /de dag kun gyis ting 'dzin bzang po 'di/ /bshad nas rkang gnyis gtso bo mya ngan 'das/ /
73a5(mdo sde): tshul khrims tshangs pa yon tan ye shes bsags/ /bla na med pa'i tshig 'di thos nas ni/ /g.yeng ba med par bag yod spyod cig dang / /sangs rgyas ye shes ring por mi thogs 'thob/ /phyogs bcu dag gi de bzhin gshegs pa rnams/ /sems zhi snying rje byams
73a6(mdo sde): pa'i spyan mnga' ba/ /'jig rten kun gyi skyabs dang dpung gnyen mthong / /'jig rten kun tu chos kyi char 'bebs 'gyur/ /gzhon nu khye'u mchog gnyis po byung ba yang / /gzhan yin snyam na de ltar mi blta ste/ /mar me mdzad ni de na gcig tu gyur/ /de tshe
73a7(mdo sde): chos smra gnyis pa nga yin no/ /gang gis rjes su 'thun pa'i chos thos pa/ /rgyal po der yang byams pa de tshe gyur/ /lha mo phan 'dod mkhas pa gang byung ba/ /gzhon nu khyod ni de tshe der gyur to/ /rgyal po de yi nu bo gang byung ba/ /dge slong chos smra 'di gnyis sod cig ces/ /
73b1(mdo sde): dge slong rnyed pa 'dod pas rbad pa ni/ /lha sbyin de yi tshe na der gyur to/ /sngon byung ba'i le'u zhes bya ste nyi shu gcig pa'o// //de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen
73b2(mdo sde): po ting nge 'dzin 'di 'dod pa dang / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas lus dang srog la ma chags par bya'o/ /de ci'i phyir zhe na/ gzhon nu lus dang srog la chags pa'i phyir sems can rnams mi dge ba'i las mngon
73b3(mdo sde): par 'du byed par 'gyur ro/ /gzhon nu byang chub sems dpa' sems dpa' chen po lus dang srog la ma chags pa rnams la ni bla na med pa yang dag par rdzogs pa'i byang chub kyang rnyed par mi dka' na ting nge 'dzin 'di lta ci smos/ gzhon nu de lta bas na lus dang srog la yang ma chags par bya'o/ /
73b4(mdo sde): zhes de ltar khyod kyis bslab par bya'o/ /de la 'di skad ces bya ste/ rtag tu khor mor rnag gi lus 'di la/ /byis pa rnams ni rab tu chags byed de/ /srog la 'ju zhing bde ba 'dod pa'i phyir/ /mi mkhas pa dag rtag tu sdig pa byed/ /su dag snying po med pa'i lus srog la/ /
73b5(mdo sde): lhag par chags pa yod pa ma yin pa/ /de dag gis ni bdud kyi sde bcom ste/ /byang chub shing drung byang chub rab tu rtogs/ /su dag bdag med stong pa'i lus rnams dang / /srog kyang rmi lam g.yo ba zil pa 'dra/ /'di gnyis la ni chags par byed 'gyur ba/ /de dag shi
73b6(mdo sde): 'phos sems can dmyal bar 'gro/ /lus nges par bstan pa'i le'u ste nyi shu gnyis pa'o// //de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po ting nge 'dzin 'di 'dod pa dang
73b7(mdo sde): myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas de bzhin gshegs pa ni gzugs kyi skur mi blta'o/ /de ci'i phyir zhe na/ sangs rgyas bcom ldan 'das rnams ni chos kyi skus rab tu phye ba yin te/ gzugs kyi skus rab
74a1(mdo sde): tu phye ba ma yin no/ /gzhon nu de la byang chub sems dpa' sems dpa' chen po de bzhin gshegs pa'i sku la smon par 'dod pa dang / de bzhin gshegs pa'i sku shes par 'dod pas ting nge 'dzin 'di gzung bar bya/ kun chub par bya/ bcang bar bya/ bklag par bya/
74a2(mdo sde): rab tu gdon par bya/ lung mnod cing kha ton du bya/ bsgom par bya bsgom pa'i sbyor ba la rjes su brtson par bya/ gzhan dag la yang rgya cher rab tu bstan par bya'o/ /gzhon nu de bzhin gshegs pa'i sku ni bsod nams brgya pa las skyes pa'i blo dang don gcig tu bstan pa yin
74a3(mdo sde): te/ chos las skyes pa/ mtshan ma med pa/ mtshan ma thams cad dang bral ba/ zab pa tshad med pa tshad med pa'i chos mtshan ma med pa'i ngo bo nyid mtshan ma thams cad rnam par bshig pa/ mi g.yo ba mi gnas pa shin tu nam mkha'i ngo bo nyid/ mi snang ba mig gi lam las
74a4(mdo sde): yang dag par 'das pa ni chos kyi skur rab tu shes par bya ste/ bsam gyis mi khyab pa/ bsam pa'i sa dang bral ba/ bde ba dang sdug bsngal gyis mi skyod pa/ spros pa thams cad las yang dag par 'das pa/ gnas med pa/ sangs rgyas kyi ye shes la smon par 'dod pa
74a5(mdo sde): rnams kyi sgra las shin tu 'das pa'i snying po ste 'dod chags las yang dag par 'das pa/ dbyer mi phyed pa ste zhe sdang las yang dag par 'das pa brtan pa ste/ gti mug las yang dag par 'das pa stong pa nyid du bstan pas nges par bstan pa ma skyes pa skye ba las yang dag par 'das
74a6(mdo sde): pa/ tha snyad du brtags pa/ mya ngan las 'das pa bye brag med pa/ sgras mya ngan las 'das pa dbyangs kyis zhi ba/ brdas mtshungs par gyur pa/ don dam pas brdar gyur pa/ yang dag pa ji lta ba'i tshig gis don dam pa/ yongs su gdung ba med pas bsil ba/
74a7(mdo sde): gnas med pa/ gzhal du med pa/ kha dog bstan pas mu med pa/ mngon par shes pa chen po yongs su sbyang ba las byung ba ste/ gzhon nu de ni de bzhin gshegs pa'i sku zhes bya'o/ /de nas bcom ldan 'das kyis de'i tshe tshigs su bcad pa 'di dag gsungs so/ /'di
74b1(mdo sde): 'dra'i 'jig rten mgon po'i sku/ /su dag shes par 'dod pa ni/ /ting 'dzin 'di ni sgom gyis dang / /sangs rgyas sku ni shes par 'gyur/ /sangs rgyas sku ni dag pa ste/ /bsod nams brgya skyes 'od kyang gsal/ /de ni bar snang mtshungs pa ste/ /de la tha dad bya ba med/ /
74b2(mdo sde): sangs rgyas byang chub ci 'dra ba/ /mtshan rnams kyang ni de 'dra ste/ /de yi mtshan rnams ci 'dra ba/ /de yi sku yang de 'dra'o/ /sku ni byang chub mtshan nyid de/ /sangs rgyas zhing yang de 'dra zhing / /stobs dang rnam thar bsam gtan yang / /de dag thams cad mtshan nyid gcig /
74b3(mdo sde): de ltar sangs rgyas 'byung 'gyur te/ /'jig rten mgon po'i de 'dra bas/ /sus kyang sha yi mig gis ni/ /nam yang mthong bar mi nus so/ /mang po dag kyang 'di skad smra/ /ngas ni 'jig rten 'dren pa mthong / /sku yang gser gyi kha dog la/ /'jig rten thams cad snang
74b4(mdo sde): bar mdzad/ /sangs rgyas dag gi byin rlabs dang / /mthu dang rnam par sprul pa yis/ /de ltar mtshan gyis spras pa yi/ /sku dag shin tu snang ba yin/ /bongs tshod khrun dang sboms su yang / /sangs rgyas sku ni bshad mod kyis/ /sku yi tshad ni ma rnyed de/ /de phyir bsam gyis mi
74b5(mdo sde): khyab bo/ /sangs rgyas sku ni 'di tsam zhes/ /gal te tshad kyang rnyed gyur na/ /lha dag dang ni mi rnams dang / /ston pa bye brag med par 'gyur/ /mnyam par gzhag pa'i sems kyi ni/ /rnam par smin pa'ang de yi mtshan/ /ming dang gzugs kyang de 'dra mtshan/ /rnam par
74b6(mdo sde): dag cing 'od gsal 'gyur/ /ji ltar 'jig rten mgon po yis/ /bskal pa bye bar bsnyen pa ltar/ /sus kyang ting 'dzin zhi ba 'di/ /nam yang goms par ma byas so/ /dkar po'i chos ni mang po yis/ /ting 'dzin 'di ni bskyed pa ste/ /ting 'dzin 'di ni rgya che bas/ /
74b7(mdo sde): nga yi lus kyang mi snang ngo / /gang gi sems ni ci 'dra ba/ /ming dang gzugs kyang de 'dra ste/ /rang bzhin med pa'i sems kyi ni/ /ming dang gzugs kyang mtshan de 'dra/ /ming dang gzugs la gang gi ni/ /'du shes rags pa 'jug pa yang / /skal pa mi mnyam 'du shes
75a1(mdo sde): kyis/ /rags pa'i sems kyang skye bar 'gyur/ /ming dang gzugs la su dag gi/ /'du shes phra mo 'jug pa ni/ /ming dang gzugs la ma chags pas/ /sems ni rab tu 'od gsal 'gyur/ /ngas dran sngon gyi tshe rabs ni/ /grangs med pa dag bdun du yang / /
75a2(mdo sde): sdig pa'i 'du shes gsum po dag /nam yang skyes par ma gyur to/ /nga yi sems ni zag med de/ /bskal pa bye ba bsam yas su/ /sems can rnams kyi don byed kyang / /nga yi lus ni mi snang ngo / /ji ltar gang gi dngos po las/ /yid kyang rnam par grol gyur pa/ /de dag
75a3(mdo sde): de yi dngos po dang / /phyir yang phrad par mi 'gyur ro/ /dngos po kun las rnam pa kun/ /nga yi rnam shes rnam grol te/ /sems kyi rang bzhin shes pas na/ /phyir yang ye shes 'byung bar 'gyur/ /zhing rnams bye ba phrag stong du/ /nga yi sprul pa dag kyang 'gro/ /sems can
75a4(mdo sde): rnams kyi don kyang byed/ /de la lus kyang rnyed mi 'gyur/ /mtshan nyid med cing mtshan ma med/ /ji ltar nam mkha' de bzhin du/ /nga yi sku yang brjod med cing / /shes par dka' bar rab tu bstan/ /dpa' bo chen po chos kyi sku/ /sku ni chos las skyes pa ste/ /gzugs
75a5(mdo sde): kyi skur ni nam du yang / /rgyal ba gdags par yong mi nus/ /ji ltar bshad pa 'di dag kyang / /thos nas dga' bar 'gyur ba ni/ /de la sdig can bdud kyis kyang / /klan ka rnyed par mi 'gyur ro/ /zab mo yi ni chos thos nas/ /de la skrag pa mi 'byung ste/ /de ni srog
75a6(mdo sde): gi phyir du yang / /sangs rgyas byang chub spong mi byed/ /mdo sde bye ba phrag stong gi/ /yang dag bstan pa shes par 'gyur/ /gang dang gang du song bar yang / /'jig rten dag la snang bar 'gyur/ /gzhon nu de la de bzhin gshegs pa'i sku ni mtshan ma dang las kyis kyang shes
75a7(mdo sde): par sla ba ma yin te/ sngon po'am kha dog sngon po'am/ sngon po lta bur ston pa'am/ 'od sngon po 'byung ba'am/ ser po'am/ kha dog ser po'am/ ser po lta bur ston pa'am/ 'od ser po 'byung ba'am/ dmar po'am/ kha dog dmar po'am/ dmar po lta bur
75b1(mdo sde): ston pa'am/ 'od dmar po 'byung ba'am/ dkar po'am/ kha dog dkar po'am/ dkar po lta bur ston pa'am/ 'od dkar po 'byung ba'am/ le brgan nam/ kha dog le brgan nam/ le brgan lta bur ston pa'am/ 'od le brgan 'byung ba'am/ shel lam/ shel gyi kha
75b2(mdo sde): dog gam/ shel lta bur ston pa'am/ shel gyi 'od 'byung ba'am/ me'am/ me'i kha dog gam/ me lta bur ston pa'am/ me'i 'od 'byung ba'am/ mar gyi snying po'am/ mar gyi kha dog gam/ mar lta bur ston pa'am/ mar gyi 'od 'byung ba'am/ gser ram/ gser gyi
75b3(mdo sde): kha dog gam/ gser lta bur ston pa'am/ gser gyi 'od 'byung ba'am/ bai dUr+ya'am/ bai dUr+ya'i kha dog gam/ bai dUr+ya lta bur ston pa'am/ bai dUr+ya'i 'od 'byung ba'am/ glog gam/ glog gi kha dog gam/ glog lta bur ston pa'am/ glog gi 'od 'byung ba'am/ tshangs
75b4(mdo sde): pa'am/ tshangs pa'i kha dog gam/ tshangs pa lta bur ston pa'am/ tshangs pa'i 'od 'byung ba'am/ lha'am/ lha'i kha dog gam/ lha lta bur ston pa'am/ lha'i 'od 'byung ba'o/ /zhes shes par sla ba ma yin no/ /gzhon nu de ltar de bzhin gshegs pa'i sku ni dag pa ste/ mtshan
75b5(mdo sde): ma dag gis bsam par bya ba ma yin pa/ bsam gyis mi khyab par bstan pa/ mtshan ma thams cad kyis kyang bstan par bya ba ma yin pa/ bsam gyis mi khyab par bstan pa ste/ rnam pa thams cad bsam gyis mi khyab cing dpag tu med pa zhes bya ba ma gtogs par lha dang bcas
75b6(mdo sde): pa'i 'jig rten gyis kyang gzugs kyi sku yongs su rdzogs pas sku'i tshad gzung bar sla ba ma yin no/ /de nas bcom ldan 'das kyis de'i tshe tshigs su bcad pa 'di dag gsungs so/ /'jig rten khams kyi rdul phran dang / /rdul du ming yang ston pa dang / /mtshe'u dang rdzing dang
75b7(mdo sde): lting ka dang / /rgya mtsho na yang ji snyed chu/ /'di snyed rdul phran yod do zhes/ /de dag la ni mtha' mi rnyed/ /rgya mtsho la ni skra rtse yis/ /chu thigs gzhal bar nus kyang ni/ /'jig rten mgon po'i dpe nyid du/ /yang dag bstan par mi rung ngo / /chu yi thigs pa
76a1(mdo sde): dpag med cing / /de bzhin rab tu phra ba'i rdul/ /de bas sems can gcig gi yang / /shin tu mang du ngas mthong ste/ /mos pa dang ni sems bskyed pa/ /du ma dag ni shes mi sla/ /ngas ni sku yi yon tan dag /yang dag pa ni gang bstan pa/ /sems
76a2(mdo sde): can kun gyi mos pa yang / /de dag dpe ru bzod mi 'gyur/ /mtshan ma dang ni las rnams dang / /kha dog snang ba 'di 'dra zhes/ /sangs rgyas kyi ni shes mi nus/ /nga yi bye brag de 'dra'o/ /sangs rgyas mtshan ma bral ba ste/ /chos kyi sku yis rab tu phye/ /zab cing
76a3(mdo sde): dpag tu med pa ste/ /de phyir sangs rgyas bsam mi khyab/ /sangs rgyas bsam du med pa yi/ /sangs rgyas sku yang bsam du med/ /sku de bsam du med pa yi/ /chos kyi sku yis rab tu phye/ /sangs rgyas sku ni sems kyis kyang / /bsam par bzod pa ma yin te/ /
76a4(mdo sde): de ltar de yi sku la yang / /tshad kyang nye bar mi dmigs so/ /chos rnams de dag dpag tu med/ /bskal pa bye bar bsnyen pas na/ /de phyir nga yi lus kyang ni/ /'od gsal bsam du med pa grub/ /sems can kun gyis gzung du med/ /tshad kyis gzung bya ma yin
76a5(mdo sde): te/ /de lta sangs rgyas sku dag ni/ /tshad med bsam gyis mi khyab pa/ /tshad med pa yi chos dag gis/ /de la tshad ni brtag tu med/ /ma brtags pa yi chos dag gis/ /de ltar sangs rgyas ma brtags so/ /rtog pa dag ni tshad du bstan/ /rtog pa
76a6(mdo sde): med pa tshad med yin/ /mi rtog rtog dang bral bas na/ /de phyir sangs rgyas bsam du med/ /ji ltar nam mkha' tshad med la/ /sus kyang gzhal du mi nus pa/ /de bzhin sangs rgyas sku dag kyang / /nam mkha' nyid dang 'dra zhing mtshungs/ /sangs rgyas sku ni
76a7(mdo sde): de lta bur/ /gang gis rig pa rgyal ba'i sras/ /de dag bsam gyis mi khyab pa/ /sangs rgyas 'jig rten mgon por 'gyur/ /de bzhin gshegs pa'i sku nges par bstan pa'i le'u ste nyi shu gsum pa'o// //de nas yang bcom ldan 'das
76b1(mdo sde): kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po gang ci nas kyang bdag gis so so yang dag par rig pa bzhi mngon sum du bya bar 'dod de/ bzhi gang zhe na/ 'di lta ste/ don so so yang dag par rig pa dang chos
76b2(mdo sde): so so yang dag par rig pa dang nges pa'i tshig so so yang dag par rig pa dang spobs pa so so yang dag par rig pa 'di bzhi mngon sum du bya'o snyam na/ gzhon nu byang chub sems dpa' sems dpa' chen po des ting nge 'dzin 'di gzung bar bya/ kun chub par bya/ bcang bar bya/ bklag
76b3(mdo sde): par bya/ rab tu gdon par bya/ lung mnod cing kha ton du bya/ nyon mongs pa med par bsgom pas bsgom par bya/ gzhan la yang rgya cher rab tu bstan par bya/ bsgom pa'i rnal 'byor la rjes su brtson par bya'o/ /gzhon nu de la chos so so yang dag par rig pa gang zhe na/
76b4(mdo sde): gzhon nu gzugs su brjod pa ji snyed yod pa gzhon nu de bzhin gshegs pa'i bsngags pa brjod pa yang de snyed do/ /de bzhin du tshor ba dang 'du shes dang 'du byed rnams ji snyed pa dang gzhon nu rnam par shes pa'i brjod pa ji snyed pa de bzhin gshegs pa'i bsngags pa brjod pa yang
76b5(mdo sde): de snyed de/ gzhon nu de ltar gzugs su brjod pa mtha' yas mu med bsam gyis mi khyab pa de bzhin du de bzhin gshegs pa'i bsngags pa brjod pa yang bsam gyis mi khyab ste/ de bzhin du tshor ba dang 'du shes dang 'du byed rnams dang gzhon nu 'di ltar rnam par shes pa'i brjod pa
76b6(mdo sde): mtha' yas mu med de/ bsam gyis mi khyab pa de bzhin du de bzhin gshegs pa'i bsngags pa brjod pa yang bsam gyis mi khyab po/ /gzhon nu de ltar 'dus byas la 'ang nyes pa grangs med/ mya ngan las 'das pa la yang phan yon grangs med de/ de bzhin gshegs pa'i
76b7(mdo sde): bsngags pa yang grangs med do/ /gzhon nu 'di ltar mya ngan las 'das pa'i ming ji snyed yod pa'i de bzhin gshegs pa'i bsngags pa yang de snyed do/ /gzhon nu 'di ltar mya ngan 'das pa'i ming grangs med de/ de bzhin gshegs pa'i bsngags pa yang grangs med do/ /
77a1(mdo sde): gzhon nu 'di bzhi ni de bzhin gshegs pa'i bsngags pa brjod pa bsam gyis mi khyab par brjod pa ste/ de dag mthar phyin pa'i gnas su bstan par sla ba ni ma yin no/ /bzhi gang zhe na/ 'di lta ste/ 'du byed brjod pa bsam gyis mi khyab pa dang dbyangs
77a2(mdo sde): brjod pa bsam gyis mi khyab pa dang kun nas nyon mongs pa brjod pa bsam gyis mi khyab pa dang rnam par byang ba brjod pa bsam gyis mi khyab pa ste/ gzhon nu de dag ni de bzhin gshegs pa'i bsngags pa brjod pa bsam gyis mi khyab pa brjod pa bzhi'o/ /gzhon nu 'di bzhi ni
77a3(mdo sde): de bzhin gshegs pa'i brjod pa bsam gyis mi khyab pa/ bsam gyis mi khyab par bstan pa ste/ de dag ni mthar phyin pa'i gnas su bstan par sla ba ma yin no/ /bzhi gang zhe na/ bzhi po de dag nyid de/ de bzhin du rgyas par bstan par bya'o/ /gzhon nu 'di
77a4(mdo sde): dag ni byang chub sems dpa' rnams kyi tshul bzhi ste/ bzhi gang zhe na/ 'du byed kyi tshul bsam gyis mi khyab pa dang 'du byed yongs su bshad pa'i tshul bsam gyis mi khyab pa dang kun nas nyon mongs pa'i tshul bsam gyis mi khyab pa dang rnam par byang ba'i tshul bsam gyis
77a5(mdo sde): mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi rigs pa bzhi ste/ bzhi gang zhe na/ 'du byed kyi rigs pa bsam gyis mi khyab pa dang 'du byed yongs su bshad pa'i rigs pa bsam gyis mi khyab pa dang / kun nas nyon mongs pa'i
77a6(mdo sde): rigs pa bsam gyis mi khyab pa dang rnam par byang ba'i rigs pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi sgo bzhi ste/ bzhi gang zhe na/ 'du byed kyi sgo bsam gyis mi khyab pa dang 'du byed yongs su bshad pa'i sgo
77a7(mdo sde): bsam gyis mi khyab pa dang kun nas nyon mongs pa'i sgo bsam gyis mi khyab pa dang rnam par byang ba'i sgo bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi nges par bstan pa bzhi ste/ bzhi gang zhe na/ 'du byed nges
77b1(mdo sde): par bstan pa bsam gyis mi khyab pa dang 'du byed yongs su bshad pa nges par bstan pa bsam gyis mi khyab pa dang kun nas nyon mongs pa'i nges par bstan pa bsam gyis mi khyab pa dang rnam par byang ba nges par bstan pa bsam gyis mi khyab pa dang 'di bzhi'o/ /gzhon nu
77b2(mdo sde): 'di dag ni byang chub sems dpa' rnams kyi sgra bzhi ste/ bzhi gang zhe na/ 'du byed kyi sgra bsam gyis mi khyab pa dang 'du byed yongs su bshad pa'i sgra bsam gyis mi khyab pa dang kun nas nyon mongs pa'i sgra bsam gyis mi khyab pa dang rnam par byang ba'i sgra bsam gyis mi khyab pa
77b3(mdo sde): dang 'di bzhi'o/ /gzhon nu 'di dag ni byang chub sems dpa' rnams kyi tshig bzhi ste/ bzhi gang zhe na/ 'du byed kyi tshig bsam gyis mi khyab pa dang 'du byed yongs su bshad pa'i tshig bsam gyis mi khyab pa dang kun nas nyon mongs pa'i tshig bsam gyis mi khyab pa dang rnam par byang ba'i
77b4(mdo sde): tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi tshig gi lam bzhi ste/ bzhi gang zhe na/ 'du byed kyi tshig gi lam bsam gyis mi khyab pa dang 'du byed yongs su bshad pa'i tshig gi lam bsam gyis mi khyab pa dang kun nas
77b5(mdo sde): nyon mongs pa'i tshig gi lam bsam gyis mi khyab pa dang rnam par byang ba'i tshig gi lam bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi dgongs te bshad pa bzhi ste/ bzhi gang zhe na/ 'du byed kyi dgongs te bshad pa bsam gyis
77b6(mdo sde): mi khyab pa dang 'du byed yongs su bshad pa'i dgongs te bshad pa bsam gyis mi khyab pa dang kun nas nyon mongs pa'i dgongs te bshad pa bsam gyis mi khyab pa dang rnam par byang ba'i dgongs te bshad pa bsam gyis mi khyab pa dang 'di bzhi'o/ /gzhon nu 'di dag ni byang chub
77b7(mdo sde): sems dpa' rnams kyi lha la nges par rtog pa bzhi ste/ bzhi gang zhe na/ 'du byed lha la rtog pa bsam gyis mi khyab pa dang 'du byed yongs su bshad pa lha la rtog pa bsam gyis mi khyab pa dang kun nas nyon mongs pa lha la rtog pa bsam gyis mi khyab pa dang rnam par byang ba
78a1(mdo sde): lha la rtog pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi mi la rtog pa bzhi ste/ bzhi gang zhe na/ 'du byed mi la rtog pa bsam gyis mi khyab pa dang 'du byed yongs su bshad pa mi la rtog pa bsam gyis mi khyab
78a2(mdo sde): pa dang kun nas nyon mongs pa mi la rtog pa bsam gyis mi khyab pa dang rnam par byang ba mi la rtog pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi ming la rtog pa bzhi ste/ bzhi gang zhe na/ 'du byed kyi ming la rtog pa bsam gyis mi
78a3(mdo sde): khyab pa dang 'du byed yongs su bshad pa'i ming la rtog pa bsam gyis mi khyab pa dang kun nas nyon mongs pa'i ming la rtog pa bsam gyis mi khyab pa dang rnam par byang ba'i ming la rtog pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams
78a4(mdo sde): kyi 'jug pa bzhi ste/ bzhi gang zhe na/ 'du byed la 'jug pa bsam gyis mi khyab pa dang 'du byed yongs su bshad pa la 'jug pa bsam gyis mi khyab pa dang kun nas nyon mongs pa la 'jug pa bsam gyis mi khyab pa dang rnam par byang ba la 'jug pa bsam gyis mi khyab
78a5(mdo sde): pa dang 'di bzhi'o/ /gzhon nu 'di dag ni byang chub sems dpa' rnams kyi sgrol ba bzhi ste/ bzhi gang zhe na/ 'du byed kyi sgrol ba bsam gyis mi khyab pa dang 'du byed yongs su bshad pa'i sgrol ba bsam gyis mi khyab pa dang kun nas nyon mongs pa'i sgrol ba bsam
78a6(mdo sde): gyis mi khyab pa dang rnam par byang ba'i sgrol ba bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi rdo rje'i tshig bzhi ste/ bzhi gang zhe na/ 'du byed kyi rdo rje'i tshig bsam gyis mi khyab pa dang 'du byed yongs su bshad pa'i
78a7(mdo sde): rdo rje'i tshig bsam gyis mi khyab pa dang kun nas nyon mongs pa'i rdo rje'i tshig bsam gyis mi khyab pa dang rnam par byang ba'i rdo rje'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi gsang sngags kyi tshig bzhi ste/
78b1(mdo sde): bzhi gang zhe na/ 'du byed gsang sngags kyi tshig bsam gyis mi khyab pa dang 'du byed yongs su bshad pa gsang sngags kyi tshig bsam gyis mi khyab pa dang kun nas nyon mongs pa'i gsang sngags kyi tshig bsam gyis mi khyab pa dang rnam par byang ba'i gsang sngags kyi tshig bsam gyis mi
78b2(mdo sde): khyab pa dang 'di bzhi'o/ /gzhon nu 'di dag ni byang chub sems dpa' rnams kyi sgrub pa bzhi ste/ bzhi gang zhe na/ 'du byed sgrub pa bsam gyis mi khyab pa dang 'du byed yongs su bshad pa sgrub pa bsam gyis mi khyab pa dang kun nas nyon mongs pa sgrub pa bsam gyis mi khyab pa dang
78b3(mdo sde): rnam par byang ba sgrub pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi mdo sde'i tshig bzhi ste/ bzhi gang zhe na/ 'du byed mdo sde'i tshig bsam gyis mi khyab pa dang 'du byed yongs su bshad pa mdo sde'i tshig bsam gyis mi khyab pa
78b4(mdo sde): dang kun nas nyon mongs pa mdo sde'i tshig bsam gyis mi khyab pa dang rnam par byang ba mdo sde'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi btags pa'i tshig bzhi ste/ bzhi gang zhe na/ 'du byed btags pa'i tshig
78b5(mdo sde): bsam gyis mi khyab pa dang 'du byed yongs su bshad pa btags pa'i tshig bsam gyis mi khyab pa dang kun nas nyon mongs pa btags pa'i tshig bsam gyis mi khyab pa dang rnam par byang ba btags pa'i tshig bsam gyis mi khyab pa dang 'di bzhi'o/ /gzhon nu 'di dag ni
78b6(mdo sde): byang chub sems dpa' rnams kyi snang ba'i tshig bzhi ste/ bzhi gang zhe na/ 'du byed snang ba'i tshig bsam gyis mi khyab pa dang 'du byed yongs su bshad pa snang ba'i tshig bsam gyis mi khyab pa dang kun nas nyon mongs pa snang ba'i tshig bsam gyis mi khyab pa dang rnam par
78b7(mdo sde): byang ba snang ba'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi gsal ba'i tshig bzhi ste/ bzhi gang zhe na/ 'du byed gsal ba'i tshig bsam gyis mi khyab pa dang 'du byed yongs su bshad pa gsal ba'i tshig
79a1(mdo sde): bsam gyis mi khyab pa dang kun nas nyon mongs pa gsal ba'i tshig bsam gyis mi khyab pa dang rnam par byang ba gsal ba'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi spyod pa'i tshig bzhi ste/ bzhi gang zhe na/
79a2(mdo sde): 'du byed kyi spyod pa'i tshig bsam gyis mi khyab pa dang 'du byed yongs su bshad pa spyod pa'i tshig bsam gyis mi khyab pa dang kun nas nyon mongs pa spyod pa'i tshig bsam gyis mi khyab pa dang rnam par byang ba spyod pa'i tshig bsam gyis mi khyab pa dang 'di bzhi'o/ /gzhon nu 'di dag ni byang
79a3(mdo sde): chub sems dpa' rnams kyi spyad pa'i tshig bzhi ste/ bzhi gang zhe na/ 'du byed kyi spyad pa'i tshig bsam gyis mi khyab pa dang 'du byed yongs su bshad pa spyad pa'i tshig bsam gyis mi khyab pa dang kun nas nyon mongs pa spyad pa'i tshig bsam gyis mi khyab pa dang rnam par byang ba spyad pa'i tshig
79a4(mdo sde): bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi bsam gyis mi khyab pa'i tshig bzhi ste/ bzhi gang zhe na/ 'du byed bsam gyis mi khyab pa'i tshig bsam gyis mi khyab pa dang 'du byed yongs su bshad pa bsam gyis mi khyab pa'i
79a5(mdo sde): tshig bsam gyis mi khyab pa dang kun nas nyon mongs pa bsam gyis mi khyab pa'i tshig bsam gyis mi khyab pa dang rnam par byang ba bsam gyis mi khyab pa'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi mtha' yas pa'i tshig bzhi
79a6(mdo sde): ste/ bzhi gang zhe na/ 'du byed mtha' yas pa'i tshig bsam gyis mi khyab pa dang 'du byed yongs su bshad pa mtha' yas pa'i tshig bsam gyis mi khyab pa dang kun nas nyon mongs pa mtha' yas pa'i tshig bsam gyis mi khyab pa dang rnam par byang ba mtha' yas pa'i tshig bsam gyis mi
79a7(mdo sde): khyab pa dang 'di bzhi'o/ /gzhon nu 'di dag ni byang chub sems dpa' rnams kyi rgyu ba med pa'i tshig bzhi ste/ bzhi gang zhe na/ 'du byed rgyu ba med pa'i tshig bsam gyis mi khyab pa dang 'du byed yongs su bshad pa rgyu ba med pa'i tshig bsam gyis mi khyab pa dang kun nas nyon mongs pa'i rgyu ba med
79b1(mdo sde): pa'i tshig bsam gyis mi khyab pa dang rnam par byang ba rgyu ba med pa'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi mu med pa'i tshig bzhi ste/ bzhi gang zhe na/ 'du byed mu med pa'i tshig bsam gyis mi khyab pa dang 'du byed yongs
79b2(mdo sde): su bshad pa mu med pa'i tshig bsam gyis mi khyab pa dang kun nas nyon mongs pa mu med pa'i tshig bsam gyis mi khyab pa dang rnam par byang ba mu med pa'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi gzhal du med pa'i tshig
79b3(mdo sde): bzhi ste/ bzhi gang zhe na/ 'du byed gzhal du med pa'i tshig bsam gyis mi khyab pa dang 'du byed yongs su bshad pa gzhal du med pa'i tshig bsam gyis mi khyab pa dang kun nas nyon mongs pa gzhal du med pa'i tshig bsam gyis mi khyab pa dang rnam par byang ba gzhal du med pa'i tshig
79b4(mdo sde): bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi grangs med pa'i tshig bzhi ste/ bzhi gang zhe na/ 'du byed grangs med pa'i tshig bsam gyis mi khyab pa dang 'du byed yongs su bshad pa grangs med pa'i tshig bsam gyis mi khyab
79b5(mdo sde): pa dang kun nas nyon mongs pa grangs med pa'i tshig bsam gyis mi khyab pa dang rnam par byang ba grangs med pa'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi dpag tu med pa'i tshig bzhi ste/ bzhi gang zhe na/ 'du byed
79b6(mdo sde): dpag tu med pa'i tshig bsam gyis mi khyab pa dang 'du byed yongs su bshad pa dpag tu med pa'i tshig bsam gyis mi khyab pa dang kun nas nyon mongs pa dpag tu med pa'i tshig bsam gyis mi khyab pa dang rnam par byang ba dpag tu med pa'i tshig bsam gyis mi khyab pa dang 'di bzhi'o/ /
79b7(mdo sde): gzhon nu 'di dag ni byang chub sems dpa' rnams kyi tshad med pa'i tshig bzhi ste/ bzhi gang zhe na/ 'du byed tshad med pa'i tshig bsam gyis mi khyab pa dang 'du byed yongs su bshad pa tshad med pa'i tshig bsam gyis mi khyab pa dang kun nas nyon mongs pa tshad med pa'i tshig
80a1(mdo sde): bsam gyis mi khyab pa dang rnam par byang ba tshad med pa'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi shes pa'i tshig bzhi ste/ bzhi gang zhe na/ 'du byed shes pa'i tshig bsam gyis mi khyab pa dang 'du byed yongs
80a2(mdo sde): su bshad pa shes pa'i tshig bsam gyis mi khyab pa dang kun nas nyon mongs pa shes pa'i tshig bsam gyis mi khyab pa dang rnam par byang ba shes pa'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi shes pa bsags pa bzhi ste/ bzhi
80a3(mdo sde): gang zhe na/ 'du byed kyi shes pa bsags pa bsam gyis mi khyab pa dang 'du byed yongs su bshad pa'i shes pa bsags pa bsam gyis mi khyab pa dang kun nas nyon mongs pa shes pa bsags pa bsam gyis mi khyab pa dang rnam par byang ba shes pa bsags pa bsam gyis mi khyab pa dang 'di
80a4(mdo sde): bzhi'o/ /gzhon nu 'di dag ni byang chub sems dpa' rnams kyi shes pa'i rigs bzhi ste/ bzhi gang zhe na/ 'du byed kyi shes pa'i rigs bsam gyis mi khyab pa dang 'du byed yongs su bshad pa shes pa'i rigs bsam gyis mi khyab pa dang kun nas nyon mongs pa shes pa'i rigs
80a5(mdo sde): bsam gyis mi khyab pa dang rnam par byang ba shes pa'i rigs bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi spobs pa bsags pa bzhi ste/ bzhi gang zhe na/ 'du byed kyi spobs pa bsags pa bsam gyis mi khyab pa dang 'du
80a6(mdo sde): byed yongs su bshad pa'i spobs pa bsags pa bsam gyis mi khyab pa dang / kun nas nyon mongs pa'i spobs pa bsags pa bsam gyis mi khyab pa dang / rnam par byang ba'i spobs pa bsags pa bsam gyis mi khyab pa dang 'di bzhi'o/ /gzhon nu 'di dag ni byang chub sems
80a7(mdo sde): dpa' rnams kyi mdo sde bzhi ste/ bzhi gang zhe na/ 'du byed kyi mdo sde bsam gyis mi khyab pa dang 'du byed yongs su bshad pa'i mdo sde bsam gyis mi khyab pa dang / kun nas nyon mongs pa'i mdo sde bsam gyis mi khyab pa dang rnam par byang ba'i mdo sde bsam gyis mi khyab pa dang
80b1(mdo sde): 'di bzhi'o/ /gzhon nu 'di dag ni byang chub sems dpa' rnams kyi mdo sde bsags pa bzhi ste/ bzhi gang zhe na/ /'du byed kyi mdo sde bsags pa bsam gyis mi khyab pa dang 'du byed yongs su bshad pa'i mdo sde bsags pa bsam gyis mi khyab pa dang kun nas nyon mongs
80b2(mdo sde): pa'i mdo sde bsags pa bsam gyis mi khyab pa dang / rnam par byang ba'i mdo sde bsags pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi mang du thos pa bzhi ste/ bzhi gang zhe na/ 'du byed mang du thos pa bsam gyis mi khyab
80b3(mdo sde): pa dang 'du byed yongs su bshad pa'i mang du thos pa bsam gyis mi khyab pa dang / kun nas nyon mongs pa mang du thos pa bsam gyis mi khyab pa dang rnam par byang ba mang du thos pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi
80b4(mdo sde): nor bzhi ste/ bzhi gang zhe na/ 'du byed kyi nor bsam gyis mi khyab pa dang 'du byed yongs su bshad pa'i nor bsam gyis mi khyab pa dang / kun nas nyon mongs pa'i nor bsam gyis mi khyab pa dang rnam par byang ba'i nor bsam gyis mi khyab pa dang 'di bzhi'o/ /gzhon
80b5(mdo sde): nu 'di dag ni byang chub sems dpa' rnams kyi bslab pa bzhi ste/ bzhi gang zhe na/ 'du byed kyi bslab pa bsam gyis mi khyab pa dang 'du byed yongs su bshad pa'i bslab pa bsam gyis mi khyab pa dang / kun nas nyon mongs pa'i bslab pa bsam gyis mi khyab pa dang rnam
80b6(mdo sde): par byang ba'i bslab pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi spyod yul bzhi ste/ bzhi gang zhe na/ 'du byed kyi spyod yul bsam gyis mi khyab pa dang 'du byed yongs su bshad pa'i spyod yul bsam gyis mi khyab pa dang /
80b7(mdo sde): kun nas nyon mongs pa'i spyod yul bsam gyis mi khyab pa dang rnam par byang ba'i spyod yul bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi las bzhi ste/ bzhi gang zhe na/ 'du byed kyi las bsam gyis mi khyab pa dang 'du
81a1(mdo sde): byed yongs su bshad pa'i las bsam gyis mi khyab pa dang kun nas nyon mongs pa'i las bsam gyis mi khyab pa dang rnam par byang ba'i las bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi spobs pa bzhi ste/ bzhi gang zhe na/
81a2(mdo sde): 'du byed kyi spobs pa bsam gyis mi khyab pa dang 'du byed yongs su bshad pa'i spobs pa bsam gyis mi khyab pa dang kun nas nyon mongs pa'i spobs pa bsam gyis mi khyab pa dang rnam par byang ba'i spobs pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa'
81a3(mdo sde): rnams kyi lam bsgom pa bzhi ste/ bzhi gang zhe na/ 'du byed kyi lam bsgom pa bsam gyis mi khyab pa dang 'du byed yongs su bshad pa'i lam bsgom pa bsam gyis mi khyab pa dang / kun nas nyon mongs pa'i lam bsgom pa bsam gyis mi khyab pa dang rnam par byang ba'i lam
81a4(mdo sde): bsgom pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi kun nas nyon mongs pa'i shes pa bzhi ste/ bzhi gang zhe na/ 'du byed kun nas nyon mongs pa shes pa bsam gyis mi khyab pa dang 'du byed yongs su bshad pa kun nas nyon mongs pa
81a5(mdo sde): shes pa bsam gyis mi khyab pa dang kun nas nyon mongs pa kun nas nyon mongs pa shes pa bsam gyis mi khyab pa dang rnam par byang ba kun nas nyon mongs pa shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi 'bras bu yod pa'i shes pa bzhi ste/ bzhi
81a6(mdo sde): gang zhe na/ 'du byed kyi 'bras bu yod pa'i shes pa bsam gyis mi khyab pa dang 'du byed yongs su bshad pa'i 'bras bu yod pa'i shes pa bsam gyis mi khyab pa dang kun nas nyon mongs pa'i 'bras bu yod pa'i shes pa bsam gyis mi khyab pa dang rnam par byang ba'i 'bras bu yod pa'i shes
81a7(mdo sde): pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi ma rig pa shes pa bzhi ste/ bzhi gang zhe na/ 'du byed kyi ma rig pa shes pa bsam gyis mi khyab pa dang 'du byed yongs su bshad pa'i ma rig pa shes pa bsam gyis mi khyab pa dang / kun
81b1(mdo sde): nas nyon mongs pa'i ma rig pa shes pa bsam gyis mi khyab pa dang rnam par byang ba'i ma rig pa shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi sdug bsngal shes pa bzhi ste/ bzhi gang zhe na/ 'du byed kyi sdug bsngal
81b2(mdo sde): shes pa bsam gyis mi khyab pa dang 'du byed yongs su bshad pa'i sdug bsngal shes pa bsam gyis mi khyab pa dang / kun nas nyon mongs pa'i sdug bsngal shes pa bsam gyis mi khyab pa dang rnam par byang ba'i sdug bsngal shes pa bsam gyis mi khyab pa dang 'di bzhi'o/ /gzhon
81b3(mdo sde): nu 'di dag ni byang chub sems dpa' rnams kyi yid mi bde ba shes pa bzhi ste/ bzhi gang zhe na/ 'du byed kyi yid mi bde ba shes pa bsam gyis mi khyab pa dang 'du byed yongs su bshad pa'i yid mi bde ba shes pa bsam gyis mi khyab pa dang / kun nas nyon mongs pa'i yid mi
81b4(mdo sde): bde ba shes pa bsam gyis mi khyab pa dang rnam par byang ba'i yid mi bde ba shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi dbul po shes pa bzhi ste/ bzhi gang zhe na/ 'du byed kyi dbul po shes pa bsam gyis mi
81b5(mdo sde): khyab pa dang 'du byed yongs su bshad pa'i dbul po shes pa bsam gyis mi khyab pa dang / kun nas nyon mongs pa'i dbul po shes pa bsam gyis mi khyab pa dang rnam par byang ba'i dbul po shes pa bsam gyis mi khyab pa dang 'di bzhi'o/ /gzhon nu 'di dag ni byang chub
81b6(mdo sde): sems dpa' rnams kyi skye ba shes pa bzhi ste/ bzhi gang zhe na/ 'du byed kyi skye ba shes pa bsam gyis mi khyab pa dang 'du byed yongs su bshad pa'i skye ba shes pa bsam gyis mi khyab pa dang / kun nas nyon mongs pa'i skye ba shes pa bsam gyis mi khyab pa dang rnam par
81b7(mdo sde): byang ba'i skye ba shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi nang shes pa bzhi ste/ bzhi gang zhe na/ 'du byed kyi nang shes pa bsam gyis mi khyab pa dang 'du byed yongs su bshad pa'i nang shes pa bsam gyis
82a1(mdo sde): mi khyab pa dang / kun nas nyon mongs pa'i nang shes pa bsam gyis mi khyab pa dang rnam par byang ba'i nang shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi phyi rol shes pa bzhi ste/ bzhi gang zhe na/ 'du byed kyi phyi
82a2(mdo sde): rol shes pa bsam gyis mi khyab pa dang 'du byed yongs su bshad pa'i phyi rol shes pa bsam gyis mi khyab pa dang / kun nas nyon mongs pa'i phyi rol shes pa bsam gyis mi khyab pa dang rnam par byang ba'i phyi rol shes pa bsam gyis mi khyab pa dang 'di bzhi'o/ /gzhon nu 'di dag ni byang chub
82a3(mdo sde): sems dpa' rnams kyi ngo tsha shes pa'i ye shes bzhi ste/ bzhi gang zhe na/ 'du byed kyi ngo tsha shes pa'i ye shes bsam gyis mi khyab pa dang 'du byed yongs su bshad pa'i ngo tsha shes pa'i ye shes bsam gyis mi khyab pa dang / kun nas nyon mongs pa'i ngo tsha shes pa'i ye shes bsam gyis
82a4(mdo sde): mi khyab pa dang rnam par byang ba'i ngo tsha shes pa'i ye shes bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi bden pa shes pa bzhi ste/ bzhi gang zhe na/ 'du byed kyi bden pa shes pa bsam gyis mi khyab pa dang 'du byed yongs su bshad
82a5(mdo sde): pa'i bden pa shes pa bsam gyis mi khyab pa dang / kun nas nyon mongs pa'i bden pa shes pa bsam gyis mi khyab pa dang rnam par byang ba'i bden pa shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi srid pa shes pa bzhi ste/
82a6(mdo sde): bzhi gang zhe na/ 'du byed kyi srid pa shes pa bsam gyis mi khyab pa dang 'du byed yongs su bshad pa'i srid pa shes pa bsam gyis mi khyab pa dang / kun nas nyon mongs pa'i srid pa shes pa bsam gyis mi khyab pa dang rnam par byang ba'i srid pa shes pa bsam gyis mi khyab pa dang 'di
82a7(mdo sde): bzhi'o/ /gzhon nu 'di dag ni byang chub sems dpa' rnams kyi dngos po shes pa bzhi ste/ bzhi gang zhe na/ 'du byed kyi dngos po shes pa bsam gyis mi khyab pa dang 'du byed yongs su bshad pa'i dngos po shes pa bsam gyis mi khyab pa dang / kun nas nyon mongs pa'i
82b1(mdo sde): dngos po shes pa bsam gyis mi khyab pa dang rnam par byang ba'i dngos po shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi gang zag shes pa bzhi ste/ bzhi gang zhe na/ 'du byed kyi gang zag shes pa bsam gyis mi khyab pa dang 'du byed
82b2(mdo sde): yongs su bshad pa'i gang zag shes pa bsam gyis mi khyab pa dang kun nas nyon mongs pa'i gang zag shes pa bsam gyis mi khyab pa dang rnam par byang ba'i gang zag shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyis dmigs pa
82b3(mdo sde): shes pa bsam gyis mi khyab pa bsam gyis mi khyab par bstan pa bzhi ste/ mthar phyin pa'i gnas su bstan par sla ba ma yin no/ /bzhi gang zhe na/ 'du byed kyi dmigs pa shes pa bsam gyis mi khyab pa dang 'du byed yongs su bshad pa'i dmigs pa shes pa bsam gyis
82b4(mdo sde): mi khyab pa dang / kun nas nyon mongs pa'i dmigs pa shes pa bsam gyis mi khyab pa dang rnam par byang ba'i dmigs pa shes pa bsam gyis mi khyab pa dang / 'di dag ni byang chub sems dpa' rnams kyi dmigs pa shes pa bsam gyis mi khyab pa bsam gyis mi khyab par
82b5(mdo sde): bstan pa bzhi ste/ de dag ni mthar phyin pa'i gnas su bstan par sla ba ma yin no/ /gzungs bzhi ste/ bzhi gang zhe na/ 'di lta ste/ 'du byed thams cad mtha' yas par bshad pa brjod pa de la gang shes pa 'di ni gzungs dang po'o/ /dbyangs mtha' yas par
82b6(mdo sde): bshad pa brjod pa de la gang shes pa 'di ni gzungs gnyis pa'o/ /kun nas nyon mongs pa mtha' yas par bshad pa brjod pa de la gang shes pa 'di ni gzungs gsum pa'o/ /rnam par byang ba'i yon tan gyis phan yon mtha' yas par bshad pa brjod pa de la gang shes
82b7(mdo sde): pa 'di ni gzungs bzhi pa ste/ gzungs bzhi po ni 'di dag go/ /gzhon nu 'di ltar gzungs gang yin pa de ni shes pa'o/ /de ni chos so/ /'di ltar chos shes pas chos so so yang dag par rig pa'o/ /chos shes pa la don gang yin pa de ni don so so yang dag
83a1(mdo sde): par rig pa zhes bya'o/ /chos shes pa la 'dun pa gang yin pa de ni nges pa'i tshig so so yang dag par rig pa zhes bya'o/ /chos shes pa la tha snyad du ston pa dang 'chad pa dang 'dogs pa dang rab tu ston pa dang rab tu 'god pa dang 'byed pa dang rnam par 'byed pa dang gsal
83a2(mdo sde): bar byed pa dang tshig thogs pa med pa dang tshig mi 'dor zhing ma lkugs mi dig pa dang / tshig zhum pa med pa 'di ni gzhon nu spobs pa so so yang dag par rig pa zhes bya'o/ /de nas bcom ldan 'das kyis de'i tshe tshigs su bcad pa 'di dag gsungs so/ /sangs rgyas ye shes
83a3(mdo sde): ji snyed pa/ /gzugs su brtags pa'ang de snyed de/ /gzugs su brtags pa ji snyed pa/ /gzugs su brjod pa 'ang de snyed do/ /gzugs su brjod pa ji snyed pa/ /tshul khrims ming yang de snyed do/ /tshul khrims ming yang ji snyed pa/ /sangs rgyas ming yang de snyed
83a4(mdo sde): do/ /sangs rgyas ming ni ji snyed pa/ /sems can ming yang de snyed do/ /sems can gcig gi ming yang ni/ /de snyed du ni ngas bshad do/ /ming dang brjod pa mtha' yas pa/ /gang dag ngas ni sngar bshad rnams/ /tshul khrims ming dang sangs rgyas ming / /sems
83a5(mdo sde): can ming dang de dag mtshungs/ /'dus byas nyes pa ji snyed pa/ /mya ngan 'das bsngags de snyed de/ /sangs rgyas kyi ni bsngags pa dang / /dpe yang de snyed ngas bshad do/ /ji snyed sems can thams cad kyi/ /sems rnams skye ba nges bstan pa/ /'jig rten mgon po'i
83a6(mdo sde): spu gcig nas/ /'od zer dag kyang de snyed 'byung / /sems can kun gyi mos pa dang / /ming rnams ji snyed yod pa bas/ /de bas mi yi dbang po yi/ /dbyangs kyi yan lag bsngags pa mang / /sems can kun gyis ming yod pa/ /de dag sems can gcig la bstan/ /
83a7(mdo sde): sems can gcig ming ji snyed pa/ /sems can kun gyi ming du bstan/ /so so yang dag rig 'jug pa/ /'di ni sangs rgyas bstan pa ste/ /byang chub sems dpa'i phyir yang ni/ /ming rnams mtha' yas nges par bstan/ /mdo sde bye ba bsam yas rnams/ /ji ltar
83b1(mdo sde): bshad snyam gang sems pa/ /mdo sde 'di ni rab brjod la/ /zhum pa med par bshad par gyis/ /'khor gyi nang du thogs med par/ /mdo sde bye ba rab tu 'chad/ /ji ltar nam mkha' mtha' med pa/ /de bzhin de la'ang chos rnams ston/ /de ltar byang chub sems dpa'
83b2(mdo sde): dag / sems can dag pa skyob pa rnams/ /mdo sde 'di dag bzung nas ni/ /ye shes phun sum tshogs par 'gyur/ /dad pas ji lta ji lta bur/ /tshul 'di rab tu ston byed pa/ /de bzhin de yi ye shes 'phel/ /gangs ri la ni sdong po bzhin/ /de bzhin gshegs pa
83b3(mdo sde): bsam gyis mi khyab pa'i le'u ste nyi shu bzhi pa'o/ / //'phags pa ting nge 'dzin gyi rgyal po'i mdo/ bam po brgyad pa/ gzhon nu de la byang chub sems dpa' sems dpa' chen po ji ltar chos so so yang dag par rig pa la spyod na chos la chos kyi rjes su lta zhing bla na
83b4(mdo sde): med pa yang dag par rdzogs pa'i byang chub yang dag par sgrub par 'gyur zhe na/ gzhon nu 'di la byang chub sems dpa' sems dpa' chen po chos rnams la chos kyi rjes su lta bas gzugs las gzhan du byang chub yang dag par rjes su mi mthong / gzugs las gzhan du
83b5(mdo sde): yang byang chub la mi spyod/ gzugs las gzhan du yang byang chub yongs su mi tshol/ gzugs las gzhan du yang byang chub yang dag par mi sgrub/ gzugs las gzhan du yang sems can rnams byang chub la yang dag par mi 'dzud/ gzugs las gzhan du yang
83b6(mdo sde): de bzhin gshegs pa mi mthong ste/ gzugs kyi mi 'jigs pa'i ngo bo nyid de bzhin gshegs pa'o zhes de bzhin gshegs par lta'o/ /gzugs kyang gzhan gzugs kyi ngo bo nyid kyang gzhan no zhes de ltar mi lta'o/ /gzugs kyi ngo bo nyid kyang gzhan de bzhin gshegs
83b7(mdo sde): pa yang gzhan no zhes de ltar yang mi lta'o/ /gzugs kyis ngo bo nyid gang yin pa dang de bzhin gshegs pa gang yin pa de ni gnyis su med pa'i chos nyid de/ byang chub sems dpa' sems dpa' chen po de ltar lta na chos so so yang dag par rig pa la spyod do/ /de bzhin du
84a1(mdo sde): tshor ba las gzhan du ma yin/ 'du shes las gzhan du ma yin/ 'du byed rnams las gzhan du ma yin te/ rnam par shes pa las gzhan du byang chub mi mthong / rnam par shes pa las gzhan du yang byang chub la mi spyod/ rnam par shes pa las gzhan du yang
84a2(mdo sde): byang chub yongs su mi tshol/ rnam par shes pa las gzhan du yang byang chub yang dag par mi sgrub/ rnam par shes pa las gzhan du yang sems can rnams byang chub la yang dag par mi 'dzud/ rnam par shes pa las gzhan du yang de bzhin gshegs pa mi mthong ste/ rnam
84a3(mdo sde): par shes pa'i mi 'jigs pa'i ngo bo nyid de bzhin gshegs pa'o zhes de bzhin gshegs par blta'o/ /rnam par shes pa yang gzhan/ rnam par shes pa'i ngo bo nyid kyang gzhan no zhes de ltar mi lta'o/ /rnam par shes pa'i ngo bo nyid kyang gzhan de bzhin gshegs pa yang gzhan
84a4(mdo sde): no zhes de ltar yang mi lta'o/ /rnam par shes pa'i ngo bo nyid gang yin pa dang / de bzhin gshegs pa gang yin pa de gnyis su med pa'i chos nyid de/ byang chub sems dpa' sems dpa' chen po de ltar lta na chos so so yang dag par rig pa la spyod do/ /de nas bcom ldan 'das
84a5(mdo sde): kyis de'i tshe tshigs su bcad pa 'di dag gsungs so/ /gzugs kyis kyang ni byang chub bstan/ /byang chub kyis kyang gzugs bstan te/ /mi mtshungs pa yi sgra rnams kyis/ /chos kyi bla ma rab tu bstan/ /sgra yis gzugs kyi bla ma ste/ /ngo bo nyid kyis zab pa dag /
84a6(mdo sde): gzugs dang byang chub mnyam pa ste/ /tha dad bya ba de mi rnyed/ /mya ngan 'das pa zab par yang / /sgra yis rab tu bstan pa ltar/ /mya ngan 'das pa mi rnyed de/ /de yi sgra yang mi rnyed do/ /sgra dang mya ngan 'das pa ni/ /gnyi ga rnyed par mi 'gyur te/ /de bzhin stong pa'i
84a7(mdo sde): chos rnams la/ /mya ngan 'das pa rab tu bstan/ /mya ngan 'das dang 'da' bar ni/ /mya ngan 'das pa mi rnyed de/ /'di ni chos rnams 'jug med pa/ /phyis ni ci 'dra de bzhin sngon/ /chos rnams thams cad rang bzhin gyis/ /mya ngan 'das dang mtshungs mnyam
84b1(mdo sde): par/ /sangs rgyas bstan la brtson pa yi/ /'byung ba lhur byed rnams kyis rig /sangs rgyas kyi ni sku mthong nas/ /'dren pa mthong zhes smra mod kyi/ /nga ni gzugs kyi sku lus su/ /sus kyang blta bar mi nus so/ /gzugs kyi mtshan nyid ci 'dra bar/ /gzugs kyi
84b2(mdo sde): ngo bo nyid shes te/ /gzugs kyi ngo bo nyid shes na/ /nga yi sku yang nges par bstan/ /de bzhin phung po lnga rnams kyi/ /chos kyi mtshan nyid ngas shes te/ /chos kyi rang bzhin shes nas ni/ /chos kyi sku la rab tu gnas/ /chos kyi sku la rab gnas nas/ /sems can rnams la
84b3(mdo sde): chos ston to/ /chos kyi sku la mi rten par/ /sems can rnams la chos ston to/ /sangs rgyas dag gi chos rnams ni/ /tshig gis bshad par mi nus te/ /'di 'dra'i tshul rnams mi shes pas/ /sangs rgyas kyi ni sgra thos nas/ /tshig tsam gyis ni 'di skad smra/ /ngas ni
84b4(mdo sde): 'dren pa mthong zhes te/ /'du shes thams cad spangs pa la/ /srid par 'du shes med par 'gyur/ /sgrar ni 'du shes 'dzin pa la/ /nams kyang ston pa mthong ba med/ /'di lta bu yi gzugs kyi mtshan/ /stong pa nyid ni sus shes pa/ /gzugs kyi rang bzhin gzhan
84b5(mdo sde): yin la/ /stong nyid gzhan du ma gsungs te/ /gang gis gzugs rnams rab shes pa/ /des ni stong nyid rab tu shes/ /gzugs kyi mtshan nyid 'di 'dra bar/ /stong pa gang gis rab shes pa/ /des ni bdud rnams bye ba snyed/ /zil gyis mnan te pham byed nus/ /
84b6(mdo sde): gang gis gzugs rnams rab shes pa/ /des ni stong pa nyid kyang shes/ /gang gis stong nyid rab shes pa/ /des ni mya ngan 'das pa shes/ /rnam pa 'di ni mi shes pas/ /dmigs pa can rnams rab tu brlag /dngos po med la dngos 'dzin cing / /dngos med
84b7(mdo sde): la yang dngos su 'dzin/ /shes kyi khe yis bslus pa dag /nga yi bstan las shin tu 'khyams/ /'bras bur 'du shes gnas pa la/ /dge sbyong nor ni gsog tu gyur/ /brtson 'grus nyams pa le lo can/ /tshul khrims phung por mi gnas pa/ /kun
85a1(mdo sde): nas langs pas smra ba ni/ /'di ni sangs rgyas bshad ma yin/ /la la dag ni 'di skad du/ /bdag cag byang chub zhugs zhes zer/ /ma dul zhing ni ma byang ba/ /gcig la gcig kyang ri mo med/ /chos dag la yang mi gnas shing / /sgra 'dod pa dag
85a2(mdo sde): 'byung bar 'gyur/ /de lta bu ni de mos te/ /shes kyi khe ni tshol ba'i phyir/ /'dus pa dag la sems byed cing / /rnyed pa 'dod pa 'byung bar 'gyur/ /rgyags dang bag med zil non pas/ /rnyed dang bkur sti don du gnyer/ /bkur sti rnyed la brten nas ni/ /shes kyi
85a3(mdo sde): khe rnams tshol ba dag / gtsug lag khang dang mchod rten byed/ /khyim mi mo la chags shing mos/ /dmigs pa dag la rten byed cing / /'dod pa'i sred la shin tu gnas/ /bdud kyi yul du gnas nas ni/ /khyim pa dag gi las byed 'gyur/ /'dod pa me lce 'dra
85a4(mdo sde): ba ni/ /khyim pa dag la ston par 'gyur/ /de dag gi yang khyim zhugs nas/ /de yi rigs kyang sun byed 'gyur/ /de dag la ni khyim pa rnams/ /ston pa nyid du 'du shes 'gyur/ /rab tu gnas bcas de dag gi/ /bu dang chung ma sun par byed/ /su dag de la zas skom
85a5(mdo sde): gyis/ /phan 'dogs pa ni byed par 'gyur/ /de yi bu mo bud med la/ /chung ma nyid du 'du shes 'gyur/ /de dag 'dir ni rab byung nas/ /ji ltar gzhan gyi bud med chags/ /khyim pa bdag gi chung ma la/ /de ltar mos shing chags mi 'gyur/ /khyim pa skya bo'i
85a6(mdo sde): gos gyon la/ /ngas ni bslab pa gang bshad pa/ /de tshe dge slong de dag la/ /bslab pa de yang med par 'gyur/ /de dag rnga dung rdza rnga yis/ /nga la mchod pa byed 'gyur te/ /mchod pa'i dam pa gang yin pa/ /nan tan 'di ni med par 'gyur/ /de dag bdag nyid
85a7(mdo sde): tshul khrims 'chal/ /tshul khrims gnas pa mthong nas ni/ /phan tshun du yang 'di skad du/ /'di dag nged dang 'dra zhes smra/ /sdig pa'i spyod yul tshul khrims 'chal/ /de dag tshul khrims bsngags thos nas/ /kun nas langs pa 'di skad du/ /sangs rgyas
85b1(mdo sde): mkhyen pa 'di min smra/ /de dag la ni ngo tsha med/ /dge sbyong gi ni nor stor te/ /mi bden tshig gis rtsod byed cing / /sangs rgyas byang chub rab tu spong / /ngan sems ldan pa de dag ni/ /sangs rgyas bstan pa 'di bor te/ /chos rnams rab tu spangs nas ni/ /mnar
85b2(mdo sde): med par yang gnas par 'gyur/ /gang dag spyod pa de 'dra ba/ /ngas ni ma thos ma mthong ste/ /byis pa'i chos la gnas pa rnams/ /sangs rgyas ye shes thob mi 'gyur/ /de dag gi yang tshul 'chos dang / /de la g.yo yang ci yod pa/ /thams cad de bzhin ngas shes
85b3(mdo sde): te/ /de la nga yi ye shes 'jug /de yi 'khrul pa mang po ni/ /gal te bskal par rab bshad kyang / /byang chub sems dpar khas 'che yi/ /cung zad tsam zhig brjod par 'gyur/ /gzhon nur gyur pa de dag ni/ /sdig pa mi byed yong med de/ /phyi ma'i dus la
85b4(mdo sde): de dag dang / /khyod ni ston par ma byed cig /smra ba dang ni gtam gyis la/ /de dag la ni ri mor gyis/ /byang chub dam pa'i don gyi phyir/ /zhum pa med par bkur sti gyis/ /lo grangs du lon kun dris la/ /de dag rgan par gyur na yang / /de la ri mo legs
85b5(mdo sde): gyis la/ /rkang pa la yang mgos phyag 'tshol/ /byang chub snying po rnams mthong na/ /de dag 'khrul pa mi blta'o/ /de la khong khro mi bskyed cing / /rtag tu byams pa'i sems su bya/ /gang gi 'khrul pa ci mthong yang / /de dag gi ni nyes mi brjod/ /ci 'dra
85b6(mdo sde): ba yi las byas pa/ /'bras bu de 'dra thob par 'gyur/ /bzhin gyi zla ba 'dzum bzhin du/ /rgan rabs dang ni gsar bu la/ /rtag tu gsong por smra ba dang / /des shing nga rgyal bcom par bya/ /chos gos dang ni bsod snyoms kyis/ /de dag la ni phan gdags
85b7(mdo sde): shing / /'di dag thams cad 'dren 'gyur zhes/ /de ltar khyod kyi sems zhog shig /gal te chos kyi sbyin pa'i phyir/ /de dag khyod la gsol 'debs na/ /dang por tshig ni 'di skad smros/ /kho bos mtshungs med ma bslabs so/ /'di skad du ni tshig brjod de/ /
86a1(mdo sde): tshe dang ldan pa mkhas shing rig /bdag nyid chen po'i mdun du ni/ /bdag gis ga la bshad nus smros/ /gya tshom du ni ma smra bar/ /de dag gi ni snod rtogs la/ /snod du rung bar rig na ni/ /ma gsol bar yang bshad par gyis/ /tshul khrims 'chal pa
86a2(mdo sde): 'khor nang na/ /mang du gnas par mthong na khyod/ /yo byad bsnyungs pa ma chad par/ /sbyin pa yi ni bsngags pa brjod/ /tshul khrims gtsang la rab gnas shing / /ji ste 'dod pa nyung yod na/ /byams pa'i sems ni bskyed nas su/ /yo byad bsnyungs pa'i gtam gyis
86a3(mdo sde): shig / gal te sdig pa 'dod nyung zhing / /tshul khrims ldan pa mang yod na/ /de tshe phyogs rnyed gyur pa'i phyir/ /tshul khrims kyi yang bsngags pa brjod/ /thog mar 'khor rnams shes bya ste/ /gal te gtsang yod de yi tshe/ /dge ba'i chos rnams ji snyed pa/ /thams
86a4(mdo sde): cad der ni rab tu bstan/ /sbyin dang tshul khrims bzod pa dang / /brtson 'grus bsam gtan thos pa dang / /de bzhin 'dod nyung yo byad bsnyungs/ /rtag tu bsngags shing brjod par bya/ /dgon gnas bsam gtan bsten pa dang / /'du 'dzir gnas pa spangs pa ni/ /
86a5(mdo sde): de dag gzungs kyi sgo yin te/ /'di yi bsngags pa brjod par bya/ /dgon par gnas pa mi spong zhing / /tshul khrims la yang lhur mi gzung / /nang du 'jog la bsten bya zhing / /sbyin pa la ni lhur mi bya/ /tshul khrims phung por gnas nas ni/ /mang du thos pa bsgrub par
86a6(mdo sde): bya/ /ting 'dzin 'di ni yongs btsal zhing / /ston pa'i ring bsrel mchod par bya/ /ting 'dzin zhi ba btsal ba'i phyir/ /gdugs dang rgyal mtshan ba dan dang / /spos dang phreng ba byug pa yis/ /sangs rgyas la ni mchod pa bya/ /dga' bar 'gyur ba'i sil snyan
86a7(mdo sde): dang / /glu dbyangs sbyar cing blangs nas su/ /zhum pa med cing mi g.yel bar/ /sangs rgyas kyi ni ring bsrel mchod/ /byang chub mchog gi don gyi phyir/ /spos dang phreng ba bdug pa dang / /gos dang phye ma ji snyed pa/ /de dag kun gyis mgon mchod kyis/ /ting 'dzin
86b1(mdo sde): zhi ba 'di tshol phyir/ /mchod pa ji snyed ci yod pa/ /dpag med bsam gyis mi khyab pas/ /sangs rgyas kun la mchod par gyis/ /bla med sangs rgyas ye shes te/ /chags med ye shes rab tshol bas/ /sems can kun la skal ba'i shas/ /mi gnas par ni
86b2(mdo sde): mnyam par sbyin/ /mi gnas par ni gyur nas su/ /ting 'dzin zhi ba tshol ba'i phyir/ /sangs rgyas rnams la ngas kyang sngon/ /mchod pa bsam gyis mi khyab byas/ /sangs rgyas skye ba rnyed par dka'/ /mir skye ba yang rnyed par dka'/ /bstan pa la yang dad pa
86b3(mdo sde): dang / /rab byung bsnyen rdzogs rnyed par dka'/ /gang gis byang chub sems bsngos pa/ /de dag ston pa mnyes par byas/ /dam bcas pa las ma g.yo bar/ /khyod ni nan tan gnas par gyis/ /zad pa'i dus su nyer gnas tshe/ /gang gis mdo sde 'di bzung ste/ /
86b4(mdo sde): rab tu brjod pa gzung byas na/ /myur du spobs pa thob par 'gyur/ /tshigs bcad gcig tsam bzung ba yang / /bsod nams phung po bsam yas na/ /nyan par 'dod pas mdo sde yang / /thams cad gzung ba ci zhig smos/ /sems can thams cad byang chub thob/ /
86b5(mdo sde): de dag mi g.yel mchod byas te/ /bskal pa sems can snyed du yang / /rtag tu gus par mchod pa bas/ /ting 'dzin dam pa 'di las ni/ /gang gis tshigs bcad gcig bzung ba/ /bsod nams snga ma thams cad ni/ /bcu drug char yang mi phod do/ /ting
86b6(mdo sde): 'dzin 'di ni thos nas su/ /su dag nem nur mi byed pa/ /phan yon bsam gyis mi khyab ste/ /sangs rgyas kyi ni mkhyen pas rig /so so yang dag par rig pa la 'jug pa'i le'u ste nyi shu lnga pa'o// //de nas yang bcom ldan 'das kyis zla 'od gzhon
86b7(mdo sde): nur gyur pa la bka' stsal pa/ /gzhon nu de lta bas na byang chub sems dpa' sems dpa' chen po ting nge 'dzin 'di 'dod pa dang / /myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas thabs mkhas par bya'o/ /gzhon
87a1(mdo sde): nu ji ltar na byang chub sems dpa' sems dpa' chen po thabs mkhas pa yin zhe na/ gzhon nu 'di la byang chub sems dpa' sems dpa' chen pos sems can thams cad la nye du'i sems nye bar bzhag ste/ sems can thams cad kyi dge ba'i rtsa ba dang / /bsod
87a2(mdo sde): nams kyi phung po ci yod pa de la byang chub sems dpa' sems dpa' chen po des rjes su yi rang bar byas te/ nyin lan gsum mtshan lan gsum sems can thams cad kyi dge ba'i rtsa ba dang / bsod nams kyi phung po la rjes su yi rangs nas/ thams cad mkhyen pa nyid la
87a3(mdo sde): dmigs pa'i sems bskyed pas dge ba'i rtsa ba dang / bsod nams kyi phung po de sems can thams cad la gtang bar bya'o/ /gzhon nu byang chub sems dpa' sems dpa' chen po de thabs mkhas pa las byung ba'i bsod nams kyi phung po dang ldan pas myur du ting nge 'dzin 'di 'thob
87a4(mdo sde): cing / myur du bla na med pa yang dag par rdzogs pa'i byang chub mngon par rdzogs par 'tshang rgya'o/ /de nas bcom ldan 'das kyis de'i tshe tshigs su bcad pa 'di dag gsungs so/ /sems can 'di dag thams cad bdag gi gnyen/ /'di yi bsod nams mang po ci yod pa/ /nyin
87a5(mdo sde): yang lan gsum mtshan yang lan gsum du/ /byang chub sems bskyed rjes su yi rang ngo / /su dag srog gi phyir yang sdig mi byed/ /tshul khrims rnam par dag la yi rang ngo / /byang chub sems dpa' mos pa phun sum tshogs/ /de dag bsod nams ci yod yi rang ngo / /
87a6(mdo sde): gang dag sangs rgyas dad cing de bzhin du/ /chos dang dge 'dun dad la yi rang ngo / /byang chub nyid ni rab tu 'dod pa'i phyir/ /bde gshegs mchod pa byed la yi rang ngo / /rdzogs pa'i byang chub gdung ni gnas bya'i phyir/ /sems can don du blo gros chen po yis/ /bla med
87a7(mdo sde): byang chub dam pa mchog tu ni/ /gang gis sems bskyed de la yi rang ngo / /byang chub sems dpa' snying rjes non pa yis/ /nor dang 'bru dang rin chen btsun mo dang / /sras dang sras mo rgyal srid rgyas pa dang / /bdag gi sha yang gtong la yi rang ngo / /shes rab
87b1(mdo sde): yongs su bsgoms pas lus dul zhing / /thabs la mkhas pa'i bslab pa rab bslabs pas/ /sems can don du rab tu dga' sems kyis/ /bdag gi lus kyang gtong la yi rang ngo / /gcig pu gnyis su med par nags gnas shing / /rtag tu bse ru ltar
87b2(mdo sde): gyur 'tsho ba gtsang / /khor mor bya ba nyung zhing su dag ni/ /khe phyir tshul 'chos med la yi rang ngo / /su dag sten par mi byed phrag dog med/ /khyim la sred par mi byed rtag par yang / /khams gsum dag la rab tu 'jigs skrag ste/ /'jig rten ma chags spyod la
87b3(mdo sde): yi rang ngo / /srid par skye ba kun la rab skyo zhing / /su dag spros pa med la yi rang ngo / /rtsod pa med cing nye bar zhi ba'i sems/ /de la ting 'dzin 'di ni rnyed mi dka'/ /gang gis 'du 'dzi nyes pa mthong nas ni/ /rtsod pa thams cad yongs spangs dgon par gnas/ /shing
87b4(mdo sde): drung gnas shing rnam grol lhur byed pa/ /bde gshegs sras la rjes su yi rang ngo / /bdag la mi stod gzhan la mi smod cing / /dgon par gnas pa dag la yi rang ngo / /su dag bstan pa 'di la bag yod cing / /bag med spangs pa de la yi rang ngo / /byang chub phyogs
87b5(mdo sde): kyi chos rnams ji snyed pa/ /kun gyi rtsa ba bag yod 'di yin te/ /sangs rgyas sras gang rtag tu bag yod pa/ /de dag ting 'dzin 'di ni rnyed mi dka'/ /bde bar gshegs pa'i bstan pa gter rnyed yin/ /rab tu byung ba gter ni gnyis pa ste/ /dad pa rnyed pa gter
87b6(mdo sde): ni gsum pa yin/ /ting 'dzin 'di ni gter rnyed bzhi pa'o/ /sangs rgyas spyod yul stong pa 'di thos nas/ /'di la mi spong ba yang gter rnyed yin/ /spobs pa mtha' yas pa yang gter rnyed pa/ /gzungs rnams gang yin de dag gter gyi mchog /dge ba'i
87b7(mdo sde): chos rnams ji snyed rjod pa dag / tshul khrims thos gtong bzod pa de bzhin te/ /thams cad kyi yang rtsa ba bag yod 'di/ /gter rnyed yin par bde bar gshegs pas gsungs/ /sangs rgyas bstan pa 'di la bag yod cing / /su dag la ni yang dag smon lam yod/ /
88a1(mdo sde): de dag ting 'dzin 'di ni rnyed mi dka'/ /sangs rgyas bstan pa 'di la nye bar gyur/ /rjes su yi rang ba'i le'u ste nyi shu drug pa'o// //de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na bag yod
88a2(mdo sde): par bya'o zhes gzhon nu khyod kyis de ltar bslab par bya'o/ /de ci'i phyir zhe na/ gzhon nu bag yod pa'i byang chub sems dpa' sems dpa' chen po la bla na med pa yang dag par rdzogs pa'i byang chub kyang rnyed par mi dka' na ting nge 'dzin 'di lta ci smos/ gzhon nu ji ltar na byang
88a3(mdo sde): chub sems dpa' sems dpa' chen po bag yod pa yin zhe na/ gzhon nu 'di la byang chub sems dpa' sems dpa' chen po tshul khrims yongs su dag pa yin no/ /gzhon nu ji ltar na byang chub sems dpa' sems dpa' chen po tshul khrims yongs su dag pa yin zhe na/ gzhon
88a4(mdo sde): nu 'di la byang chub sems dpa' sems dpa' chen po tshul khrims yongs su dag pa ni thams cad mkhyen pa'i sems dang ma bral bas pha rol tu phyin pa drug la spyod pa yin te/ de'i phan yon 'di dag nyon cig dang ngas khyod la bshad do/ /gzhon nu byang chub sems dpa' sems
88a5(mdo sde): dpa' chen po sbyin pa la mos pa'i phan yon ni bcu ste/ bcu gang zhe na/ 'di lta ste/ de'i ser sna'i nyon mongs pa tshar bcad pa yin/ de'i sems rtag tu gtong ba'i rjes su spel ba yin/ skye bo mang po dang thun mong pa'i longs spyod las snying po len pa yin/ longs spyod
88a6(mdo sde): chen po'i rigs su skye zhing skyes ma thag tu de gtong ba'i sems mngon du 'gyur ba yin/ 'khor bzhi rnams la phangs shing sdug pa yin/ /'jigs pa med cing zhum pa med par 'khor gyi nang du 'gro/ phyogs dang phyogs mtshams su de'i rgya cher brjod pa'i sgra tshigs su
88a7(mdo sde): bcad pa mngon par 'byung / rkang lag 'jam zhing gzhon pa yin/ rkang mthil mnyam zhing rab tu gnas pa yin/ byang chub kyi snying po la 'dug gi bar du dge ba'i bshes gnyen dang mi 'bral ba yin te/ gzhon nu byang chub sems dpa' sems dpa' chen po sbyin
88b1(mdo sde): pa la mos pa'i legs pa ni 'di bcu'o/ /de la 'di skad ces bya ste/ des ni ser sna tshar bcad cing / /gtong ba'i sems kyang rnam par spel/ /snying po dag ni blangs par 'gyur/ /shin tu 'byor pa'i rigs su skye/ /skyes ma thag tu de yi sems/ /gtong ba dag
88b2(mdo sde): la shin tu 'jug / rab tu byung dang khyim pa yi/ /sems can rnams la phangs par 'gyur/ /'jigs pa med cing 'khor du yang / /ma zhum par ni nye bar 'gro/ /grong dang grong khyer rnams su yang / /de yi sgra ni rgya cher 'gyur/ /rkang lag dag ni 'jam pa yang / /
88b3(mdo sde): rnyed dka' bar ni yong mi 'gyur/ /sangs rgyas dang ni nyan thos dang / /dge ba'i bshes gnyen thob par 'gyur/ /ser sna'i sems ni nam yang mi 'byung ste/ /de yi sems ni rtag tu gtong la dga'/ /sems can bye ba mang la phangs par 'gyur/ /ser sna med
88b4(mdo sde): pa'i phan yon 'di dag yin/ /de ni nor mang rigs su skye bar 'gyur/ /skyes nas de yi yid ni gtong la dga'/ /snying po blangs nas 'chi ba'i dus byed 'gyur/ /ser sna med pa'i phan yon 'di dag yin/ /'jigs pa med par 'khor gyi nang du 'gro/ /phyogs su
88b5(mdo sde): rgya cher de yi sgra yang grags/ /de yi rkang lag rtag tu 'jam par 'gyur/ /ser sna med pa'i phan yon 'di dag yin/ /dge ba'i bshes gnyen rnyed par mi dka' ste/ /des ni sangs rgyas rnams dang nyan thos mthong / /mthong nas de dag dad pas mchod pa byed/ /ser sna
88b6(mdo sde): med pa'i phan yon 'di dag yin/ /sbyin pa'i phan yon gyi le'u ste nyi shu bdun pa'o// //gzhon nu byang chub sems dpa' sems dpa' chen po tshul khrims yongs su dag pa'i phan yon 'di bcu ste/ bcu gang zhe na/ 'di lta ste/ ye shes kyis rjes su bskor cing
88b7(mdo sde): yongs su rdzogs par byed pa dang / sangs rgyas rnams kyi rjes su slob pa dang / mkhas pa rnams kyis ma smad pa dang / dam bcas pa las mi g.yo ba dang / nan tan la gnas pa dang 'khor ba las 'byor pa dang mya ngan las 'das pa thob par byed pa dang kun nas ldang
89a1(mdo sde): ba med par gnas pa dang ting nge 'dzin rab tu 'thob pa dang / mi dbul bar 'gyur te/ gzhon nu bcu po 'di dag ni byang chub sems dpa' sems dpa' chen po tshul khrims yongs su dag pa'i phan yon no/ /de la 'di skad ces bya ste/ ye shes yongs su rdzogs byed cing / /
89a2(mdo sde): sangs rgyas dag gi rjes su slob/ /mkhas pa dag gis ma smad pa/ /rtag tu 'jigs pa med par 'gyur/ /dam bcas pa las mi g.yo zhing / /nan tan la yang rab tu gnas/ /mya ngan 'das pa thob byed cing / /'khor ba las kyang shin tu 'byor/ /kun nas ldang ba med gnas
89a3(mdo sde): shing / /ting nge 'dzin rnams myur du 'thob/ /dbul por yang ni mi 'gyur te/ /tshul khrims phung por rab tu gnas/ /de yi ye shes yongs su rdzogs par 'gyur/ /de bzhin gshegs pa rnams kyis rjes su slob/ /de ltar de yi tshul khrims yongs dag cing / /de la mkhas
89a4(mdo sde): pa dag ni smod mi byed/ /dam bcas pa las mkhas pa mi g.yo zhing / /de ltar dpa' bo nan tan gnas par byed/ /'khor ba'i nyes pa mang po mthong nas ni/ /'byol zhing mya ngan 'da' bar de yis 'gro/ /de ltar tshul khrims stobs la gnas pas na/ /de yi sems ni kun
89a5(mdo sde): nas ldang mi 'gyur/ /nyon mongs med pa'i ting 'dzin myur du 'thob/ /tshul khrims dag pa'i phan yon 'di dag yin/ /tshul khrims nges par bstan pa'i le'u ste nyi shu brgyad pa'o// //gzhon nu byang chub sems dpa' sems dpa' chen po bzod pa la gnas shing
89a6(mdo sde): byams pa la spyod pa'i phan yon ni 'di bcu ste/ bcu gang zhe na/ 'di lta ste/ mes mi tshig /mtshon gyis mi sod/ dug gis mi tshugs/ chus mi 'chi/ lha rnams de la srung bar byed/ lus mtshan gyis brgyan pa thob par 'gyur/ de'i ngan 'gro'i sgo thams cad bcad
89a7(mdo sde): par 'gyur/ de tshangs pa'i 'jig rten du skye ba rnyed pa mi dka' bar 'gyur/ de bde bar nyin mtshan 'da' bar 'gyur/ /de'i lus la dga' ba dang bde ba mi 'dor bar 'gyur te/ gzhon nu byang chub sems dpa' sems dpa' chen po bzod pa la gnas pa/ byams pa la spyod pa'i
89b1(mdo sde): phan yon ni 'di bcu'o/ /de la 'di skad ces bya ste/ /de ni mes kyang mi tshig ste/ /mtshon gyis kyang ni sod mi 'gyur/ /lus la dug gis mi tshugs te/ /chus kyang 'chi bar mi 'gyur ro/ /de la lha rnams srung byed de/ /sum cu rtsa gnyis mtshan kyang 'byung / /de yi ngan 'gro kun bkag ste/ /
89b2(mdo sde): bzod la gnas pa'i phan yon 'di/ /tshangs pa dang ni brgya byin yang / /de la rnyed par dka' mi 'gyur/ /rtag tu bde bar gnas byed cing / /dga' ba dag kyang bsam yas 'gyur/ /de ni me dang mtshon gyis yong mi sod/ /bye brag tu ni chu nang mi 'chi ste/ /lha dang de
89b3(mdo sde): bzhin klu dang gnod sbyin srung / /byams la gnas pa'i phan yon 'di dag go/ /de yi lus la sum cu gnyis mtshan 'byung / /de ni phyir yang log ltung 'gro mi 'gyur/ /shi 'phos nas ni tshangs pa'i gnas su skye/ /bzod la gnas pa'i phan yon 'di dag go/ /de ni nyin mtshan
89b4(mdo sde): dag kyang bde bar 'da'/ /lus ni dga' bas rtag tu khyab par 'gyur/ /bzod cing des pa'i stobs la de gnas pas/ /mkhas pa rtag tu dang ba'i sems su 'gyur/ /gzhon nu byang chub sems dpa' sems dpa' chen po brtson 'grus brtsams pa'i phan yon ni 'di bcu ste/
89b5(mdo sde): bcu gang zhe na/ 'di lta ste/ bsnyen dka' bar 'gyur ba dang / sangs rgyas kyis yongs su bzung ba 'thob pa dang lhas yongs su gzung bar 'gyur ba dang / des thos pa'i chos yongs su mi nyams pa dang sngon ma thos pa'i chos rnams 'thob pa dang / ting nge 'dzin gyi rigs 'thob
89b6(mdo sde): pa dang nad nyung bar 'gyur ba dang de'i zas rnams kyang yang dag par bde bar 'ju bar 'gyur ba dang / pad ma lta bur 'gyur zhing mda' ste'u kham ltar mi 'gyur ba ste/ gzhon nu bcu po 'di dag ni byang chub sems dpa' sems dpa' chen po brtson 'grus brtsams pa'i phan yon no/ /
89b7(mdo sde): de la 'di skad ces bya ste/ bsnyen dka' bar yang rtag tu 'gyur/ /de la le lo yod min te/ /lha rnams kyang ni srung bar byed/ /sangs rgyas dag ni myur du mthong / /smon lam yongs su rdzogs byed de/ /ting 'dzin rigs ni rnyed par 'gyur/ /de la nad kyang mi
90a1(mdo sde): 'byung ste/ brtson 'grus ldan pa'i yon tan 'di/ /de yi zas dang skom dag kyang / /bde bar 'ju ste rmya ba med/ /chu yi nang na ud pal dag /rim gyis skye bar 'gyur ba ltar/ /de bzhin byang chub sems dpa' yang / /dkar po'i chos kyis rnam par 'phel/ /
90a2(mdo sde): de yi nyin dang mtshan mo yang / /'bras bu yod par 'da' bar 'gyur/ /brtson 'grus brtsam pa de bzhin gshegs/ /bskal pa du mar bsgrubs pa yis/ /byang chub sems dpa' brtson 'grus ldan/ /de yi phan yon 'di dag bshad/ /des pa brtson 'grus brtsams 'gyur te/ /rgyal ba dag
90a3(mdo sde): gis yongs su bzung / /lha yang de la smon pa skyed/ /sangs rgyas byang chub myur 'tshang rgya/ /de yi thos pa yang mi 'bri/ /chos gzhan mang po smra bar byed/ /de yi spobs pa rgya cher 'phel/ /brtson 'grus brtsams pa'i phan yon 'di/ /ting 'dzin rigs kyang myur du 'thob/ /
90a4(mdo sde): de la nam yang nad mi 'byung / /des ni kha zas ci zos pa/ /bde bar yongs su 'ju bar 'gyur/ /mi g.yel brtson 'grus brtsams pa yi/ /dkar po'i phyogs ni nyin mtshan 'phel/ /de ltar brtson 'grus stobs ldan pas/ /ring por mi thogs byang chub 'gyur/ /gzhon
90a5(mdo sde): nu byang chub sems dpa' sems dpa' chen po bsam gtan la mos pa'i phan yon ni 'di bcu ste/ /bcu gang zhe na/ 'di lta ste/ spyod pa la gnas pa dang spyod yul la spyod pa dang yongs su gdung ba med par gnas pa dang dbang po sbas par 'gyur ba dang / /dga' ba myong ba dang
90a6(mdo sde): 'dod pa las dben pa dang bsam gtan gsog gis tshim pa med pa ma yin pa dang bdud kyi yul las thar ba dang sangs rgyas kyi yul la rab tu gnas pa dang / rnam par grol ba rab tu smin par byed pa ste/ gzhon nu bcu po 'di dag ni byang chub sems dpa' sems dpa' chen po bsam gtan la
90a7(mdo sde): mos pa'i phan yon no/ /de la 'di skad ces bya ste/ spyod pa dag la de gnas pas/ /de ni spyod pa med mi 'gyur/ /rnal 'byor pa ni spyod yul spyod/ /spyod yul ma yin rnam par spong / /gdung ba med par de gnas te/ /dbang po bsdams shing sbas pa yin/ /de ni dga'
90b1(mdo sde): ba myong byed de/ /bsam gtan sgom pa'i spyod yul lo/ /'dod pa'i sred la 'dod chags bral/ /bsam gtan bde la sten byed de/ /bdud kyi yul las de thar cing / /sangs rgyas yul la de gnas so/ /rnal 'byor bye brag 'di yin te/ /gcig pu nags khrod mos byed
90b2(mdo sde): cing / /rnam par grol ba yongs su skong / /de ni bcu pa'i gnas yin no/ /byang chub sems dpa' de ni spyod la gnas/ /spyod pa ma yin thams cad rnam par spang / /spyod yul ma yin spangs nas spyod yul gnas/ /ting 'dzin brtson pa'i phan yon 'di dag go/ /de la gdung
90b3(mdo sde): ba nam yang gdung mi 'gyur/ /'phags pa'i bde bar gnas pa reg nas su/ /lus dang sems rnams kyang ni bde bar 'gyur/ /bsam gtan brtson pa'i phan yon 'di dag go/ /dgon pa'i gnas dag tu yang bsrungs shing gnas/ /de la g.yeng ba nam yang 'byung mi
90b4(mdo sde): 'gyur/ /de ltar lus ni dben par gyur pas na/ /zang zing med pa'i dga' ba der 'thob bo/ /'dod pa dag gis mi gos nyon mongs med/ /de ltar bdud kyi yul las thar bas na/ /de bzhin gshegs pa'i yul la rab gnas te/ /de yi rnam grol yongs su smin
90b5(mdo sde): par 'gyur/ /gzhon nu byang chub sems dpa' sems dpa' chen po shes rab spyod pa'i phan yon ni 'di bcu ste/ bcu gang zhe na/ 'di lta ste/ bdog pa thams cad yongs su gtong la sbyin pas dag par rlom sems mi byed pa yin/ tshul khrims ma dral cing tshul khrims
90b6(mdo sde): la mi gnas pa yin/ bzod pa'i stobs la gnas la sems can du 'du shes pa la mi gnas pa yin/ brtson 'grus brtsams la lus dang sems dben pa yin/ bsam gtan la bsam gtan du byed cing mi gnas pa'i bsam gtan pa yin/ bdud rnams kyis
90b7(mdo sde): thub par dka' ba yin/ pha rol rgol ba thams cad kyis rab tu mi sgul ba yin/ 'du byed 'jug pa thams cad la snang ba thob pa yin/ sems can thams cad la snying rje chen po rgya cher 'jug ste/ nyan thos dang rang sangs rgyas kyi sa la re ba med pa yin/ sangs
91a1(mdo sde): rgyas kyi bsam gtan dang ting nge 'dzin dang snyoms par 'jug pa la rab tu 'jug pa yin te/ gzhon nu bcu po 'di dag ni byang chub sems dpa' sems dpa' chen po shes rab spyod pa'i phan yon no/ /de la 'di skad ces bya ste/ dpa' bo bdog pa thams cad gtong / /
91a2(mdo sde): des ni dag par rlom sems med/ /tshul khrims ma dral srung mod kyi/ /de la gnas par byed pa med/ /shes rab can de bzod sgom yang / /sems can 'du shes rnam par zlog /brtson 'grus brtsams pa yin mod kyi/ /lus dang sems ni rnam par dben/ /bsam
91a3(mdo sde): gtan la yang sgom mod kyi/ /gnas pa med cing rten pa med/ /bdud kyis thub par dka' bar 'gyur/ /shes rab ldan pa'i yon tan 'di/ /pha rol rgol ba thams cad kyis/ /de ni bskyod par mi nus 'gyur/ /'khor ba na yang snang ba 'thob/ /shes rab yon tan
91a4(mdo sde): 'di 'dra'o/ /sems can dag ni thams cad la/ /de ni snying rje che bar 'gyur/ /nyan thos rang rgyal ye shes la/ /nam yang re ba skyed mi 'gyur/ /bdog pa thams cad gtong yang rlom sems med/ /tshul khrims ma dral tshul khrims mi gnas te/ /bzod pa sgom yang
91a5(mdo sde): sems can 'du shes med/ /shes rab mos pa'i phan yon 'di dag go/ /brtson 'grus brtsams kyang rnam par dben pa yin/ /mi gnas bsam gtan byed cing rten pa med/ /mkhas pa de ni bdud kyis thub par dka'/ /shes rab mos pa'i phan yon 'di dag go/ /
91a6(mdo sde): pha rol rgol bas bskyod par mi 'gyur zhing / /des ni 'dus byas 'di yi gting rnyed pas/ /sems can dag la snying rje rgya cher skyed/ /shes rab mos pa'i phan yon 'di dag go/ /de ltar sangs rgyas yon tan de gnas pas/ /rang rgyal rnams dang nyan thos rnams la ni/ /
91a7(mdo sde): de dag nam yang smon pa mi skyed de/ /shes rab mos pa'i phan yon 'di dag go/ /gzhon nu byang chub sems dpa' sems dpa' chen po mang du thos pa'i phan yon ni 'di bcu ste/ bcu gang zhe na/ 'di lta ste/ kun nas nyon mongs par mi byed pa dang gnod sems mi skyed
91b1(mdo sde): pa dang the tshom rnam par 'byed pa dang lta ba drang por byed pa dang lam log pa spong ba dang lam la gnas pa dang mi 'chi ba'i sgor gnas pa dang byang chub tu bsnyen pa dang sems can thams cad la snang bar gyur pa dang ngan 'gro thams cad kyis mi 'jigs pa ste/ gzhon nu bcu po 'di dag
91b2(mdo sde): ni byang chub sems dpa' sems dpa' chen po mang du thos pa'i phan yon no/ /de la 'di skad ces bya ste/ yang dag ji bzhin mkhyen pa yi/ /sangs rgyas de bzhin gshegs pa yis/ /mang du thos pa'i phan yon ni/ /bcu po 'di dag rab tu bshad/ /nyon mongs rnam par
91b3(mdo sde): byang ba yi/ /phyogs gnyis po ni des shes te/ /kun nas nyon mongs yongs spangs nas/ /rnam par byang ba'i lam la ston/ /nem nur rnam 'byed ye shes ldan/ /lta ba drang por rab srong zhing / /log pa'i lam yang rnam spangs te/ /drang po'i lam la gnas par byed/ /
91b4(mdo sde): mi 'chi sgo la de gnas shing / /byang chub tu yang nye bar 'gyur/ /sems can la yang snang 'gyur te/ /ngan song dag la 'jigs pa med/ /kun nas nyon mongs chos mang rab shes shing / /rnam par byang ba'i phyogs kyang de bzhin shes/ /kun nas nyon mongs yongs su
91b5(mdo sde): spangs nas ni/ /rnam par byang ba'i chos kyi mchog la slob/ /srog chags kun gyi nem nur rnam 'byed cing / /de yi lta ba rtag tu drang por 'gyur/ /de ni log pa'i lam yang rnam spangs te/ /zhi ba drang po'i lam la rtag tu gnas/ /mi 'chi lam la khor mor gnas 'gyur zhing / /dri med byang chub
91b6(mdo sde): la yang nye bar 'gyur/ /srog chags mang po kun la'ang snang bar 'gyur/ /de ni ngan 'gro dag la'ang 'jigs pa med/ /gzhon nu byang chub sems dpa' sems dpa' chen po chos kyi sbyin pa lhur byed pa/ /gzhan la chos kyi sbyin pa sbyin par byed pa'i phan yon ni 'di bcu ste/ bcu
91b7(mdo sde): gang zhe na/ 'di lta ste/ bya ba ma yin pa rnam par spong ba dang / bya ba la 'jug pa dang / skyes bu dam pa'i chos la gnas pa dang / sangs rgyas kyi zhing yongs su sbyong ba dang byang chub kyi snying po thob par byed pa dang / dngos po yongs su gtong ba dang nyon mongs pa tshar
92a1(mdo sde): gcod pa dang sems can thams cad la skal ba'i shas sbyin pa dang de la dmigs pa'i byams pa sgom pa dang tshe 'di la bde ba 'thob pa ste/ gzhon nu bcu po 'di dag ni byang chub sems dpa' sems dpa' chen po sbyin pa lhur byed pa/ chos kyi sbyin pa sbyin par byed pa'i phan yon
92a2(mdo sde): no/ /de la 'di skad ces bya ste/ su dag ser sna med par ni/ /chos kyi sbyin pa mchog sbyin byed/ /de yi legs pa rnam bcur ni/ /'jig rten mgon pos rab tu bshad/ /bya ba ma yin thams cad spong / /mkhas pa bya ba rnams la 'jug /skyes bu dam pa'i chos la dad/ /gtong
92a3(mdo sde): ba'i sems la sten par byed/ /sangs rgyas zhing yang rnam sbyong ste/ /de yi zhing ni bsam mi khyab/ /byang chub snying por rtag tu 'dug /chos kyi sbyin pa'i 'bras bu 'di/ /dngos po thams cad gtong byed cing / /chos kyi rgyal po'i rjes su slob/ /nyon mongs pa yang tshar bcad pa/ /
92a4(mdo sde): de la byang chub rnyed mi dka'/ /sems can kun na skal ba'i shas/ /byams pa'i sems kyis rab tu sbyin/ /de ni phrag dog med 'gyur te/ /mi ma yin pa'i skyid pa 'thob/ /mkhas pas bya ba ma yin rnam spangs te/ /rtogs par bya ba dag la gnas par byed/ /mkhas pa su
92a5(mdo sde): dag chos kyi sbyin pa gtong / /bdag nyid chen po'i chos la rtag tu gnas/ /de yi zhing yang rnam par dag par 'gyur/ /byang chub phyogs kyi chos rnams rnam par 'phel/ /byang chub snying por rtag tu nye bar 'gyur/ /chos rnams byin pa'i phan yon 'di dag go/ /nyon mongs med
92a6(mdo sde): cing dngos po yongs su btang / /dngos po'i rang gi mtshan nyid rab tu shes/ /yongs su 'dzin pa kun las rnam par grol/ /de la chags pa nam yang yong mi 'gyur/ /mkhas pa'i sems ni shin tu nyer gzhag pa/ /sems can thams cad bde bar gyur cig ces/ /de ni
92a7(mdo sde): byams sems 'gyur zhing phrag dog med/ /tshe 'di dag la'ang bde ba mi nyung 'gyur/ /gzhon nu byang chub sems dpa' sems dpa' chen po stong pa nyid la gnas pa'i phan yon ni 'di bcu ste/ bcu gang zhe na/ 'di lta ste/ sangs rgyas kyi spyod pa la gnas pa dang mi gnas par
92b1(mdo sde): bsam gtan byed pa dang / skye ba la mi smon pa dang tshul khrims la mchog tu mi 'dzin pa dang 'phags pa la mi skur ba dang mi 'gal bar gnas pa dang dngos po mi dmigs pa dang dben par gyur pa dang / sangs rgyas la skur pa mi 'debs pa dang / dam pa'i chos 'dzin pa ste/ gzhon
92b2(mdo sde): nu bcu po 'di dag ni byang chub sems dpa' sems dpa' chen po stong pa nyid la gnas pa'i phan yon no/ /de la 'di skad ces bya ste/ /mi dbang gnas pa gang yin pa/ /sangs rgyas kun gyi spyod yul te/ /des ni rnal 'byor gnas par byed/ /de la srog rnams dmigs pa
92b3(mdo sde): med/ /'jig rten kun la mi gnas shing / /'phags pa'i bsam gtan mi gtong ste/ /chos kyi rang bzhin mthong nas ni/ /skye ba la yang smon mi byed/ /tshul khrims mchog tu mi 'dzin cing / /tshul khrims la yang gnas mi byed/ /zag pa med pa'i lam gzhan
92b4(mdo sde): la/ /cung zad skur par de mi byed/ /'gal ba med par de gnas shing / /rtsod pa dag kyang yong med de/ /rnal 'byor dngos po mi dmigs shing / /rtag tu dben par gnas par byed/ /de ni srog gi don phyir yang / /sangs rgyas skur pa mi 'debs te/ /stong pa nyid
92b5(mdo sde): la des gyur cing / /lus kyi mngon sum 'jigs pa med/ /'jig rten mgon po thams cad kyi/ /sangs rgyas byang chub bsam mi khyab/ /gus par byas nas chos 'dzin te/ /sangs rgyas chos la nem nur med/ /gang dag mu stegs mang po'i sa ma yin/ /skyes bu khyu
92b6(mdo sde): mchog gi ni gnas pa de/ /gang la srog med gang zag sems can med/ /de la byang chub sems dpa' gnas par byed/ /de la gnas pa nam yang yod ma yin/ /mi gnas par ni bsam gtan bde ba sten/ /chos la sems can bdag med rnam rig pas/ /skye bar yang ni 'du
92b7(mdo sde): shes yong mi 'byung / /chos rnams kyi ni rang bzhin rnam par rig /tshul khrims la yang cung zad gnas pa med/ /tshul khrims kyis ni dag par yengs mi sems/ /sangs rgyas dag la rtag tu dad par byed/ /thams cad rang bzhin stong par rnam bsgoms pas/ /de la
93a1(mdo sde): 'gal ba nam yang 'byung mi 'gyur/ /de bzhin gshegs pa'i dam chos bzung nas ni/ /'dren pa dag la nam yang mi skur to/ /gzhon nu byang chub sems dpa' sems dpa' chen po nang du yang dag par 'jog la mngon par brtson pa'i phan yon ni 'di bcu ste/ bcu gang
93a2(mdo sde): zhe na/ 'di lta ste/ sems rnyog pa med pa dang / bag yod par gnas pa dang / sangs rgyas rjes su dran pa dang / spyod pa la dad pa dang ye shes la nem nur med pa dang sangs rgyas la byas pa gzo ba dang chos mi spong ba dang shin tu bsdams par gnas pa dang dul ba'i sa rjes su thob pa dang
93a3(mdo sde): so so yang dag par rig pa bzhi mngon sum du byed pa ste/ gzhon nu bcu po 'di dag ni byang chub sems dpa' sems dpa' chen po nang du yang dag par 'jog la mngon par brtson pa'i phan yon no/ /de la 'di skad ces bya ste/ de yi sems ni rnyog pa med/ /bag med thams cad rnam
93a4(mdo sde): spangs te/ /bag yod la yang gnas byed cing / /yang dag 'jog la spyod yul ba/ /'jig rten mgon gyi spyod thos nas/ /sangs rgyas la ni dad par byed/ /sangs rgyas ye shes bsam mi khyab/ /ye shes rnal 'byor the tshom med/ /sangs rgyas rnams la byas pa gzo/ /sangs
93a5(mdo sde): rgyas chos la the tshom med/ /shin tu bsdams shing gnas byed de/ /dul ba'i sa la rab tu gnas/ /yang dag rig pa des thob ste/ /rnyed dang bkur sti spangs nas su/ /gcig pu nags khrod mos par byed/ /yang dag 'jog la spyod yul ba/ /de yi sems ni rnyog pa med par
93a6(mdo sde): 'gyur/ /bag med pa yang thams cad yongs spangs te/ /bdag nyid chen po rtag tu bag yod 'gyur/ /ting 'dzin brtson pa'i phan yon 'di dag go/ /rkang gnyis gtso bo sangs rgyas dran nas ni/ /de yi spyod pa bla na med la dad/ /de bzhin gshegs pa'i mkhyen la the tshom med/ /
93a7(mdo sde): bsam gtan brtson pa'i phan yon 'di dag go/ /sangs rgyas dag la rtag tu byas pa gzo/ /de ni srog gi phyir yang chos mi spong / /thams cad dus su shin tu bsdams par gnas/ /ting 'dzin brtson pa'i phan yon 'di dag go/ /shin tu dul ba'i sa ni rjes thob cing / /
93b1(mdo sde): yang dag rig pa myur du mngon sum byed/ /tshig gi rgyun mi 'chad cing spobs par ldan/ /mdo sde bye ba khrag khrig ston par byed/ /sangs rgyas byang chub myur du de 'dzin te/ /'dren pa dag gis bstan pa yongs su srung / /des ni pha rol rgol ba kun bcom ste/ /sangs rgyas kyi yang byang chub
93b2(mdo sde): rgyas par byed/ /byang chub sems dpa' de ni shi 'phos nas/ /bde ba can gyi 'jig rten khams su 'gro/ /tshe dpag med las chos bzang mchog thos nas/ /skye ba med pa'i chos la bzod pa 'thob// //'phags pa ting nge 'dzin gyi rgyal po'i mdo/ bam po dgu pa/ gzhon nu
93b3(mdo sde): byang chub sems dpa' sems dpa' chen po dgon par gnas pa lhur byed pa dag gi phan yon ni 'di bcu ste/ bcu gang zhe na/ 'di lta ste/ bya ba nyung bar gnas pa dang 'du 'dzi ring ba nas kyang ring du spong ba dang de la rtsod pa med par 'gyur ba dang / gnod pa med par gnas pa dang zag pa 'phel bar
93b4(mdo sde): mi byed pa dang rtsod pa'i gzhir mi byed pa dang shin tu zhi bar spyod pa dang shin tu bsdams par gnas pa dang thar pa dang 'thun pa'i sems kyi rgyud du 'gyur ba dang / myur du rnam par grol ba mngon sum du byed pa ste/ gzhon nu bcu po 'di dag ni byang chub sems dpa' sems dpa' chen po dgon par
93b5(mdo sde): gnas pa lhur byed pa'i phan yon no/ /de la 'di skad ces bya ste/ rtag tu bya ba nyung bar 'gyur/ /'du 'dzi dag kyang ring du spong / /nags khrod gcig pu gnas pa ni/ /rtsod pa dag kyang de la med/ /gnod pa med pa'i sems kyis ni/ /zag pa rnam par 'phel mi byed/ /de la rtsod gzhi mi
93b6(mdo sde): 'byung ste/ /dgon par gnas pa'i yon tan 'di/ /lus dang ngag yid rab bsdams te/ /de ni nye bar zhi bar spyod/ /thar pa dang ni 'thun gyur cing / /rnam par grol ba myur du rig /rnal 'byor pa ni rtag tu bya ba nyung / /'du 'dzi mang po'i nyes pa kun spangs te/ /rnal 'byor
93b7(mdo sde): pa dag nam yang rtsod mi byed/ /dgon par gnas pa'i phan yon 'di dag go/ /nam zhig de ni 'dus byas skyo gyur cing / /'jig rten du ni gang la'ang 'dod pa med/ /zag pa dag kyang 'phel bar mi byed pa/ /nags khrod gnas pa de yi phan yon yin/ /de la rtsod gzhi nam yang mi
94a1(mdo sde): 'byung ste/ /rtag tu zhi la dga' zhing dben par spyod/ /lus dang ngag dang yid kyang bsdams pa ste/ /dgon par gnas pa de la yon tan mang / /de ni thar pa dang yang 'thun gyur te/ /nags khrod gnas shing rnam grol de sten pas/ /rnam grol zhi ba myur du des rtogs 'gyur/ /
94a2(mdo sde): 'di kun dgon par gnas pa'i yon tan yin/ /gzhon nu byang chub sems dpa' sems dpa' chen po bsod snyoms spyod pa sbyangs pa'i yon tan yo byad bsnyungs pa la gnas pa'i phan yon ni 'di bcu ste/ bcu gang zhe na/ 'di lta ste/ de shes kyi khe 'dod pa ma yin pa dang / de snyan pa 'dod pa
94a3(mdo sde): ma yin pa dang / de rnyed pa dang bkur sti 'dod pa ma yin pa dang / de 'phags pa'i rigs bzhi la gnas pa dang / de tshul 'chos pa dang kha gsag /med par 'gyur ba dang / de bdag la mi stod gzhan la mi smod pa dang / de rjes su chags pa dang khong khro ba spangs pas gzhan gyi khyim du spyod pa dang /
94a4(mdo sde): zang zing med par chos kyi sbyin pa sbyin par byed pa dang de sbyangs pa'i yon tan yo byad bsnyungs pa la gnas shing chos bstan pa gzung bar 'gyur ba yin te/ gzhon nu bcu po 'di dag ni byang chub sems dpa' sems dpa' chen po bsod snyoms spyod pa sbyangs pa'i yon tan yo byad bsnyungs pa la gnas pa'i
94a5(mdo sde): phan yon no/ /de la 'di skad ces bya ste/ sbyangs pa dag la gang gnas pa/ /shes kyi khe yang mi 'dod cing / /snyan pa la yang mi smon te/ /rnyed dang ma rnyed mtshungs pa'i yid/ /sbyangs pa dag la gang gnas pa/ /'phags pa'i rigs ni mi gtong zhing / /tshul 'chos pa dang kha gsag
94a6(mdo sde): rnams/ /thams cad ring du rnam par spong / /bdag nyid la ni mi stod cing / /gzhan dag la yang smod mi byed/ /khong khro rjes su chags med cing / /zang zing med par chos ston te/ /de yi tshig kyang gzung bar 'gyur/ /bsod snyoms yon tan 'di dag go/ /shes kyi khe dang snyan dang
94a7(mdo sde): rnyed mi tshol/ /'phags pa'i rigs bzhi la ni gnas 'gyur te/ /mkhas pa tshul 'chos kha gsag med pa yin/ /sbyangs la brtson pa'i yon tan 'di 'dra'o/ /bdag la mi stod gzhan la mi smod cing / /rtsub por smras kyang 'khrug par yong mi 'gyur/ /bsngags pa thos kyang dga'
94b1(mdo sde): ba mi skyed de/ /de ni bsod snyoms dag gis mgu bar 'gyur/ /chos kyi sbyin pa zang zing med par sbyin/ /de ni rnyed dang bkur sti mi tshol te/ /de yis bshad pa dag kyang gzung bar 'gyur/ /sbyangs par brtson pa'i phan yon 'di dag yin/ /gzhon nu de lta bu'i chos kyi yon tan la gnas pa'i
94b2(mdo sde): byang chub sems dpa' sems dpa' chen po dgon pa la gnas pa ni sangs rgyas kyi gter rnyed par 'gyur/ chos kyi gter rnyed par 'gyur/ ye shes kyi gter rnyed par 'gyur/ sngon gyi mtha' dang phyi ma'i mtha' dang da ltar byung ba shes pa'i gter rnyed par 'gyur ro/ /gzhon nu ji ltar na byang chub
94b3(mdo sde): sems dpa' sems dpa' chen po sangs rgyas kyi gter rnyed par 'gyur zhe na/ gzhon nu 'di la byang chub sems dpa' sems dpa' chen po dben pa na spyod cing dgon par gnas nas mngon par shes pa lnga 'thob ste/ lnga gang zhe na/ 'di lta ste/ lha'i mig dang lha'i rna ba dang pha rol gyi sems
94b4(mdo sde): shes pa dang sngon gyi gnas rjes su dran pa dang rdzu 'phrul gyi yul te/ gzhon nu mngon par shes pa 'di lnga thob par 'gyur ro/ /de mi'i las 'das pa'i lha'i mig gis shar phyogs kyi sangs rgyas bcom ldan 'das grangs med dpag tu med pa rnams mthong ngo / /de bzhin du lho dang nub dang byang phyogs kyi sangs
94b5(mdo sde): rgyas bcom ldan 'das grangs med dpag tu med pa rnams mthong ste/ de sangs rgyas mthong ba dang mi 'bral bar 'gyur ro/ /gzhon nu de ltar na byang chub sems dpa' sems dpa' chen po sangs rgyas kyi gter rnyed pa yin no/ /gzhon nu ji ltar na byang chub sems dpa' sems dpa' chen
94b6(mdo sde): po chos kyi gter rnyed pa yin zhe na/ sangs rgyas bcom ldan 'das de dag phyogs bcu na chos ci ston pa de yang byang chub sems dpa' sems dpa' chen pos lha'i rna ba'i khams kyis thos te/ de chos nyan pa dang mi 'bral bar 'gyur ro/ /gzhon nu de ltar na byang chub sems dpa' sems
94b7(mdo sde): dpa' chen po chos kyi gter rnyed pa yin no/ /gzhon nu ji ltar na byang chub sems dpa' sems dpa' chen po ye shes kyi gter rnyed pa yin zhe na/ gzhon nu byang chub sems dpa' sems dpa' chen po ye shes de dang ldan pas chos thams cad 'dzin te/ kun bzung nas mi brjed cing
95a1(mdo sde): sems can rnams la chos ston te/ gang gi don gang yin pa de yang rab tu shes so/ /gzhon nu de ltar na byang chub sems dpa' sems dpa' chen po ye shes kyi gter rnyed pa yin no/ /gzhon nu ji ltar na byang chub sems dpa' sems dpa' chen po sngon gyi mtha' dang phyi ma'i mtha'
95a2(mdo sde): dang / da ltar byung ba shes pa'i gter rnyed pa yin zhe na/ de mngon par shes pas 'das pa dang ma 'ongs pa dang da ltar byung ba'i sems can thams cad kyi sems dang / spyod pa shes pa la 'jug ste/ gzhon nu de ltar na byang chub sems dpa' sems dpa' chen po sngon gyi mtha' dang / phyi
95a3(mdo sde): ma'i mtha' dang da ltar byung ba shes pa'i gter rnyed pa yin no/ /gzhon nu mdor na byang chub sems dpa' sems dpa' chen po de lta bu'i chos la gnas pa ni sangs rgyas kyi chos thams cad thob par 'gyur te/ de nyan thos dang rang sangs rgyas thams cad kyi sa yang ma yin na pha rol rgol ba
95a4(mdo sde): thams cad lta ci smos/ de la 'di skad ces bya ste/ mkhas pa rtag tu dgon gnas te/ /sangs rgyas gter dang chos kyi gter/ /ye shes gter dang sngon mtha'i gter/ /mngon shes lnga yang myur du 'thob/ /phan yon bcu'i le'u ste nyi shu dgu pa'o// //de nas yang
95a5(mdo sde): bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na lha'i 'khor los sgyur ba'i rgyal srid kyi bde ba yang spangs te rab tu byung ngo zhes gzhon nu khyod kyis de ltar bslab par bya'o/ /gzhon nu rab tu byung nas kyang sbyangs pa'i yon tan yo byad bsnyungs pa la
95a6(mdo sde): gnas shing dben par gnas pa dang / bzod pa dang des pa phun sum tshogs par bya'o/ /gzhon nu mgo dang gos la me 'bar ba bzhin du brtson 'grus brtsams te chos thams cad kyi rang bzhin mnyam pa nyid rnam par spros pa'i ting nge 'dzin 'di mnyan par bya/ gzung bar bya/ kun
95a7(mdo sde): chub par bya/ bcang bar bya/ bklag par bya/ rab tu gdon par bya/ lung mnod cing kha ton du bya/ nyon mongs pa med pa'i bsgom pas bsgom par bya/ mang du bya/ gzhan la yang rgya cher yang dag par rab tu bstan par bya'o/ /gzhon nu bse ru lta bur gyur pas
95b1(mdo sde): gnyis su med par dgon pa dang nags 'dab tu rtag tu gnas par bya'o/ /gzhon nu bdag nyid yongs su gtong bas kyang sems can de dag gi don bya'o/ /de nas bcom ldan 'das kyis de'i tshe don de nyid brjod pa'i phyir/ zla 'od gzhon nur gyur pa la sngon byung ba'i le'u 'di tshigs su
95b2(mdo sde): bcad pa'i dbyangs kyis yang dag par rab tu bstan to/ /'das pa'i bskal pa brgya mang rab dran te/ /grags pa mtha' yas 'dren pa gang byung ba/ /lha mi klu yi tshogs kyis mchod pa ste/ /mtshan ni gzi brjid tshogs rgyal rgyal ba yin/ /dge slong bye ba phrag bcu drug mngon shes/ /
95b3(mdo sde): yang dag rig dang dbang gi pha rol phyin/ /sbyangs tshul yo byad bsnyungs pa zhi ba'i yid/ /de yi dus na de yi tshogs rnams byung / /grong khyer bye ba brgya phrag bdun cu drug /dpag tshad lnga yi tshad dang mnyam pa ste/ /rin chen sna bdun bye brag 'phags pa'i mchog /de tshe 'dzam bu'i gling 'dir
95b4(mdo sde): byung bar gyur/ /de tshe grong mchog dam pa de kun kyang / /skyed mos tshal brgya mang pos rab tu brgyan/ /skyed mos tshal kun stug pa'i sprin bzhin du/ /me tog 'bras bus brgyan cing shing rnams rgyas/ /bza' shing rigs kyang sna tshogs mdzes pa dag /la ku a mra dzam bu pa nas dkrigs/ /
95b5(mdo sde): kar ni tsam pa pur na brgya yis kyang / /skyed mos tshal mchog de dag rab tu brgyan/ /n+ya gro d+ha las bya mang sgra 'byin te/ /khu byug ka la ping ka rma bya brgya/ /shang shang te'u dang ku nal sgra 'byin pa/ /bya tshogs mang po de tshe snyan par sgrog /ngang pa'i rgyal po ngang skya 'dra ba dang / /
95b6(mdo sde): bung ba ku nal sgra dbyangs mchog sgrog ste/ /yan lag bkra zhing tshon che kha dog 'bar/ /shin tu yid 'ong sgra 'jam dga' ba 'byin/ /de'i dus bya mang de dag 'dus gyur te/ /ka la ping ka rma bya ne tso dang / /khu byug ri skegs bya rnams sna tshogs pa/ /bya mang de dag sna tshogs
95b7(mdo sde): sgra yang 'byin/ /skyed mos tshal brgya dag na de dag gnas/ /btang bzung mya ngan 'tshang dang bar sha ka/ /a ti mug ta me tog 'dab ma dang / /pad ma ud pal ku mud pad ma dkar/ /pad ma 'dab stong brgya yis rab tu brgyan/ /me tog de dag rdzing bu mdzes par byed/ /dri zhim
96a1(mdo sde): spos mchog dam pas so sor brgyan/ /rdzing bu sdug cing shin tu mdzes par gyur/ /de tshe 'dzam bu'i gling 'dir rgyal po ni/ /mi dbang brtan pas byin zhes bya ba byung / /de yi bu yang brgya phrag lnga yod de/ /byad bzhin bzang zhing shin tu blta na sdug /de tshe rgyal srid
96a2(mdo sde): zhi zhing bde bar gyur/ /gtse ba med cing dbyangs dga' rnal du bab/ /'dzam bu'i gling yang me tog mang pos brgyan/ /lha yi gnas dang mtshungs shing bye brag med/ /de tshe sdig med stobs bcu ldan pa yi/ /rgyal ba de ni ting 'dzin mchog 'di 'chad/ /srid pa'i 'gro ba rmi lam lta bu ste/ /
96a3(mdo sde): 'di la su yang mi skye 'chi ba med/ /sems can ming dang srog kyang mi rnyed de/ /chos 'di rnams ni rmi lam chu shing 'dra/ /sgyu ma lta bu nam mkha'i glog 'dra ste/ /chu yi zla ba 'dra zhing smig rgyu bzhin/ /mi gang 'jig rten 'dir yang shi nas ni/ /'jig rten gzhan du 'pho zhing 'gro med
96a4(mdo sde): kyang / /las byas rnams ni nam yang med mi 'gyur/ /'khor ba na yang dkar gnag 'bras bu smin/ /rtag pa ma yin chad par mi 'gyur te/ /las bsags med cing gnas pa dag kyang med/ /de yang byas nas reg par mi 'gyur min/ /gzhan gyis byas pa tshor bar 'gyur ba'ang
96a5(mdo sde): med/ /'pho ba med cing phyir yang 'ong ba med/ /thams cad yod pa'ang ma yin med pa'ang min/ /'di na lta gnas 'jug pa dag pa min/ /sems can spyod pa rab zhi 'jug pa med/ /bde gshegs spyod yul rgyal ba'i yon tan ni/ /skye med zhi ba mtshan ma med pa'i gnas/ /stobs
96a6(mdo sde): dang gzungs rnams dang ni stobs bcu'i stobs/ /'di ni sangs rgyas khyu mchog gyur pa'i mchog /dkar po'i chos mchog yon tan bsags pa ste/ /yon tan ye shes gzungs dang stobs rnams dang / /rdzu 'phrul rnam par 'phrul pa bya ba'i mchog /mngon shes mchog lnga 'thob pa
96a7(mdo sde): dam pa'i tshul/ /'dir ni rang bzhin gang na'ang shes pa med/ /'gro dang 'jug med mkhas pa'i chos kyi 'gros/ /chos kyi dbyings ni gar yang mi 'gro ste/ /de 'dra'i 'gro ba 'gro med chos kyi 'gros/ /dbyangs kyi tshogs med ngo bo nyid kyi 'gros/ /'gro ba'i rang bzhin gang du'ang
96b1(mdo sde): mi gnas te/ /mi gnas mi rten rang bzhin 'jug pa ni/ /rgyal ba'i spyod yul rdul bral zhi ba'i gnas/ /zhi ba rab zhi nye bar zhi ba'i 'gros/ /'gro ba de ni gar yang mi gnas te/ /rtag tu dngos po'i rang bzhin rjes su song / /mkhas shing mi g.yo mthong dka' shin tu gnas/ /de ni
96b2(mdo sde): mi g.yo bdag nyid gnas pa ste/ /mi gnas ma 'ongs rang bzhin gnas pa yin/ /rang bzhin gnas pa bshad par mi nus te/ /de ni stong pa mi g.yo chos kyi gnas/ /dbyangs kyis bshad kyang dbyangs kyi 'jug pa med/ /dbyangs kyi rang bzhin 'jug pa chos kyi 'gros/ /dbyangs
96b3(mdo sde): kyi tshogs gnas gang na'ang yod ma yin/ /de ltar rang bzhin 'jug pa chos kyi 'gros/ /'gros kyi sgrar gsungs sems can 'gro ba med/ /chos kyi rang bzhin mkhas don 'gro ba ste/ /dbyangs kyang brjod de sems can 'gro ba med/ /dbyangs rnams mi rnyed sems can 'gro ba
96b4(mdo sde): med/ /mtha' dang mtha' med ma yin dbus 'gro med/ /yod med ma yin phyogs su 'gro ba med/ /rang bzhin 'gro ba ci 'dra shes pa ni/ /rgyal ba mchog gi bstan pa 'di dag mnyam/ /rdul bral rnam par dag pa don dam gnas/ /zhi zhing rab zhi rdul med rdul bral ba/ /
96b5(mdo sde): rtog dang rlom sems med pa rab zhi gnas/ /rgyal ba thugs rje'i mchog ldan ston par mdzad/ /'di la yi ge spyod pa yod ma yin/ /'gro ba yangs shing yangs don 'gro ba ste/ /sangs rgyas dag gis bsnyen cing rgyal bas bstod/ /snang ba'i chos kyi tshul ni 'jug pa phra/ /
96b6(mdo sde): de la gnas nas bde gshegs mtshungs med pa/ /chos kyi gter ni rdul bral yangs pa dang / /rin chen chos rnams rdul bral don dam stong / /zhi ba'i don la 'jug pa ston par mdzad/ /rkang gnyis gtso bos ting 'dzin 'di bshad pa/ /rgyal po brten byin gyis ni de tshe thos/ /
96b7(mdo sde): de ni bye ba khrag khrig brgyad cu dang / /rgyal ba snying rje can drung rtag tu 'ongs/ /rgyal ba stobs ldan gus pa rab bskyed de/ /zhabs la mi yi bdag po phyag 'tshal nas/ /de tshe stobs bcu ldan pa'i spyan sngar 'dug /rab tu dga' zhing sor bcu thal mo sbyar/ /de yi spyod
97a1(mdo sde): pa yongs su dag rig nas/ /dbang po dag la dbang gi pha rol phyin/ /mi mchog rgyal ba mos pa mkhyen pa yis/ /de la ting 'dzin dam pa 'di bshad do/ /rgyal po de ni don dam 'di thos tshe/ /'phags pa'i dga' ba mtshungs med skyes nas su/ /gling bzhi dag kyang thams
97a2(mdo sde): cad rnams spangs te/ /'dod pa bor nas khyim nas mngon par byung / /rgyal bar 'gyur zhes byang chub don du yang / /nam tshe rgyal pos sa bor rab byung tshe/ /'dzam bu'i rgyal mtshan 'di yi mi kun kyang / /'dod pa'i yon tan rnam spangs rab tu byung / /de tshe stobs bcu'i yon
97a3(mdo sde): tan rgya che ste/ /brtson yid dge slong ma dang dge slong mang / /de tshe ma rmos ma btab rtsi 'khrungs te/ /lha rnams kyang ni g.yog dang bsnyen bkur byed/ /ngur smrig chos gos gsum dag byung bar gyur/ /dra ba mnyam zhing drub legs dpe med la/ /dri ma med cing rdul bral gser
97a4(mdo sde): brgyan pa/ /sangs rgyas yon tan bsod nams stobs las byung / /gzhon nu ltos shig rgyal mchog de yang ni/ /sa rnams thams cad rnam spangs rab byung na/ /zad pa'i dus na sems can mang po dag /shin tu longs spyod chung yang khyim mi gtong / /shing sgrog dang ni bcing
97a5(mdo sde): ba chad pa mang / /gshe zhing spyo ba sdug bsngal mi dga' dang / /bla ma yi chad pa mang po bzod par byed/ /longs spyod chung rab khyim na bza' ba med/ /shin tu tshe yang thung la nor yang med/ /rab tu bag chung bsod nams stobs kyang med/ /mi mkhas bzo yi gnas
97a6(mdo sde): kyang mi shes te/ /dbul por gyur cing khyim na nor yang med/ /dri ma ma dag gzhan gyi bud med chags/ /phrag dog byed cing shin tu btsam pa med/ /nyon mongs chos ldan tshul la mi gnas kyang / /nged ni sangs rgyas nyid du 'gyur zhes smra/ /gsug gis slu zhing bab
97a7(mdo sde): chol byed pa dag / nga ni phyug po 'jig rten chos nor sbyin/ /gnod pa byed cing tshul 'chos sgyu ma dag /nged ni sangs rgyas nyid du 'gyur zhes smra/ /gzhan dag bsad cing bcing dang gtse la dga'/ /tshul khrims 'chal pa ma rungs zhe sdang yid/ /byas pa mi gzo dbyen
97b1(mdo sde): byed 'tshe bar gnas/ /btsun pa byang chub spyod pa ston ces smras/ /gang las des ni byang chub spyod thos pa/ /de nyid la ni khong khro rab bskyed nas/ /mkhas pas 'khrul pa'i tshig 'ga' thos na yang / /de la mi snyan brgya dag sgrog par byed/ /gzhon nu nga yi tshig 'di thos nas ni/ /
97b2(mdo sde): de dag dang ni sten par ma byed cig /byang chub dam pa reg par 'dod na ni/ /rmi lam du yang de la yid ma rton/ /sbyangs tshul bsnyungs pa yon tan du ma rjod/ /yon tan bskal pa mang po brgyar bshad kyang / /de yi yon tan dag la mi gnas na/ /byang chub zhi ba mchog ni
97b3(mdo sde): rtogs mi 'gyur/ /khor mor yang ni dge zhing 'jam par gyis/ /tshul khrims dag cing rtag tu dang ba'i yid/ /khor mor tshul khrims yongs su dag par gyis/ /ring por mi thogs ting 'dzin mchog thob 'gyur/ /nga rgyal ma byed tha ba ma skyed par/ /rtag tu yid ni yongs su
97b4(mdo sde): dag par gyis/ /nga rgyal rgyags dang 'chab pa kun spongs la/ /ting 'dzin mchog 'di rab tu thob par gyis/ /rtag tu yon tan las ni rgyal ba dran/ /gser mchog mdog 'dra shin tu 'od mdzad pa/ /mtshan mo gnam la skar mas gang ba ltar/ /thub pa'i sku ni mtshan gyis
97b5(mdo sde): yongs su rgyas/ /'chag cing 'dug dang 'greng zhing nyal ba na/ /mi gang thub pa'i zla ba dran byed pa/ /de yi mdun na rtag tu ston pa bzhugs/ /de ni rgya cher mya ngan 'das par 'gyur/ /gdugs dang rgyal mtshan bla re ba dan mchog /phye ma byug pa mang po kun thogs la/ /rtag tu
97b6(mdo sde): bde bar gshegs la mchod pa gyis/ /ring por mi thogs ting 'dzin mchog 'di 'thob/ /spos mchog phreng ba me tog bdug pa dang / /rol mo sil snyan mang po rab thogs la/ /rgyal ba'i mchod rten dag la mchod pa gyis/ /ring por mi thogs ting 'dzin mchog 'di thob/ /
97b7(mdo sde): glu gar bzang po sna tshogs mang po dang / /yid gtsang bzhad gad rol mo bzang po dang / /rtag par mar me'i phreng sdug bzang po yis/ /mtshungs pa med la mchod bzang rab tu gyis/ /'khar rnga dang ni sgra snyan rdza rnga brgya/ /rnga dang gling bu'i sgra mchog sna tshogs dang / /
98a1(mdo sde): sgra snyan rol mo'i yon tan sna tshogs kyis/ /dang ba'i yid ldan 'dren pa mchod par gyis/ /sangs rgyas sku gzugs shin tu mdzes pa dag /rin chen byi dor legs par byas pa yang / /blta na sdug cing shin tu bzang po gyis/ /ring por mi thogs ting 'dzin
98a2(mdo sde): mchog 'di 'thob/ /de bzhin gser dag dang ni dngul dag dang / /tsan dan gyi ni sku gzugs bzang po dag /mdzes shing shin tu blta na sdug pa gyis/ /ring por mi thogs ting 'dzin mchog 'di 'thob/ /'ji ba dang ni de bzhin rdo ba dang / /shing dang ri mor bris pa'i sku gzugs
98a3(mdo sde): dag / mdzes shing shin tu blta na sdug pa gyis/ /ring por mi thogs ting 'dzin mchog 'di 'thob/ /rtag tu nags khrod dben par bsnyen par gyis/ /grong dang grong khyer dga' ba rnam spongs la/ /bse ru lta bur gnyis su med par gyis/ /ring por mi thogs ting 'dzin mchog
98a4(mdo sde): 'di 'thob/ /nga ni chos rje khyod ni nga yi bu/ /nga yi ting 'dzin spyod pa rjes su slobs/ /nga ni de tshe phyogs su grags pa yi/ /mi dbang brtan pas byin zhes bya bar gyur/ /ting 'dzin zhi ba mchog 'di tshol ba'i phyir/ /ngas sngon sangs rgyas mtha' yas mchod byas pa/ /rtag par ngas
98a5(mdo sde): ni tshul khrims rnam dag bsrungs/ /nga yis stobs bcu dag la ri mor byas/ /ting 'dzin zhi ba mchog 'di tshol ba'i phyir/ /ngas sngon bu dang chung ma yongs btang ste/ /mgo dang rkang lag mig mchog bzang po byin/ /zhum pa'i sems su nam yang yongs ma byas/ /ting 'dzin
98a6(mdo sde): zhi ba mchog 'di tshol ba'i phyir/ /nor 'bru bran pho bran mo brgya mang dang / /rin chen mang po ngas ni yongs btang ste/ /slong ba mang po shin tu tshim par byas/ /ting 'dzin zhi ba mchog 'di tshol ba'i phyir/ /ngas sngon gser dang mu tig shel mang dang / /dung dang man shel dang ni
98a7(mdo sde): bai dUr+ya/ /nor bu gzugs gtsang byi ru 'bru rnams btang / /ting 'dzin zhi ba mchog 'di tshol ba'i phyir/ /ngas ni rnam pa sna tshogs rgyan rnams dang / /mu tig phreng mchog de bzhin seng ge can/ /rin chen dra ba bzang zhing mang ba btang / /ting 'dzin zhi ba mchog 'di tshol
98b1(mdo sde): ba'i phyir/ /ngas sngon gos mchog phra mo bye ba dag /yongs su gtsang ba ka shi du kul mchog /gser gyis spras pa mang po yongs su btang / /ting 'dzin zhi ba mchog 'di tshol ba'i phyir/ /rta dang bal glang shing rta sna tshogs dang / /bu dang chung ma rab sdug ngas btang ste/ /
98b2(mdo sde): yid mi bde ba nam yang ma byung ngo / /ting 'dzin zhi ba mchog 'di tshol ba'i phyir/ /tshol bas sdug bsngal nyon mongs gyur pa yi/ /shin tu dbul ba'i mi dag ngas mthong nas/ /de dag ngas ni dbul ba med par byas/ /ting 'dzin zhi ba mchog 'di tshol ba'i phyir/ /rta dang bal
98b3(mdo sde): glang shing rta khrag khrig dag / nor bu rin chen brgyan pa'i dra bas g.yogs/ /ngas sngon slong ba dag la sbyin par byas/ /ting 'dzin zhi ba mchog 'di tshol ba'i phyir/ /ngas sngon skyed mos tshal ni mang po dag /bye ba khrag khrig legs par brgyan byas te/ /yid kyang dga' zhing snying
98b4(mdo sde): rje bskyed nas byin/ /ting 'dzin zhi ba mchog 'di tshol ba'i phyir/ /grong dang grong khyer yul 'khor grong 'dab kyang / /ngas sngon legs par brgyan nas yongs su btang / /byin nas rtag tu dga' ba myang bar byas/ /ting 'dzin zhi ba mchog 'di tshol ba'i phyir/ /rin chen phung po
98b5(mdo sde): ri rab mnyam pa dang / /de bzhin gos dang rgyan rnams mang po yang / /ngas sngon slong ba dag la sbyin pa byas/ /ting 'dzin zhi ba mchog 'di tshol ba'i phyir/ /shin tu dbul ba ngas ni phyug por byas/ /rab tu nyon mongs gyur pa ngas bskyabs te/ /sdug bsngal gtses pa mang
98b6(mdo sde): po bde bar byas/ /nga ni sa steng dbang phyug gyur pa'i tshe/ /skye bo'i tshogs rnams sdug bsngal mthong nas ni/ /snying rje bskyed nas bde bar gyur cig ces/ /de dag la ni nga yis rgyal srid btang / /gzhon nu ngas ni ngo mtshar byas pa dang / /bskal pa brgya mang dka' ba ci spyad
98b7(mdo sde): pa/ /ngas ni bskal pa bye ba khrag khrig tu/ /de dag bshad kyang zad par mi nus so/ /ting 'dzin zhi ba mchog 'di tshol ba'i phyir/ /ngas ni ngo mtshar dka' ba spyad pa ni/ /bde bar gshegs pa'i spyod la ma dad pa/ /mi rnams sems ni myos shing bslad par 'gyur/ /gzhon nu khyod
99a1(mdo sde): la shin tu bsgo bar bya/ /dad par gyis shig nga la mi bden med/ /bde gshegs gyi tshig ni mi gsung ste/ /thugs rje rgyal ba rtag tu bden par gsung / /ji ltar ting 'dzin mchog kyang 'thob 'gyur zhing / /sems can khrag khrig sdug bsngal thar bya zhes/ /
99a2(mdo sde): bskal pa mang por spyod pa 'di dag dang / /gzhan yang ngas ni rnam pa mang po sbyangs/ /skad cig gang la ting 'dzin 'di yang ni/ /nga yis rab tu thob par gyur pa'i tshe/ /ting 'dzin dam pa ye shes chen po'i lam/ /ngas thob sangs rgyas khrag khrig mang po mthong / /rdzu 'phrul
99a3(mdo sde): dag kyang mtha' yas ngas thob ste/ /zhing brgya dag tu rnam par sprul pas 'gro/ /song nas ngas ni snying rje ldan pa la/ /dri ba bye ba khrag khrig mang po dris/ /bde gshegs dag gis nga la ci bstan pa/ /de tshe dri ba bye ba khrag khrig bzung / /nga yis ma lus thams cad bzung byas te/ /
99a4(mdo sde): tshig gcig tsam yang nga la nyams pa med/ /dri ba bye ba khrag khrig mang po yi/ /yang dag pa yi tshul de ngas thos nas/ /rdul bral zhi ba'i gnas de ngas bshad de/ /sems can mang po ye shes lam la bkod/ /ngas ni ting 'dzin 'di la gnas nas su/ /bskal pa brgyar
99a5(mdo sde): yang yang dag tshul bslabs te/ /ngas sngon sems can bye ba khrag khrig rnams/ /rdul dang bral ba'i lam mchog dam par bkod/ /gang gis sngon gyi bde bar gshegs pa dag /rdul dang bral ba'i tshul 'di ston pa rnams/ /ma mthong bas ni don dam stong pa yi/ /ting 'dzin
99a6(mdo sde): mchog la dad par mi nus so/ /mi gang dad cing mkhas la cho ga shes/ /yang dag tshul zab tshul rnams thos pa ni/ /de dag mi skrag dngang bar mi 'gyur te/ /thos nas rtag tu yid kyang rangs par 'gyur/ /de dang de dag byang chub 'di 'dzin te/ /de dag rjes su skyes pa'i nga yi bu/ /
99a7(mdo sde): de dag u dum bA ra'i me tog 'dra/ /de phyir bskal pa brgyar yang ngas spyad do/ /ting 'dzin mchog 'di mi gang 'dzin pa ni/ /de dag log par ltung ba'i 'jigs pa med/ /rtag tu mi khom brgyad dang de bral te/ /sangs rgyas khrag khrig shin tu mang po mthong / /gang gi lag na
99b1(mdo sde): ting 'dzin mchog yod pa/ /rgyal ba byams pa grags pa mtha' yas bzhin/ /sems can rnams kyi don mang byed 'gyur zhes/ /blo gros mtha' yas de ni ngas lung bstan/ /ting 'dzin mchog 'di mi gang 'dzin pa ni/ /de dag dran dang ldan zhing blo gros ldan/ /rtogs ldan ye shes
99b2(mdo sde): 'phags pa thos pa 'dzin/ /de yi spobs pa dag kyang rgya cher 'gyur/ /mi gang ting 'dzin mchog 'di 'dzin pa ni/ /lha rnams kyis kyang mchod par bya ba yin/ /mis kyang rtag tu phyag byar 'os pa ste/ /khor mor 'byung ba'i tshogs kyis mngon par srung / /mi gang ting 'dzin mchog 'di
99b3(mdo sde): 'dzin pa ni/ /de dag me dang chur yang mi 'chi zhing / /de la dug dang mtshon gyis mi tshugs te/ /dgra dag gis kyang brgal bar mi nus 'gyur/ /mi gang ting 'dzin mchog 'di 'dzin pa ni/ /de dag nags khrod gshong gnas rtag par yang / /lha dag khor mor bsnyen bkur
99b4(mdo sde): byed par 'gyur/ /gnod sbyin mang po de yi g.yog kyang byed/ /mi gang ting 'dzin mchog 'di 'dzin pa ni/ /ye shes dag kyang rgya mtsho 'dra bar 'gyur/ /thub pa'i yon tan brjod la thogs pa med/ /sangs rgyas yon tan yang dag rjod par byed/ /mi gang ting 'dzin mchog 'di 'dzin pa ni/ /
99b5(mdo sde): de yi thos pa mtha' yas mu med de/ /tshad rnyed mi 'gyur ji ltar nam mkha' bzhin/ /ye shes sgron ma 'dzin cing rab rib sel/ /mi gang ting 'dzin mchog 'di 'dzin pa ni/ /rtag par 'jam zhing rigs pa'i tshig smra ste/ /'khor gyi nang du dga' bar 'gyur ba ston/ /seng ge bzhin
99b6(mdo sde): du de ni sgra rnams sgrog / mi gang ting 'dzin mchog 'di 'dzin pa ni/ /de ni sman pa dpyad mkhan 'dra bar yang / /mang po'i rten dang dpung gnyen skyabs su 'gyur/ /'jig rten dag na snang bar gyur cing spyod/ /mi gang ting 'dzin mchog 'di 'dzin pa ni/ /'khrig pa dag la yid
99b7(mdo sde): kyang dga' mi byed/ /zhi gnas dga' zhing bsam gtan bde ba reg /rab tu zhi ba'i dbyings su zhi bar smra/ /mi gang ting 'dzin mchog 'di 'dzin pa ni/ /de yid mtshan ma dag la mi dga' ste/ /mtshan ma mang po thams cad rnam par bshig /mkhas pa rtag tu mnyam par
100a1(mdo sde): bzhag cing spyod/ /mi gang ting 'dzin mchog 'di 'dzin pa ni/ /de yi mig kyang tha mal ma yin 'thob/ /des ni rgyal ba mtha' yas mthong bar 'gyur/ /mtha' yas mig ldan de ni khyu mchog 'gyur/ /mi gang ting 'dzin mchog 'di 'dzin pa ni/ /khrung khrung sgra dbyangs
100a2(mdo sde): 'jam zhing mnyen dang ldan/ /ka la ping ka rnga yi dbyangs su 'gyur/ /glu dbyangs ldan zhing sgra skad 'jam par 'gyur/ /mi gang ting 'dzin mchog 'di 'dzin pa ni/ /sprin gyi 'brug sgra bsgrags pa'i skad rnams dang / /ngang pa'i sgra dbyangs bzhin du 'jam par sgrog /dbyangs kyi yan
100a3(mdo sde): lag lnga brgyar ldan pa'i sgra/ /mi gang ting 'dzin mchog 'di 'dzin pa ni/ /bskal pa bye ba mang po khrag khrig tu/ /dbyangs kyi yan lag sna tshogs ldan pa yi/ /sgra dbyangs snyan pa bsam gyis mi khyab 'byung / /mi gang ting 'dzin mchog 'di 'dzin pa ni/ /zas la yid kyang chags par
100a4(mdo sde): mi 'gyur te/ /lhung bzed chos gos dag la dga' ma yin/ /'dod pa nyung zhing chog shes yo byad bsnyungs/ /mi gang ting 'dzin mchog 'di 'dzin pa ni/ /bdag nyid la yang stod par mi 'gyur zhing / /gar yang gzhan la mi snyan mi rjod de/ /rtag tu bsam gtan dga' zhing phra ba'i
100a5(mdo sde): sems/ /mi gang ting 'dzin mchog 'di 'dzin pa ni/ /rtag tu bdag nyid la yang rtog 'gyur te/ /gzhan gyi 'khrul pa dag ni de mi tshol/ /'jig rten kun dang de ni mi 'phrod med/ /mi gang ting 'dzin mchog 'di 'dzin pa ni/ /spyod pa yongs dag sems la nyon mongs med/ /rtag
100a6(mdo sde): tu g.yo yang med cing 'drid pa med/ /khor mor 'jam zhing rnam par thar la dga'/ /mi gang ting 'dzin mchog 'di 'dzin pa ni/ /rtag tu gtong la shin tu mos par 'gyur/ /de ni ser sna'i sems la dga' mi byed/ /khor mor tshul khrims dang yang ldan par 'gyur/ /mi gang ting
100a7(mdo sde): 'dzin mchog 'di 'dzin pa ni/ /byad bzhin bzang zhing blta sdug mdzes pa ste/ /mdog kyang gser mchog 'dra bar snang bar byed/ /sum cu rtsa gnyis mtshan rnams 'chang bar 'gyur/ /mi gang ting 'dzin mchog 'di 'dzin pa ni/ /de dag rtag par rab tu mdzes par 'gyur/ /khor
100b1(mdo sde): mor rtog cing skye bo mang po la/ /phangs shing sdug ste lta bas mi ngoms 'gyur/ /mi gang ting 'dzin mchog 'di 'dzin pa ni/ /lha dang klu dang de bzhin gnod sbyin rnams/ /rtag tu yi rang dga' zhing mgu nas ni/ /grong du zhugs nas de yi bsngags pa smra/ /mi gang ting 'dzin mchog 'di
100b2(mdo sde): 'dzin pa ni/ /tshangs pa brgya byin dbang sgyur mang po dag /rtag par de la rim gro rab tu byed/ /de yi yid kyang khengs par yong mi 'gyur/ /mi gang ting 'dzin mchog 'di 'dzin pa ni/ /de la ngan 'gro'i 'jigs pa mi 'byung ste/ /mi khom med cing log ltung 'jigs pa med/ /log
100b3(mdo sde): ltung 'jigs pa kun las yongs su grol/ /mi gang ting 'dzin mchog 'di 'dzin pa ni/ /sangs rgyas chos mchog zhib mo thos nas kyang / /de la nem nur yid gnyis mi 'byung ste/ /ye shes zab mo'i rjes su song ba yin/ /mi gang ting 'dzin mchog 'di 'dzin pa ni/ /phra ba'i chos
100b4(mdo sde): rnams gang dag ci thos kyang / /thams cad la ni dbang gi pha rol song / /gtan tshigs zhib cing stobs dang ldan par 'gyur/ /mi gang ting 'dzin mchog 'di 'dzin pa ni/ /rgyal bas gsung ni de skad rab bshad de/ /rtag par bdag ni de ltar bya snyam na/ /gzungs ni bye brag 'phags
100b5(mdo sde): pa mchog thob 'gyur/ /mi gang ting 'dzin mchog 'di 'dzin pa ni/ /nam tshe de yang 'chi ba'i dus byed pa/ /'od dpag med pa thugs rjer ldan pa ni/ /dge slong tshogs bcas de yi mdun na bzhugs/ /mi gang ting 'dzin mchog 'di 'dzin pa ni/ /de dag gzungs rnams rab
100b6(mdo sde): tu thob par 'gyur/ /chos kyi gter la dbang ba'i pha rol phyin/ /spobs dang ldan zhing tshig kyang rgyun mi 'chad/ /mi gang ting 'dzin mchog 'di 'dzin pa ni/ /chos 'dzin de dag gang du song bar yang / /'gro ba dag la kun tu snang bar 'gyur/ /shin tu spyod pa zhi zhing yid rab
100b7(mdo sde): zhi/ /rab tu dga' dang dri med 'od byed dang / /'od 'phro shin tu sbyang dka' mngon gyur dang / /ring du song dang mi g.yo legs pa'i blo/ /chos sprin sa bcu po yang 'thob par 'gyur/ /tshe dang las dang yo byad mos pa dang / /smon lam rdzu 'phrul skye ba'i stobs rnams dang / /chos
101a1(mdo sde): dang sems dang de bzhin ye shes che/ /dbang bcu 'di dag dpa' bos thob par 'gyur/ /mi gang ting 'dzin mchog 'di 'dzin pa ni/ /mkhas pa chos kyi mdzod mchog rnam 'byed cing / /chos kyi sku la dbang ba'i pha rol phyin/ /de ni 'gro ba kun gyi the tshom gcod/ /sems
101a2(mdo sde): can thams cad bcom ldan snying rje can/ /srid pa'i mthar phyin bde gshegs gyur pa la/ /bskal pa mang po brgya 'am gang gA yi/ /bye ma snyed dam lhag par mchod byas pas/ /zad pa'i dus na mi gang la la yis/ /'dir yang ting nge 'dzin 'di thos nas su/ /yi rang zhes
101a3(mdo sde): ni tshig gcig smras na yang / /snga ma'i bsod nams phung pos char mi phod/ /gzhon nu su dag zhi ba'i spyod pa 'di/ /don dam stong pa ting nge 'dzin gyi mchog /rab tu 'don dang de bzhin glegs bam byas/ /chos smra blo gros dam pa gnas pa yin/ /gzi brjid tshogs kyi rgyal
101a4(mdo sde): po'i le'u ste sum cu pa'o/ / //de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po gang ci nas bdag sems can thams cad kyi sgra dang skad shes pa rtogs shing / dbang po
101a5(mdo sde): mchog dang mchog ma yin pa rnam par rig nas chos bstan to snyam pa'i byang chub sems dpa' sems dpa' chen po des gzhon nu chos thams cad kyi rang bzhin mnyam pa nyid rnam par spros pa'i ting nge 'dzin 'di mnyan par bya/ gzung bar bya/ kun chub par bya/ bcang bar bya/ bklag par
101a6(mdo sde): bya/ rab tu gdon par bya/ lung mnod cing kha ton du bya/ nyon mongs pa med pa'i bsgom pas bsgom par bya/ mang du bya/ gzhan la yang rgya cher rab tu bstan par bya'o/ /de nas yang bcom ldan 'das kyis de'i tshe tshigs su bcad pa 'di dag gsungs so/ /thar pa 'dod pa ting
101a7(mdo sde): 'dzin rdul bral 'di 'dzin na/ /des ni 'das pa'i 'dren pa tshad med rnams kyang mthong / /sngon gyi srid par brtson byas 'jig rten mgon pos dris/ /byang chub sems dpa' dge ba'i rtsa ba mchog la gnas/ /thar pa 'dod pa ting 'dzin rdul bral 'di 'dzin na/ /lha dang mi yi bde ba
101b1(mdo sde): gya nom rnyed par 'gyur/ /lha dang mi yi mchod pa dam pa des 'thob ste/ /bsam gtan bde dang 'phags pa'i bde ba mchog kyang 'thob/ /thar pa 'dod pa ting 'dzin rdul bral 'di 'dzin na/ /bsngags pa rgya cher thos kyang de ni dga' mi 'gyur/ /mi snyan pa dag thos kyang zhum par mi
101b2(mdo sde): 'gyur te/ /'jig rten chos brgyad dag gis mi rgul ri bo bzhin/ /thar pa 'dod pa ting 'dzin rdul bral 'di 'dzin na/ /dge zhing mnyen par smra la 'jam pa'i tshig dang ldan/ /khro gnyer med cing rtag tu gsong por smra bar 'gyur/ /bzhin yang 'dzum zhing 'dren pa dag gi rjes su slob/ /
101b3(mdo sde): thar pa 'dod pa ting 'dzin rdul bral 'di 'dzin na/ /des shing 'grogs na bde la 'jam pa'i sems su 'gyur/ /rtag par rab tu dul zhing dul ba'i sa la gnas/ /'jam zhing dga' ba'i tshig smra shin tu bde bar zer/ /thar pa 'dod pa ting 'dzin rdul bral 'di 'dzin na/ /de ni gtam byed
101b4(mdo sde): 'gyur yang rtsod cing 'thab pa med/ /zhe sdang tha ba de dag ma lus rnam spangs te/ /rtag par rab tu dga' zhing des la mnyen pa yin/ /thar pa 'dod pa ting 'dzin rdul bral 'di 'dzin na/ /mkhas pa rtag tu gtong la mos par rab 'gyur te/ /shin tu sdug bsngal skye bo mthong nas kha zas
101b5(mdo sde): sbyin/ /gtong la shin tu dga' zhing bdag nyid spyod mi dga'/ /thar pa 'dod pa ting 'dzin rdul bral 'di 'dzin na/ /lha yang brgya stong de la smon pa shin tu skyed/ /klu dang lha min gnod sbyin rtag tu g.yog byed de/ /nags dang nags 'dabs gnas pa de la srung bar byed/ /tshig ni
101b6(mdo sde): thogs pa med cing tshangs pa'i sgra dbyangs te/ /ngang pa'i sgra skad mi'am ci yi glu yi dbyangs/ /dbyangs kyi yan lag lnga brgya dga' ba'i sgra skad de/ /sgra sgrags shin tu grags pa'i sgra yi mchog tu 'gyur/ /ji snyed zhing rnams de dag skyes bu la la yis/ /phra ba'i rdul du byas pa shes
101b7(mdo sde): par nus kyang ni/ /ting 'dzin rdul bral mchog 'di mi gang 'dzin pa dag /de yi dbyangs sgra de bas shin tu mang bar 'gyur/ /ting 'dzin rdul bral 'di yang mi gang 'dzin pa ni/ /dbang bcu 'thob cing sa yang brgyad dang gnyis 'thob ste/ /mkhas pas sangs rgyas chos rnams
102a1(mdo sde): bsam yas 'thob par 'gyur/ /bdud rnams thams cad btul nas byang chub dam pa rig /phan yon gyi le'u ste sum cu rtsa gcig pa'o// //de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na
102a2(mdo sde): byang chub sems dpa' sems dpa' chen po gang ji ltar chos thams cad kyi rang bzhin shes par bya snyam pa'i byang chub sems dpa' sems dpa' chen po des chos thams cad kyi rang bzhin mnyam pa nyid rnam par spros pa'i ting nge 'dzin 'di mnyan par bya/ gzung bar bya/ kun chub par
102a3(mdo sde): bya/ bcang bar bya/ bklag par bya/ rab tu gdon par bya/ lung mnod cing kha ton du bya/ nyon mongs pa med pa'i bsgom pas bsgom par bya/ mang du bya/ gzhan la yang yang dag par rab tu bstan par bya'o/ /de nas bcom ldan 'das kyis de'i tshe tshigs su bcad pa 'di dag gsungs
102a4(mdo sde): so/ /chos kyi rang bzhin shin tu zhi ba gang shes pa/ /de la 'dod chags ldang ba med cing zhe sdang med/ /khyu mchog la ni nam yang gti mug ldang ba med/ /des ni nyon mongs ma lus thams cad spangs pa yin/ /chos kyi rang bzhin shin tu zhi ba gang shes pa/ /de ni bde
102a5(mdo sde): gshegs thugs sras bslabs pa yong mi 'dor/ /dpa' bo bud med dbang du nam yang mi 'gro ste/ /de dang der ni bde gshegs bstan pa'i dga' ba myong / /chos kyi rang bzhin tshul gyi rigs pa gang shes pa/ /de ni mkhas pa blo ldan ye shes cho ga shes/ /de dang de ni sangs rgyas
102a6(mdo sde): mtha' yas mu med mthong / /de ni gzugs dang ye shes mtha' yas rab tu shes/ /chos kyi rang bzhin shin tu zhi ba gang shes pa/ /de ni ring por mi thogs rkang gnyis gtso bor 'gyur/ /de dang de ni sman pa dpyad shes bde ba sbyin par 'gyur/ /de ni sdug bsngal zug rngu thams cad
102a7(mdo sde): 'byin par byed/ /chos kyi rang bzhin shin tu zhi ba gang shes pa/ /de ni sems can 'di dag sdug bsngal na rig nas/ /de ni rtag tu bdud rtsi dag gi rnga dag rdung / /de dang de ni ring por mi thogs 'dren par 'gyur/ /de ni sman gyi tshul la mkhas pa sman pa'i mchog /thams cad
102b1(mdo sde): nad kyi gzhi dang gang gis 'thar pa shes/ /de ni yang dag tshul la bslabs pa blo gros ldan/ /bslabs nas shin tu 'khyams pa'i sems can mang po 'grol/ /chos kyi rang bzhin shin tu zhi ba gang shes pa/ /de ni stong pa nyid kyi tshul mkhas blo gros dpa'/ /de ni 'jig rten rtag tu
102b2(mdo sde): ma chags bsod snyoms za/ /de ni sems can mang po byang chub mchog la 'god/ /chos kyi rang bzhin shin tu zhi ba gang shes pa/ /de ni mi yi zla ba bzod pa'i stobs kyis 'phags/ /de ni rdo dang dbyug pas brdegs kyang mi khro ste/ /de ni lus dang yan lag bcad kyang 'khrug pa
102b3(mdo sde): med/ /chos kyi rang bzhin shin tu zhi ba gang shes pa/ /de ni bzod pa'i stobs la gnas pa stobs ldan yin/ /de ni rab tu zhi ba'i bzod pa'i dngos mi gtong / /de ni blo dpa' bzod pa'i stobs la rlom sems med/ /chos kyi rang bzhin shin tu zhi ba gang shes pa/ /de ni bdag
102b4(mdo sde): bcad snyam du nams kyang sems mi 'gyur/ /de yis srid pa thams cad rnam bshig rtag tu stong / /de yi 'du shes thams cad ma lus rab tu spangs/ /de dang de dag chos kyi rang bzhin dam pa ston/ /de dag ring por mi thogs bla med byang chub reg /gang dag chos kyi rang bzhin
102b5(mdo sde): spyod yul nges rtogs pa/ /de dag gis ni sbyin pa mtha' yas mu med byin/ /chos kyi rang bzhin shin tu zhi ba gang shes pa/ /de ni mdo sde bye ba mtha' yas 'chad par byed/ /de las lhag par gang gA'i klung gi bye ma snyed/ /bshad kyang de yi spobs pa'i rgyun ni 'chad pa med/ /
102b6(mdo sde): chos kyi rang bzhin shin tu zhi ba gang shes pa/ /de ni bskal pa bye ba khrag khrig stong du yang / /ye shes dag ni rtag tu 'phags pa ri rab bzhin/ /chos rnams ston pa dag ni zad par yong mi 'gyur/ /chos kyi rang bzhin shin tu zhi ba gang shes pa/ /spobs pa yangs shing rgya che
102b7(mdo sde): bsam gyis mi khyab 'gyur/ /byang chub dam pa rtag tu khor mor tshol ba na/ /mdo sde dag kyang bye ba mtha' yas rab tu 'chad/ /chos 'di thams cad dngos po med par gang shes pa/ /rkang gnyis gtso bos chos gang ji snyed bshad pa yang / /de dag thams cad thos nas
103a1(mdo sde): yongs su rdzogs par 'dzin/ /de ni tshig gcig la yang the tshom 'byung mi 'gyur/ /chos kyi rang bzhin rtag tu stong par gang shes pa/ /de ni rtag tu bye brag 'phags shing gtong ldan 'gyur/ /sdug bsngal dag la bde ba sbyin pa'i sbyin bdag yin/ /sems can sdug
103a2(mdo sde): bsngal mthong nas rin chen tshim par byed/ /chos kyi rang bzhin rtag tu stong par gang shes pa/ /de ni rtag tu 'dzam bu rgyal mtshan rgyal por 'gyur/ /dus kun du yang srog chags rnams la byams ldan te/ /rtag tu mtha' yas pa yi bde ba byed par 'gyur/ /chos kyi rang bzhin
103a3(mdo sde): rtag tu stong par gang shes pa/ /dpa' bo bu dang bu mo bran dag gtong bar byed/ /mgo dang lag pa de bzhin rgyal srid yongs su gtong / /khyu mchog de yi yid ni zhum par yong mi 'gyur/ /chos kyi rang bzhin rtag tu stong par gang shes pa/ /de yi lus dang yan lag gal te bcad
103a4(mdo sde): gyur kyang / /rmi lam na yang de yi yid la khong khro med/ /des ni 'dren pa rkang gnyis gtso bo mchod pa yin/ /chos kyi rang bzhin rtag tu stong par gang shes pa/ /des ni 'das pa'i 'dren pa thams cad mchod pa yin/ /de bzhin ma byon pa yi rkang gnyis gtso bo mchod/ /des ni 'dren
103a5(mdo sde): pa bzhugs pa thams cad ri mor byas/ /gang dag mdo sde 'di thos zad pa'i dus la 'dzin/ /de ni mkhas pa bde bar gshegs pa'i mdzod 'chang yin/ /de ni gzungs mchog dag la rab tu gnas pa ste/ /de ni ring por mi thogs 'jig rten 'dren par 'gyur/ /gang gis mdo sde
103a6(mdo sde): 'di dag rab bshad mi brjed pa/ /mkhas pa de ni long bar nams kyang mi 'gyur te/ /bskal pa mang por yan lag ma tshang yong mi 'gyur/ /des ni mi khom brgyad po dag kyang rtag tu spangs/ /de ni ngan 'gror nam yang 'gro bar mi 'gyur te/ /rtag tu mtshan rnams 'chang zhing
103a7(mdo sde): byad bzhin bzang por 'gyur/ /mngon shes lnga po de dag rtag par des bsgoms te/ /dpa' bo de ni rtag tu bde gshegs spyan sngar gnas/ /ye shes can de 'phrul pa mang po sprul byas nas/ /zhing rnams bye ba mang por 'dul ba'i don phyir gtong / /sangs rgyas sprul pa mang
103b1(mdo sde): po gang gis mthong gyur pa/ /de yis sems can mang po byang chub mchog tu btsud/ /gang dag mdo sde 'di thos zad pa'i dus la 'dzin/ /de ni dran ldan blo gros ldan zhing shes rab can/ /de ni rtag tu mthu dang brtson 'grus stobs kyis brtan/ /gzi brjid chen po chos kyi pha rol phyin
103b2(mdo sde): par 'gyur/ /zad pa'i dus la ting 'dzin zhi ba 'dzin pa ni/ /dpa' bo de yang tshangs pa'i gnas la shin tu gnas/ /de ni myur du sa yang brgyad dang gnyis dag 'thob/ /de ni myur zhing mgyogs par bdud rnams shin tu 'dul/ /gang gis mdo sde zhi ba 'di ni rtag bsgoms pa/ /
103b3(mdo sde): dbang dang ldan zhing mngon par 'phags pa stobs dang ldan/ /de ni sems can dam pa sems can don phyir brtson/ /de ni byang chub shing drung byang chub mchog rtogs 'gyur/ /gang gis chos 'di rnams ni stong par goms byas pa/ /de dag 'od zer bye ba stong rnams rtag tu 'gyed/ /
103b4(mdo sde): nyi ma'i dkyil 'khor dag kyang thams cad gzi med byas/ /dpa' bo de dag mi ring 'jig rten 'dren par 'gyur/ /ngas sngon spyod yul zhi ba 'di ni rab tu bsgoms/ /bskal pa mang po bye ba khrag khrig stong du yang / /lam 'dir ngas ni nam yang brtson 'grus rgyun ma bcad/ /de tshe
103b5(mdo sde): mar me mdzad kyis rgyal bar lung yang bstan/ /mdo sde 'di la khyed kyang nga yi rjes su slobs/ /tshul 'di zab cing dam pa'i don rnams bstan pa ste/ /'di la mu stegs log pa mang po 'di dag 'khyams/ /byang chub la ni smad byas ngan song 'jigs par ltung / /bskal pa
103b6(mdo sde): mang po bye ba khrag khrig stong du yang / /de dag sdug bsngal mi bzad tsha ba der myong nas/ /bskal pa khrag khrig mang po dag ni 'das nas kyang / /de ni de dag mi 'chi 'thob pa'i rgyur 'gyur ro/ /gang dag phyi dus 'jig la bde bar gshegs pa yi/ /mdo sde rab tu zhi ba 'di
103b7(mdo sde): ni srung byed pa/ /de dag byang chub mchog rab 'di ni rnyed mi dka'/ /de dang de dag phyi dus chos 'dzin lung bstan yin/ /chos thams cad kyi rang bzhin nges par bstan pa'i le'u ste sum cu rtsa gnyis pa'o// //'phags pa ting nge 'dzin gyi rgyal po'i mdo/ bam po bcu
104a1(mdo sde): pa/ de nas yang bcom ldan 'das kyis zla 'od gzhon nu gyur pa la bka' stsal pa/ gzhon nu de lta bas na byang chub sems dpa' sems dpa' chen po chos thams cad la mngon par shes pa chen po'i byi dor bya ba yongs su sbyang bar 'dod pas chos thams cad kyi rang bzhin
104a2(mdo sde): mnyam pa nyid rnam par spros pa'i ting nge 'dzin 'di mnyan par bya/ gzung bar bya/ kun chub par bya/ bcang bar bya/ bklag par bya/ rab tu gdon par bya/ lung mnod cing kha ton du bya/ nyon mongs pa med pas bsgom par bya/ mang du bya/ gzhan la yang rgya cher yang dag par
104a3(mdo sde): rab tu bstan par bya'o/ /gzhon nu chos thams cad la mngon par shes pa chen po'i byi dor bya ba gang zhe na/ 'di lta ste/ chos thams cad la yongs su 'dzin pa med cing tshul khrims kyi phung po mchog tu mi 'dzin pa/ ting nge 'dzin gyi phung po rlom sems med pa/ shes rab kyi
104a4(mdo sde): phung po rgyu ba med pa/ rnam par grol ba'i phung po dben par mthong ba/ rnam par grol ba'i ye shes mthong ba'i phung po yang dag pa ji lta ba bzhin du mthong ba ste/ byang chub sems dpa' sems dpa' chen po mngon par shes pa de dag dang ldan pas ting nge 'dzin gyi rnam par 'phrul pa
104a5(mdo sde): thams cad kyis rnam par 'phrul zhing sems can rnams la chos ston pa 'di ni gzhon nu chos thams cad la mngon par shes pa chen po'i byi dor bya ba yin no/ /de nas de'i tshe bcom ldan 'das kyis chos thams cad la mngon par shes pa chen po'i byi dor bya ba bstan pa'i chos kyi rnam
104a6(mdo sde): grangs 'di zla 'od gzhon nur gyur pa la tshigs su bcad pa'i dbyangs kyis rgya cher yang dag par rab tu bstan to/ /mngon shes chen po yongs sbyangs pa/ /rtsod pa med par bstan pa ste/ /rtsod pa dag la gang spyod cing / /'dzin par byed pa de mi thar/ /mngon shes de yi
104a7(mdo sde): shes rab ste/ /sangs rgyas ye shes bsam mi khyab/ /'dzin pa la ni gang gnas pa/ /de la ye shes yong mi 'gyur/ /gang dag sgra yis bstan pa yi/ /chos rnams mang po bsam mi khyab/ /sgra de la yang gang chags pa/ /dgongs pa'i bshad pa mi shes so/ /
104b1(mdo sde): ci la dgongs te bshad pa yi/ /dgongs pa dag ni mi shes pa/ /chos nyid la ni ma bslabs pas/ /chos ma yin pa chos su 'chad/ /'jig rten khams ni stong dag tu/ /ngas ni mdo sde gang bshad pa/ /tshig 'bru tha dad don gcig ste/ /thams cad brjod par nus ma
104b2(mdo sde): yin/ /tshig gcig rnam par bsgoms na ni/ /de dag thams cad bsgoms par 'gyur/ /sangs rgyas ji snyed thams cad kyis/ /chos rnams mang po rab bshad pa/ /chos rnams thams cad stong pa nyid/ /mi gang don la mkhas pa dag /tshig 'di bslabs par gyur pa la/ /
104b3(mdo sde): sangs rgyas chos rnams dkon ma yin/ /chos kun sangs rgyas chos yin te/ /chos nyid la yang gang bslabs pa/ /chos nyid rab tu shes pa ni/ /chos nyid dang yang 'gal mi byed/ /tshig kun kyang ni sangs rgyas tshig /sgra kun dngos po med pa ste/ /phyogs bcu dag tu btsal na yang / /sangs
104b4(mdo sde): rgyas tshig ni mi rnyed do/ /tshig 'di sangs rgyas tshig yin te/ /phyogs bcu dag tu rab btsal kyang / /bla med 'di ni mi rnyed do/ /ma rnyed rnyed par mi 'gyur ro/ /sangs rgyas tshig ni bla na med/ /ltag na med pa sangs rgyas tshig /de la rdul tsam mi rnyed pas/ /de tshe bla na med ces brjod/ chos ni rdul tsam mi skye ste/ /
104b5(mdo sde): rdul tsam sgrar ni bshad pa yin/ /rdul tsam rnyed par ma gyur kyang / /'jig rten du ni sgra yis bshad/ /chos rnams rnyed med rnyed pa ste/ /rnyed pa la yang rnyed pa med/ /de ltar chos rnams gang shes pa/ /byang chub dam pa rtogs par 'gyur/ /byang chub bla med nges rtogs nas/ /chos kyi 'khor lo
104b6(mdo sde): rab tu bskor/ /chos kyi 'khor lo rab bskor nas/ /sangs rgyas chos rnams ston par byed/ /sangs rgyas ye shes bla med ni/ /byang chub sems dpa' rtogs par byed/ /sangs rgyas ye shes rtogs byed pas/ /sangs rgyas zhes kyang de phyir brjod/ /dngos med smon pa med
104b7(mdo sde): pa dang / /mtshan ma med dang stong pa nyid/ /rnam thar sgo ni 'di dag gis/ /sgo dag sangs rgyas rab tu ston/ /mig dang rna ba sna dag dang / /lce dang lus dang de bzhin yid/ /de dag rang bzhin stong par ni/ /sangs rgyas dag gis rab tu bshad/ /de lta bu yi chos rnams
105a1(mdo sde): kyi/ /rang bzhin dag ni sus shes pa/ /chos kyi mtshan nyid shes pas na/ /de ni rtsod par mi byed do/ /'di ni byang chub sems dpa' dag /dpa' bo skyob pa'i spyod yul te/ /chos rnams stong par shes pa ni/ /de dag nam yang nem nur med/ /chos kyi rang bzhin
105a2(mdo sde): shes pas na/ /de phyir sangs rgyas zhes bya ste/ /sems can bsam gyis mi khyab cing / /dpag tu med pa byang chub 'dul/ /sangs rgyas sgras ni gang byas pa/ /tshul khrims sgras kyang de byas te/ /sangs rgyas sgra dang tshul khrims sgra/ /de dag gnyi ga mtshan nyid gcig /'jig
105a3(mdo sde): rten sgra dag brjod pa ni/ /rab dang 'bring dang tha ma rnams/ /mnyam par gzhag pa'i sgra gcig la/ /sangs rgyas sgras ni bstan pa yin/ /sangs rgyas sgra ni yul mi gnas/ /phyogs la'ang gnas pa ma yin rjod/ /skyes dang 'gags pa ma yin te/ /de bzhin gcig dang
105a4(mdo sde): tha dad min/ /de dag gsar ram rnying ma yin/ /de dag la ni rlom sems med/ /ser po ma yin sngon po min/ /dkar po ma yin dmar po min/ /brjod du med cing gzung med par/ /de ltar dbyangs kyis bstan mod kyi/ /de ni dbyangs kyi sa ma yin/ /thub pa dag gi cho
105a5(mdo sde): 'phrul 'di/ /sangs rgyas mya ngan 'das pa yi/ /sangs rgyas sku gzugs snang gyur te/ /de gnas yid la byas pa na/ /cho 'phrul rnams kyang de yis mthong / /gang gis mya ngan 'das reg pa/ /sems can de ni mi rnyed de/ /de bzhin chos rnams rab bstan cing / /sems
105a6(mdo sde): can mang po grol bar byas/ /ji ltar nyi ma zla ba dag /khar ba'i snod du snang ba yang / /rang gi gzugs ni mi 'pho ltar/ /chos kyi mtshan nyid de 'dra'o/ /chos rnams mig yor lta bur yang / /gang gis ngo bo nyid shes pa/ /de dag gzugs kyi lus su ni/ /sangs rgyas
105a7(mdo sde): sku la mi blta'o/ /chos 'di lus gzugs med pa ste/ /'di la lus gzugs gang yang med/ /chos gang lus gzugs med pa ni/ /de ni sangs rgyas sku lus so/ /su dag chos kyi skur lta ba/ /de dag gis ni 'dren pa mthong / /rdzogs pa'i sangs rgyas
105b1(mdo sde): chos kyi sku/ /de ni rdzogs pa'i sangs rgyas mthong / /rten cing so sor bstan pa ste/ /so so ma yin so sor bshad/ /dge sbyong nyid ni su 'dod pa/ /'jug pa 'di ni rig par gyis/ /gang dag bdag gis thob snyam pa/ /de phyir ma thob pa zhes bya/ /gang gis dge sbyong nyid
105b2(mdo sde): ma thob/ /de phyir dge sbyong zhes kyang bya/ /su dag bslabs par ma gyur pa/ /zab mo'i chos 'di ga la smra/ /de dag zab mo'i ming du yang / /yongs su brjod par mi nus so/ /phung po lnga ni dngos med de/ /med pa las ni 'di dag byung / /su yi phung po byung ba yang / /de la slong bar
105b3(mdo sde): byed pa med/ /phung po'i mtshan nyid gang yin pa/ /chos kun de yi mtshan nyid yin/ /de yi mtshan nyid yod bshad de/ /mtshan nyid kyang ni yod ma yin/ /ji ltar bar snang nam mkha' bzhin/ /chos kyi mtshan nyid de 'dra bar/ /sngon gyi mtha' dang phyi ma'i mtha'/ /da ltar byung ba'ang
105b4(mdo sde): mthong bar 'gyur/ /nam mkha' gzung ba med par bshad/ /de la gzung ba mi rnyed de/ /chos kyi rang bzhin 'di nyid yin/ /gzung ba med pa nam mkha' 'dra/ /de lta bur ni chos bstan te/ /de la gang yang mthong ba med/ /su dag chos 'di mi mthong ba/ /de yi chos
105b5(mdo sde): rnams bsam mi khyab/ /chos 'di rnams ni rang bzhin med/ /'di dag rang bzhin mi rnyed de/ /sangs rgyas byang chub su brtson pa/ /rnal 'byor pa yi spyod yul 'di/ /de lta bur ni sus shes pa/ /de ni chos la mi chags te/ /chos rnams la yang mi chags pas/ /
105b6(mdo sde): chos kyi 'du shes rab tu rtogs/ /byang chub sems dpa' skyob pa yis/ /chos rnams thams cad rnam par bshig /chos kyi 'du shes rnam bshig nas/ /sangs rgyas chos la rlom sems med/ /mtha' de rlom sems ma byas pa/ /brtags nas mthar ni bshad pa ste/ /
105b7(mdo sde): de ltar mtha' ni sus shes pa/ /bskal pa bye bar rlom sems med/ /byis pas sngon gyi mtha' brtags pas/ /'khor ba rnams su 'khor 'gyur te/ /phyogs bcu dag tu btsal na yang / /de yi gnas ni mi rnyed do/ /'khor ba stong par rig nas ni/ /rgyal ba'i thugs
106a1(mdo sde): sras chags mi 'gyur/ /byang chub don phyir spyod mod kyi/ /de dag spyod pa mi rnyed do/ /nam mkha' la ni bya rjes bzhin/ /de dag rnyed par mi 'gyur te/ /de 'dra'i rang bzhin byang chub de/ /byang chub sems dpas rtogs par 'gyur/ /sgyu ma byed pa rab bslabs
106a2(mdo sde): pa/ /sgyu ma dag ni ston pa ltar/ /rnam pa sna tshogs gzugs rnams kyang / /gzugs ni dmigs par mi 'gyur ro/ /rnyed dang mi rnyed rlom sems med/ /rnyed pa la yang rnyed med de/ /ye shes de ni sgyu ma 'dra/ /sgyu ma de la gnas pa min/ /de bzhin chos rnams stong pa la/ /
106a3(mdo sde): byis pa'i blo yis rnam brtags nas/ /rnam par rtog la spyod pa dag /'gro ba drug tu gzhol bar 'gyur/ /phung po skye rga nyer 'gro ste/ /de dag skye ba zad mi 'gyur/ /skye zhing 'chi ba'i phung po rnams/ /de dag sdug bsngal mtha' yas so/ /skye zhing 'khor ba sdug bsngal
106a4(mdo sde): te/ /byis pa'i blo yis brtags pas na/ /de dag rtog pa mi zad de/ /de dag bskal pa bye bar 'khor/ /mi sbyor ba dang rab sbyor dang / /las kyi sbyor la gang gnas dang / /las rnams len pa gang dga' ba/ /de dag las las mi 'thar ro/ /las kyi chu bos khyer ba de/ /
106a5(mdo sde): las ni rtag tu zad mi 'gyur/ /bdud kyi phyogs la gang gnas pa/ /yang dang yang ni 'chi bar 'gyur/ /bdud kyis zil non shes rab 'chal/ /nyon mongs pa yi las rnams kyis/ /skye ba de dang de dag tu/ /skye zhing 'chi ba myong bar 'gyur/ /so so'i skye bo long ba yi/ /
106a6(mdo sde): byis pa de dag 'chi bar 'gyur/ /de dag btag cing rnam par gzhom/ /de dag 'gro ba mi bzad 'gyur/ /byis pa'i blo can mtshon cha yis/ /gcig la gcig ni gsod pa byed/ /de lta bur ni sbyor ba dag /de dag sbyor ba rab tu 'phel/ /nga'i bu nga yi nor snyam du/ /
106a7(mdo sde): byis pa'i blo yis rab brtags te/ /med pa'i chos rnams brtags pas na/ /'khor ba dag ni phyir zhing 'phel/ /'khor ba dag ni 'phel byed cing / /so so'i skye bo de dag 'khor/ /so so tha dad 'gro bas na/ /so so'i skye bor brjod pa yin/ /sangs rgyas bstan pa
106b1(mdo sde): bor nas ni/ /chos rnams mang po rab tu 'chad/ /bdud kyi dbang du song bas na/ /de dag thar pa rnyed mi 'gyur/ /'dod pa'i phyir ni byis pa rnams/ /bud med rul la sten byed de/ /'gro ba rul bar 'gro 'gyur zhing / /des ni ngan 'gror ltung bar 'gyur/ /'jigs pa chen
106b2(mdo sde): po'i zhags pa ni/ /bud med zhags pa mi bzad pas/ /sangs rgyas rnams kyis 'dod pa dang / /bud med bsten pa'ang ma bsngags so/ /lam 'di byang chub mi 'gyur bas/ /bud med rnams la ma rton par/ /sbrul gdug shin tu khro bo ltar/ /mkhas pas de ni rnam par
106b3(mdo sde): spong / /sangs rgyas kun gyis bstan pa yi/ /byang chub lam la sgom par byed/ /lam de goms par bsgoms byas na/ /bla med sangs rgyas 'grub par 'gyur/ /de dag bla na med 'gyur te/ /'jig rten gyi ni mchod rten 'gyur/ /bla na med pa'i ye shes kyis/ /sangs
106b4(mdo sde): rgyas bla na med par 'gyur/ /gso sbyong dag la snyen byed cing / /tshul khrims phung por yang dag 'dzud/ /sems can bye ba bsam mi khyab/ /byang chub tu yang yang dag 'dzud/ /de dag sems can rnams kyi ni/ /bsam yas dpag med don byed de/ /dpa' bo shes rab
106b5(mdo sde): chen po de/ /bdud rtsi yi ni rnga yang rdung / /bdud kyi gnas rnams g.yo byed cing / /bdud kyi ris kyang g.yo bar byas/ /bdud rnams bye ba bsam mi khyab/ /byang chub la ni yang dag 'dzud/ /pha rol rgol ba tshar gcod cing / /mu stegs can ni pham par byed/ /ri dang
106b6(mdo sde): rgya mtshor bcas pa yi/ /sa yang rab tu g.yo bar byed/ /khyu mchog gyur pa du ma yis/ /lus kyi rnam par 'phrul byed cing / /shes rab chen po de dag ni/ /cho 'phrul bsam gyis mi khyab ston/ /zhing rnams bye ba g.yo byed de/ /gang gA yi ni bye ma snyed/ /de dag
106b7(mdo sde): bdud rnams pham byas nas/ /sangs rgyas grags pa chen por 'gyur/ /de dag zhing rnams sprul byed de/ /rin po che yis rnam par brgyan/ /me tog 'bras bu phun sum tshogs/ /dri dang ldan zhing yid du 'ong / /khang pa dang ni gzhal med khang / /khang pa brtsegs
107a1(mdo sde): pa pu shur bcas/ /dpa' bo de dag sprul pa byed/ /rdzing bu yid du 'ong ba dag /yan lag brgyad ldan chu yis gang / /dang zhing bsil la rnyog pa med/ /de las chu ni sus 'thungs pa/ /srid pa gsum yang spong bar 'gyur/ /bla na med pa'i chu 'thungs nas/ /
107a2(mdo sde): de dag phyir yang mi ldog 'gyur/ /bla na med pa'i ye shes kyis/ /sangs rgyas bla na med par 'gyur/ /bla med zhi ba'i 'jug par ni/ /'gro bar shin tu rig par gyis/ /'jug pa 'di ni mi shes pas/ /dmigs pa can dag shin tu brlag /su dag de la rten gyur cing / /de dag
107a3(mdo sde): skal mnyam sems can de/ /mnar med par ni de 'gro ste/ /mi bzad pa ni chen por ltung / /de yi sdug bsngal drag po ni/ /brjod par nus pa ma yin te/ /byang chub sems dpa' skyob pa dang / /ngas ni de dag rab tu shes/ /'di 'dra'i zab mo mthong dka' yi/ /chos la su
107a4(mdo sde): dag nem nur byed/ /su dag dmigs la gnas pa yi/ /byis pa dag gi sa ma yin/ /bla med sangs rgyas zhing du ni/ /gang gis de dag 'gro 'gyur ba/ /gzugs ston pa ni du ma yi/ /bkod pa dag ni sprul par byed/ /sangs rgyas zhing ni ji snyed kyi/ /gzugs 'grub phun
107a5(mdo sde): sum tshogs yod pa/ /de dag thams cad 'dir yang ni/ /byang chub sems dpa' 'phrul che ston/ /chos chen gyi ni go bgos te/ /dpa' chen stobs kyang che ba dag /stong pa'i don chen rdo rje yis/ /gdab pa dag kyang de dag 'debs/ /'od zer bye ba phrag stong dag /gang
107a6(mdo sde): gA yi ni bye ma snyed/ /de yi lus las 'byung bar 'gyur/ /des ni 'jig rten rab tu snang / /de dag bud med mi chags te/ /de dag yid 'byung mi byed la/ /bud med 'du shes rang bzhin gyis/ /'du shes de dag rnam par bshig /dpa' bo de dag gar gnas pa/ /
107a7(mdo sde): sangs rgyas zhing de mi stong ste/ /de dag la ni sdig can bdud/ /bar chad byed par ga la 'gyur/ /lta ba dag la de gnas pas/ /sangs rgyas mang po mnyes ma byas/ /gnod sems kyis ni nyer brtan cing / /'dod dang chags la rab tu gnas/ /lta la gnas pa de dag kun/ /
107b1(mdo sde): bdud yin par ni rig par bya/ /de la sdig can bdud rnams kyang / /bar chad byed par mi 'jug go/ /sangs rgyas ye shes bsam mi khyab/ /ye shes de ltar sus shes pa/ /'du shes thams cad rnam bshig nas/ /'du shes dag pa mi ldog gnas/ /sngon gyi mtha' dang
107b2(mdo sde): phyi ma'i mtha'/ /da ltar mtha' yang mthong bar 'gyur/ /de ltar chos rnams bstan mod kyi/ /de la bstan pa med/ /ye shes kyis kyang shes pa med/ /mi shes pas kyang zhum mi 'gyur/ /ye shes mi shes rnam brtags nas/ /sangs rgyas ye shes brjod pa
107b3(mdo sde): yin/ /rnam rig tshig dang brda rnams ni/ /byang chub sems dpas rab tu shes/ /de ni sems can don rnams kyang / /dpag med bsam yas byed par 'gyur/ /'du shes kun tu shes pa'i phyir/ /'dzin par yang ni de bstan te/ /'du shes de ni mi 'dzin pa/ /dben pa'i
107b4(mdo sde): don du rab tu bstan/ /dben pa gang yin 'du shes te/ /'du shes gang yin bstan pa de/ /'du shes rang bzhin ye shes te/ /de ltar 'du shes med par 'gyur/ /'du shes 'di ni spang snyam du/ /gang gi 'du shes 'byung ba ni/ /'du shes spros la spyod pa ste/ /'du
107b5(mdo sde): shes las ni de mi 'thar/ /su yi 'du shes 'di dag byung / /su yis 'du shes 'di bskyed byas/ /sus ni 'du shes reg par byas/ /sus ni 'du shes bkag par gyur/ /gang gi 'du shes 'byung ba ni/ /sangs rgyas kyis kyang chos ma brnyes/ /'dir ni don de
107b6(mdo sde): bsam par gyis/ /de nas 'du shes med par 'gyur/ /nam tshe 'du shes skyes pa na/ /su yi 'du shes yin zhes brjod/ /sems kyi rgyud kyi rnam thar yang / /de la ji ltar rung bar 'gyur/ /gang tshe rnam thar reg pa na/ /bsam pa thams cad bsam pa med/ /gang tshe
107b7(mdo sde): bsam pa bsam med pa/ /de tshe bsam du med par 'gyur/ /bsam pa'i sa la gnas nas ni/ /mthar gyis rnam par bsam byas te/ /bsam pa thams cad rnam spangs nas/ /de nas bsam du med par 'gyur/ /'di ni dkar chos rnam smin te/ /'du byed med
108a1(mdo sde): pas mthong bar 'gyur/ /sems can kun gyis rnam bsam pa/ /skad cig gcig la rab tu shes/ /sems can ci 'dra de bzhin bsam/ /bsam bzhin rgyal ba de 'dra ste/ /sangs rgyas bsam du med pa yis/ /bsam pa 'di ni rab tu bstan/ /gcig pu
108a2(mdo sde): dben song gang sems pa/ /nam zhig sems pa med par 'gyur/ /bsam pa dag ni mi sems na/ /bsam pa thams cad med par 'gyur/ /shi 'phos dus byas shi ba'i tshe/ /gang gi bsam pa rab 'jug pa/ /bsam pa'i rjes su rnam shes 'brang / /bsam las de ni mi thar to/ /
108a3(mdo sde): su dag bud med 'du shes gnas/ /de dag 'dod chags rab tu 'phel/ /'du shes dag ni rnam bshig na/ /'dod chags kyis ni gos mi 'gyur/ /bsam pa 'di ni bsam pa che/ /chos kyi bsam pa bla na med/ /chos kyi bsam pa 'di yis ni/ /yang dag bsam pa rab tu 'byung / /tshul
108a4(mdo sde): ma yin pa rnam bsams pas/ /bsam pa bsam yas mang po dag /yun ring dus su rnam bsams kyang / /bsam pa dag ni zad ma gyur/ /gang dag ming la sems pa yang / /zad pa la ni ye shes med/ /sgra shes pa la zad pa med/ /zad pa'i chos nyid de yin no/ /sgra dang
108a5(mdo sde): rnam rig tshig gi lam/ /zad pa'i sgrar ni bstan pa ste/ /chos de rnams ni bye brag med/ /shes bzhin zad pa de bzhin te/ /ma skyes shing ni ma 'gags pa/ /mtshan ma med cing mtshan nyid med/ /bskal pa bye bar bshad kyang ni/ /mtshan ma med par bstan pa yin/ /dngos
108a6(mdo sde): po thams cad rnam bshig nas/ /dngos po med la rab gnas pa/ /dngos po gzhan du ma bstan te/ /dngos med pa yang gzhan mi bstan/ /dngos med sgrar ni rig byas te/ /dngos po med pa rab tu bstan/ /sangs rgyas dag ni kun gyis kyang / /dngos po med pa bltar mi
108a7(mdo sde): nus/ /dngos po kun gyi dngos po ni/ /dngos po med par de bstan te/ /de ltar dngos po rnam rig ni/ /dngos po med par 'gyur zhes bstan/ /dngos po med pa de yang ni/ /sus kyang nam du reg mi nus/ /dngos po med pa reg pa yis/ /kun rdzob tu ni de bstan to/ /
108b1(mdo sde): 'jig rten sangs rgyas bdag 'gyur snyam/ /de ltar gang gi blo 'gyur ba/ /srid pa'i sred pas yong mi gzir/ /mkhas pa byang chub rtogs par 'gyur/ /byang chub sems dpa' mnyam bzhag pa/ /chos ni gang la'ang smon mi byed/ /ci yang med cing dmigs pa med/ /de ni byang
108b2(mdo sde): chub brjod pa yin/ /byang chub tu ni nges zhugs shes/ /mang du de skad smra mod kyi/ /'jug pa 'di ni mi shes pas/ /de dag sangs rgyas byang chub ring / /'du byed thams cad stong par ni/ /sgra yis chos rnams rab tu bshad/ /sgra yi rang bzhin gang yin pa/ /zab cing phra ste
108b3(mdo sde): mthong bar dka'/ /mngon shes che la mdo sde 'di/ /nges par bstan zhes bya ba yin/ /byang chub sems dpa'i don phyir ni/ /sangs rgyas rnams kyis bstan mdzad do/ /kun nas nyon mongs ji snyed pa/ /gnyen po thams cad de yis bcom/ /mngon par shes la rab gnas shing / /
108b4(mdo sde): de dag rdzu 'phrul shin tu bsgoms/ /bsams nas shes la de gnas te/ /shes pa de yang rnam par bshig /bsam gyis mi khyab dpag med kyi/ /ye shes thob pas ngoms pa med/ /ting nge 'dzin dang rdzu 'phrul phyir/ /de dag mngon par 'du byed med/ /dpa' bo'i rnam
108b5(mdo sde): smin de yin te/ /dus kun du yang mnyam par bzhag /rnam smin skyes pa'i rdzu 'phrul gyis/ /zhing ni bye bar de 'gro ste/ /'jig rten sgron ma mthong ba ni/ /gang gA dag gi bye ma snyed/ /de dag 'chi 'pho skye ba yang / /sems gzhan du ni sgyur bar byed/ /sems la dbang
108b6(mdo sde): yang thob pas na/ /de dag lus ni 'od gsal lo/ /sangs rgyas dag gi nyan thos gang / /bsgoms pa'i rdzu 'phrul gnas pa ni/ /'du byed med pa'i rdzu 'phrul la/ /de dag bcu drug char mi phod/ /lha rnams kyis kyang de dag gi/ /bsam pa shes par mi nus te/ /'jig
108b7(mdo sde): rten gyi ni mgon po dang / /de dag mtshungs gnas ma gtogs so/ /de dag spyi cer mi 'gyur te/ /mgo la skra dkar mi 'byung zhing / /rags pa'i rga ba mi 'byung ste/ /de bzhin sdug bsngal 'chi ba med/ /the tshom yid gnyis mi 'byung ste/ /de dag la ni nem nur med/ /
109a1(mdo sde): mdo sde bye ba brgya rnams ni/ /nyin mtshan du yang de dag tshol/ /ji snyed kun nas nyon mongs kyi/ /bag la nyal ni rab tu spangs/ /de dag sems can thams cad la/ /rtag tu mnyam pa'i sems su 'gyur/ /ting 'dzin bye ba khrag khrig rnams/ /phyogs bcu dag
109a2(mdo sde): tu nges par ston/ /dris pa bye ba stong rnams kyang / /mi gnas par ni lung ston to/ /pho dang mor ni 'du shes dang / /'du shes thams cad rnam par bshig /dngos med 'du shes gnas nas ni/ /yang dag nges par ston par byed/ /yongs su dag pa'i ye shes kyis/ /ji bzhin
109a3(mdo sde): du ni chos ston to/ /chos rnams yang dag bstan la brtson/ /ting 'dzin ye shes spyod yul ldan/ /de yi ting 'dzin spyod pa yang / /dngos po dag la mi gnas te/ /de yi tshig kyang don med min/ /chos bstan pa yang 'bras bu yod/ /mdo sde 'di la su dga' ba/ /des ni mir
109a4(mdo sde): 'gyur legs par 'thob/ /mi khom thams cad rab tu spangs/ /sangs rgyas kun la byas pa gzo/ /gang gis rin chen mdo 'di las/ /tshig bzhi'i tshigs bcad bzung ba yang / /des ni 'khor ba gang bor ba/ /bskal pa bsam gyis mi khyab bo/ /mdo sde 'di la su dga' ba/ /
109a5(mdo sde): de dag sangs rgyas kun gyis gzigs/ /de ni sangs rgyas ri mor byas/ /myur du byang chub thob par 'gyur/ /mdo sde 'di la su dga' ba/ /de dag chos rnams thams cad la/ /the tshom dang ni nem nur med/ /de dag mya ngan 'das dang nye/ /bya rgod phung por de bzhin gshegs/ /
109a6(mdo sde): dpa' bo chen po de yis mthong / /thams cad sangs rgyas lung bstan te/ /rgyal ba byams pa mthong bar 'gyur/ /sangs rgyas byams pa mthong nas ni/ /bzod pa bzang po thob par 'gyur/ /gang su zad pa'i dus la yang / /mdo sde 'di la rab gnas pa/ /de dag yang dag
109a7(mdo sde): mtha' la gnas/ /yang dag mtha' ni bsam mi khyab/ /bsam gyis mi khyab mtha' la ni/ /de dag nem nur yod ma yin/ /rdul phran tsam yang rnam pa kun/ /de dag la yang the tshom med/ /rdul tsam rab tu spangs pa ni/ /de dag byang chub rnyed mi dka'/ /zad dus shin
109b1(mdo sde): tu 'jigs pa la/ /dka' ba dag ni spyad byas te/ /mdo sde rin chen 'di bslabs na/ /spobs pa dag kyang mi zad 'gyur/ /mdo sde 'di ni rab bton na/ /sangs rgyas rnams kyi mdzod bsrungs te/ /'di ni sangs rgyas kun mchod pa/ /chos kyi mchod pa bsam mi khyab/ /
109b2(mdo sde): ma rungs zad pa'i dus la ni/ /mdo sde 'di dag gang 'dzin pa/ /de dag ye shes rnyed mi dka'/ /sangs rgyas ye shes bsam mi khyab/ /gang gis sngon gyi sangs rgyas las/ /mdo sde 'di dag bzung ba ni/ /de dag lus la 'chang gyur te/ /zad pa'i dus la rab tu 'don/ /sangs
109b3(mdo sde): rgyas zhing ni bye bar yang / /'jig rten mgon po'i spyan sngar yang / /shAkya seng ge'i spyod pa rnams/ /de dag sgrar yang sgrog par 'gyur/ /de dag sangs rgyas spyan sngar ni/ /rtag tu seng ge'i sgra sgrog ste/ /mtha' yas pa yi spobs pa yis/ /sangs rgyas byang chub 'di yang
109b4(mdo sde): smra/ /zad dus 'jigs pa chen po'i tshe/ /byang chub 'di ni gang srung ba/ /bu ram shing gi rigs skyes rnams/ /sangs rgyas rnams kyis lung bstan yin/ /de dag gzugs ni phun sum tshogs/ /mtshan rnams kyis kyang rnam par brgyan/ /sangs rgyas bye bar phyag 'tshal
109b5(mdo sde): du/ /rnam par 'phrul pas 'gro bar 'gyur/ /sgyu ma yi ni me tog dag /gser gyi mdog 'drar snang ba dang / /bai dUr+ya dang shel dag dang / /dngul gyi yang ni me tog rnams/ /rin chen rigs rnams thams cad kyang / /de yi lag nas 'byung bar 'gyur/ /byang chub lam
109b6(mdo sde): rnams tshol ba'i phyir/ /de dag sangs rgyas rnams la 'thor/ /mchod pa rnam pa sna tshogs dang / /rol mo sgrub pa phun sum tshogs/ /gang gA yi ni bye ma snyed/ /ba spu'i khung nas 'byung bar 'gyur/ /sems can bye ba bsam mi khyab/ /gang dag sgra 'di thos pa ni/ /sangs
109b7(mdo sde): rgyas ye shes bla med las/ /de dag phyir yang mi ldog 'gyur/ /sangs rgyas bye ba de dag gi/ /bsngags pa bsam gyis mi khyab brjod/ /bsam gyis mi khyab zhing rnams su/ /de dag sgra yang thos par 'gyur/ /gang gis sgra de thos pa ni/ /de dag 'du shes 'gags
110a1(mdo sde): par 'gyur/ /'du shes dag ni 'gags nas su/ /sangs rgyas mtha' yas mthong bar 'gyur/ /de 'dra ba yi ye shes kyis/ /byang chub spyod pa spyad nas ni/ /sems can kun gyi don byas nas/ /don byed pa yi rgyal bar 'gyur/ /gang gis ting 'dzin bzung
110a2(mdo sde): ba yi/ /mkhas pas 'dir ni gang 'thob pa/ /yon tan phan yon 'di dag ste/ /gzhan yang dpag tu med par 'gyur/ /bud med kyis kyang mdo sde 'di/ /thos nas tshigs bcad gcig bzung na/ /bud med dngos po rnam bsgyur nas/ /chos smra ba yang de 'gyur ro/ /de ni
110a3(mdo sde): phyis kyang bud med kyi/ /dngos po 'dzin par mi 'gyur te/ /mtshan rnams kyis ni legs brgyan cing / /rtag tu byad bzhin bzang por 'gyur/ /mdo sde mchog rab 'di yi ni/ /yon tan dag kyang mchog bshad pa/ /de la de dag thams cad 'byung / /byang chub nyid kyang myur
110a4(mdo sde): du 'thob/ /sangs rgyas kun gyi spyod yul te/ /mdo sde 'di ni bzung nas su/ /de dag skye ba thams cad du/ /rtag tu 'jigs pa med par 'gyur/ /ting 'dzin zhi ba bshad pa ni/ /byang chub sems dpa' skyed pa ste/ /byang chub rtogs par su 'dod pa/ /mdo sde 'di
110a5(mdo sde): ni brjod par gyis/ /de dag thub dbang bsnyen pa ste/ /sangs rgyas byang chub nye bar 'gyur/ /de dag ring por mi thogs par/ /mnyam gzhag zhi ba'i sa 'di thob/ /byang chub sems dpa' dpa' bo dag /byang chub de la rtag gnas nas/ /sangs rgyas dag ni bye ba rnams/ /
110a6(mdo sde): gang gA'i bye snyed mthong bar 'gyur/ /ting 'dzin rdul bral zhi ba 'di ni des thob nas/ /sa bdag 'khor los sgyur ba'i rgyal por de 'gyur te/ /sangs rgyas rdul bral shin tu sems zhi rnams mthong nas/ /'jig rten mgon po de dag tshigs bcad brgyas stod 'gyur/ /shin
110a7(mdo sde): tu grags pa chen po lha dang mi yi mchog / 'dren pa dag la mchod pa mtshungs med des byas te/ /des ni rgyal srid mchil ma bzhin du yongs spangs nas/ /gtsang zhing rnam par dag pas tshangs pa'i spyad pa spyod/ /de ni thub pa mchog gi bstan la rab byung nas/ /ting
110b1(mdo sde): 'dzin rdul bral zhi ba 'di yang rab thob ste/ /de yang tshig dge dag kyang shin tu 'jam gyur nas/ /blo ldan byin gyis brlabs kyis mdo sde bye ba 'chad/ /stong pa mtshan med mchog tu gya nom zhi ba'i mchog /rab tu zhi chos spyad pa zhib cing thogs pa med/ /shin tu zhi ba rtag tu rdul bral
110b2(mdo sde): rang bzhin stong / /ting 'dzin 'di thob skye bo mang la rab tu ston/ /blo ni rtag tu zab cing blo yang mtha' yas te/ /blo yang rgya che dpag tu med pa'i don ldan blo/ /zab cing zhi ba'i ting nge 'dzin 'di thob nas ni/ /'jig rten thams cad du yang snang ba thob par 'gyur/ /rdul dang bral
110b3(mdo sde): ba'i ting 'dzin zhi ba 'di rnyed na/ /de ni tshangs par spyod pa rtag tu gtsang bar 'gyur/ /dri nga med cing rtag tu kun nas nyon mongs med/ /sems can bye ba gzhan yang de la 'god par 'gyur/ /rdul dang bral ba'i ting 'dzin zhi ba 'di bzung na/ /shes rab shin tu rno zhing shes rab
110b4(mdo sde): mchog tu 'gyur/ /de thos rgya mtshor 'gyur zhing rtag tu blo mtha' yas/ /ngag dge blo gros mkhas shing cho ga shes par 'gyur/ /rdul dang bral ba'i ting 'dzin zhi ba 'di bzung na/ /las kyi gnas dang de bzhin bzo yi gnas rnams dang / /sman gyi gnas rnams dang ni de bzhin rtsi yi
110b5(mdo sde): gnas/ /brtan pa de ni thams cad kyi yang pha rol phyin/ /rdul dang bral ba'i ting 'dzin zhi ba 'di bzung na/ /snyan dngags bstan bcos bzhad gad rol mo dang / /glu dang gar la shin tu mkhas shing pha rol phyin/ /'jig rten na yang rtag tu slob dpon 'gyur ba yin/ /rdul
110b6(mdo sde): dang bral ba'i ting 'dzin zhi ba 'di bzung na/ /byang chub spyod pa zhi ba dam pa mchog spyod cing / /de ni rtag par g.yog dang rab tu ldan par 'gyur/ /phyogs kyang rtag tu mi phyed 'thun zhing 'tsham par 'gyur/ /rdul dang bral ba'i ting 'dzin zhi ba 'di bzung na/ /mkhas pas
110b7(mdo sde): de la mya ngan dag gi zug rngu dang / /mkhas pa'i sems la nam yang gnod pa mi 'byung ste/ /thams cad dus su rtag par nad kyang med par 'gyur/ /rdul dang bral ba'i ting 'dzin zhi ba 'di bzung na/ /lus kyi nad dang de bzhin sems kyi nad rnams dang / /so yi nad dang
111a1(mdo sde): de bzhin mgo yi nad rnams kyang / /'tsho ba'i 'jig rten dag na de la nad mi 'byung / /rdul dang bral ba'i ting 'dzin zhi ba 'di bzung na/ /mi yi 'jig rten nad rnams mang po ci yod pa/ /lus kyi nad dang de bzhin sems kyi nad rnams dang / /de la nad kyang de dag rtag
111a2(mdo sde): tu yong mi 'byung / /rdul dang bral ba'i ting 'dzin zhi ba 'di bzung na/ /sems la kun nas nyon mongs pa ni gang yod dang / /lus la yang ni nad kyi rnam pa gang yod pa/ /kun nas nyon mongs mang po de dag de la med/ /rdul dang bral ba'i ting 'dzin zhi ba 'di bzung na/ /bar snang
111a3(mdo sde): nam mkha' dag la gos pa med pa ltar/ /rnam par dag cing rgya che rab tu 'od gsal te/ /de bzhin de yi sems kyang rnam par dag par 'gyur/ /rdul dang bral ba'i ting 'dzin zhi ba 'di bzung na/ /zla ba'i 'od dang de bzhin nyi ma'i 'od rnams ni/ /dag cing gzung du med la rab
111a4(mdo sde): tu 'od gsal ba/ /de bzhin de yi sems kyang shin tu 'od gsal 'gyur/ /ji ltar tshon rtsi thogs nas bar snang nam mkha' la/ /rnam pa mang po du ma'i gzugs rnams bri bar dka'/ /de bzhin rdul bral zhi ba'i ting 'dzin 'di bsgoms na/ /de yi sems la ri mor bri ba sla
111a5(mdo sde): ma yin/ /rlung ni ji ltar phyogs bzhi dag nas langs pa dang / /thogs pa med par phyogs rnams kun tu 'gro bar 'gyur/ /de yi sems kyi rgyud kyang rlung dang 'drar 'gyur te/ /de ni 'jig rten dag na thogs med ma chags 'gro/ /rlung langs pa ni rgya mos gzung du rung yang
111a6(mdo sde): srid/ /rlung ni zhags pa dag gis bcing bar nus gyur kyang / /rdul dang bral ba zhi ba'i ting 'dzin 'di bsgoms na/ /de yi sems ni rab tu shes par sla ma yin/ /gzugs brnyan dag ni chu yi nang du gzung bar rung / /'bru mar gang ba'i snod dang chu yi nang du 'byung / /
111a7(mdo sde): de bzhin rdul bral zhi ba'i ting 'dzin 'di bsgoms na/ /de yi sems ni rab tu shes par sla ma yin/ /sprin las 'brug zer glog gi 'khri shing byung ba dag /mi dag gi ni lag pas gzung bar nus gyur kyang / /rdul dang bral ba zhi ba'i ting 'dzin 'di thob na/ /de yi
111b1(mdo sde): sems kyi tshad ni shes par sla ma yin/ /phyogs bcu'i sangs rgyas zhing na sems can ci yod pa/ /sems can de dag gi ni sgra skad gzung nus kyang / /byang chub sems dpa' nam zhig ting 'dzin 'di thob na/ /de yi sems kyi mtha' ni shes par sla ma yin/ /des ni rdul
111b2(mdo sde): bral zhi ba'i ting 'dzin 'di thob nas/ /kun nas nyon mongs med cing gos pa med par 'gyur/ /nam zhig des ni ting 'dzin zhi ba thob pa'i tshe/ /phyir yang sred pa gsum la nam yang chags mi byed/ /nam zhig rdul dang bral ba'i ting 'dzin 'di thob na/ /'dod pa dag la mi sred
111b3(mdo sde): gzugs la mi sred de/ /bud med dag la mi sred sems kyang 'khrul pa med/ /zhi zhing rab tu zhi ba gos pa med par 'gyur/ /nam zhig rdul dang bral ba'i ting 'dzin 'di thob na/ /bu la mi sred bu mo dag la'ang sred mi 'gyur/ /chung ma dag la'ang mi sred g.yog la'ang sred pa med/ /rab
111b4(mdo sde): tu zhi bar spyod cing gos pa med par 'gyur/ /gser la mi sred nor rnams la yang sred med de/ /mtho ris mi sred rin chen rdzas la chags mi 'gyur/ /sems kyang shin tu rnam par dag cing mi rtog pa/ /'di ni ting nge 'dzin rnams thob pa'i bye brag yin/ /rgyal srid 'dod phyir
111b5(mdo sde): tshangs par spyod pa de mi spyod/ /mkhas pa mtho ris sred pas rtag tu sbyin mi byed/ /byang chub sems dpa' byang chub 'dod pas sbyin byed de/ /'di ni ting nge 'dzin dag thob pa'i bye brag go/ /rgyal po'i srid phyir dka' thub brtul zhugs mi spyod do/ /srid pa gsum du dbang phyug 'dod
111b6(mdo sde): pa'i phyir ma yin/ /skye bo mang la phan phyir byang chub sred pa yis/ /de ni rdul dang bral ba'i ting 'dzin 'di sgrub bo/ /glu la mi sred gar la'ang sred pa ma yin te/ /spos la mi sred btung ba dag la'ang sred ma yin/ /zas la'ang mi sred gos la yang ni sred mi 'gyur/ /'di
111b7(mdo sde): ni ting nge 'dzin dag thob pa'i bye brag yin/ /mig la mi sred rna ba la yang sred ma yin/ /sna la mi sred lce la sred pa ma yin zhing / /lus la mi sred sems la yang ni sred mi 'gyur/ /'di ni ting nge 'dzin dag thob pa'i bye brag yin/ /khyim la mi sred dgon par sred pa ma yin
112a1(mdo sde): te/ /gtsug lag khang la mi sred grong la'ang sred mi 'gyur/ /yul 'khor mi sred grong khyer la yang mi sred de/ /'di ni ting nge 'dzin dag thob pa'i bye brag yin/ /sbyin la mi sred tshul khrims dag la sred mi 'gyur/ /bzod la mi sred brtson 'grus la yang sred ma
112a2(mdo sde): yin/ /bsam gtan mi sred shes rab la yang mi sred de/ /'di ni ting nge 'dzin dag thob pa'i bye brag yin/ /sems can la yang mi sred srog la mi sred cing / /sangs rgyas dag la mi sred chos la sred mi byed/ /dge 'dun mi sred byang chub la yang sred mi 'gyur/ /'di ni ting
112a3(mdo sde): nge 'dzin dag thob pa'i bye brag yin/ /yod la mi sred med pa la yang sred ma yin/ /dbus la mi sred mtha' la'ang sred par mi 'gyur zhing / /kun la mi sred sred pa med pa'ang ma yin te/ /'di ni ting nge 'dzin dag thob pa'i bye brag yin/ /rdul dang bral ba'i ting 'dzin zhi ba 'di thob
112a4(mdo sde): na/ /de la 'dod chags nam yang gnod pa mi skyed de/ /su dag bud med sred pa de ni sems 'khrul 'gyur/ /'di ltar des ni 'dod chags rang bzhin yongs su shes/ /rdul dang bral ba zhi ba'i ting 'dzin 'di thob na/ /de la nam yang zhe sdang gnod pa mi skyed de/ /mkhas pas
112a5(mdo sde): 'di ltar gnod sems rab tu bshig pa'i phyir/ /byams par byed cing zhe sdang thams cad shin tu bcom/ /de la nam yang gti mug gnod pa mi skyed de/ /shes rab kyis ni gti mug ma rig nges par bsal/ /ye shes rab rib med pa dpag tu med pa thob/ /ting 'dzin thob
112a6(mdo sde): pa'i yon tan 'di dag dpag tu med/ /mi gtsang bas ni 'dod chags rtag tu tshar bcad de/ /byams pa yis kyang zhe sdang khor mor ma lus bcom/ /shes rab kyis ni gti mug nyon mongs dra ba bsal/ /ting 'dzin thob pa 'jig rten kun na rab tu mdzes/ /de la nam yang
112a7(mdo sde): gnyid ni gnod pa mi bskyed de/ /des ni nye ba'i nyon mongs rnam mang rnam par bshig /de ni gos pa med cing shin tu bral bar 'gyur/ /ting 'dzin thob pa'i yon tan 'di dag dpag tu med/ /byang chub sems dpa' gang dag ting 'dzin 'di 'dzin pa/ /de la nam yang
112b1(mdo sde): chags pa gnod par mi 'gyur te/ /'di ltar de ni dus kun tu yang gtong la dga'/ /bdog pa thams cad gtong zhing bde ba sbyin par 'gyur/ /byang chub sems dpa' gang dag ting 'dzin 'di 'dzin pa/ /de ni dpe med pa yi mthu dang ldan par 'gyur/ /de ni rtag par stobs dang rjes
112b2(mdo sde): su ldan 'gyur te/ /'jig rten na ni de dang mnyam pa su yang med/ /nam tshe 'jig rten du yang 'khor los sgyur ba yin/ /mi yi rgyal por de 'gyur 'dzam bu'i gling du 'ongs/ /de tshe skye bo mang pos shin tu mchod par 'gyur/ /khyad par thob pas rab rib med cing shes rab mchog /
112b3(mdo sde): su dag gtso bor gyur cing rigs che rin chen mchog /longs spyod che zhing g.yog bran mang la dbang yang che/ /gang la rta dang bal glang shing rta bzhon mchog yod/ /gser dang nor bu rin chen 'gron bu rab tu mang / /sangs rgyas ye shes dam pa 'di la su dad pa/ /de dag 'dzam
112b4(mdo sde): gling rin chen rigs zhes bya ba yin/ /de ni rin chen rigs mchog de ru skyes nas kyang / /gnyen bshes shin tu mang po'i tshogs kyi don kyang byed/ /'dzam bu'i gling 'di dag na ma dad gang yod pa/ /de dag bag yod pas ni dad pa skyed par byed/ /sems can tshogs rnams
112b5(mdo sde): byang chub sems la gang bkod pa/ /de dag sangs rgyas rang byung rgyal ba mchog tu 'gyur/ /de dag mtshungs pa med pa'i byang chub mchog thob nas/ /sangs rgyas zhing du mtshungs med 'khor lo rab tu bskor/ /de tshe chos kyi 'khor lo 'di ni sus shes pa/ /de dag ma lus mi skye'i
112b6(mdo sde): chos la gnas par 'gyur/ /byang chub sems dpa' de dag shin tu mang byed de/ /de dag rtag tu sems can rnams kyis mchod par 'gyur/ /de dag dus kun du yang mtshungs med don byed de/ /de dag sems can mig ni rab rib med par byed/ /byang chub sems dpa' gang dag
112b7(mdo sde): rab dga' byams pa'i sems/ /gos pa med pa de dag de tshe sangs rgyas 'gyur/ /de tshe byang chub sems dpa' de dag gar gnas pa/ /sems can dag gi don kyang tshad med byed par 'gyur/ /tshangs spyod mtshungs med tshul khrims rnam dag rab tu bsrung / /bskal pa mtha'
113a1(mdo sde): yas mang por ting 'dzin sgom par byed/ /rtag tu bsam gtan rnam par thar la shin tu nges/ /de tshe byang chub sems dpa' de dag sangs rgyas sras/ /de dag rdzu 'phrul rkang pa rtag tu snyen byed cing / /zhing rnams mtha' yas rnam pa mang por de song nas/ /bde bar
113a2(mdo sde): gshegs pas rab tu bshad pa'i chos nyan te/ /gzungs la rab tu gnas pas thams cad 'dzin par byed/ /byang chub sems dpa' gang dag gzungs la gnas pa ni/ /mdo sde dpag tu med pa mtha' yas rab tu ston/ /byang chub sems dpa' gang dag gzungs la gnas
113a3(mdo sde): pa ni/ /sems can dag gi don kyang dpag tu med pa byed/ /sems can 'chi 'pho skye ba dang / /'gro ba dang ni 'ong ba shes/ /des ni ci 'dra'i las byas pa/ /rnam par smin pa de 'drar 'gyur/ /las rnams 'pho bar 'gyur ba yang / /rdul tsam yang ni mi rnyed do/ /byang chub
113a4(mdo sde): sems dpa' grags chen ni/ /de dag gi yang de shes so/ /stong pa bdag nyid chen po yi/ /gnas pa dag gi dam pa yin/ /sems can bye ba bsam yas kyang / /theg pa che la rab tu 'god/ /de la ston par byed pa na/ /sems can 'du shes mi 'jug ste/ /chos
113a5(mdo sde): rnams 'jug pa med par ni/ /byang chub sems dpa' rab tu ston/ /chos rnams rab tu ston pa na/ /dmigs pa dag ni mi 'byung ste/ /ye shes brtan la rab gnas shing / /stong pa nyid la gnas par 'gyur/ /ston pa kun gyi gnas pa yi/ /ting 'dzin 'di ni bstan
113a6(mdo sde): byas nas/ /bud med 'du shes rang bzhin gyis/ /de la 'du shes mi 'byung ngo / /bud med 'du shes rnam bshig nas/ /byang chub snying por 'dug par 'gyur/ /byang chub snying por 'dug nas ni/ /bdud kyi 'du shes rnam par ldog /mkhas pa des ni bdud rnams
113a7(mdo sde): dang / /bdud kyi sde yang mi mthong ste/ /bdud kyi bu mo gsum po yang / /des ni mthong bar mi 'gyur ro/ /byang chub snying por 'dug nas ni/ /'du shes thams cad rab tu spong / /'du shes thams cad rab spangs nas/ /sa 'di thams cad g.yos par gyur/ /
113b1(mdo sde): ri rab rgya mtshor bcas pa dag /phyogs bcu na yang ci yod g.yos/ /phyogs bcu dag na sems can rnams/ /kun gyis de ni mi shes so/ /sa dag rab tu g.yos pa 'di/ /byang chub sems dpa'i rdzu 'phrul yin/ /byang chub dam pa 'tshang rgya ba/ /de tshe sa yang lan drug g.yos/ /'dus
113b2(mdo sde): byas chos ni ji snyed dang / /chos gang 'dus ma byas pa yang / /chos de thams cad rab rtogs te/ /chos kyi sgrar ni bstan pa yin/ /'di la rtogs byed gang yang med/ /seng ge'i sgra ni 'byung mod kyi/ /'byung ba dag kyang rnam rig nas/ /'od byed sangs rgyas nyid du 'gyur/ /rten
113b3(mdo sde): cing chos rnams 'byung bar 'gyur/ /rten cing chos rnams rab tu skye/ /chos rnams kyi ni rten pa yang / /mkhas pa de dag thams cad shes/ /chos kun gyi ni cho ga shes/ /stong nyid rtogs par khong du chud/ /de dag 'gro ba rab shes te/ /chos kun rtogs par khong du chud/ /
113b4(mdo sde): de yi 'gro ba btsal na yang / /byang chub sems dpas mi rnyed de/ /'di ltar sangs rgyas thams cad kyi/ /'gro ba bsam yas de yis rig /'gro ba thams cad shes pa gang / /de ni 'gro ba der 'gro ste/ /dam chos mtshan nyid rig pas na/ /ngan song thams cad chad pa yin/ /
113b5(mdo sde): dam chos mtshan nyid rig nas ni/ /zhing rnams thams cad rnam par lta/ /zhing kun la yang rnam bltas nas/ /byang chub snying por 'dug par 'gyur/ /byang chub snying por 'dug nas su/ /seng ge yi ni sgra sgrog ste/ /de bzhin zhing rnams bye ba snyed/ /bsam yas dpag
113b6(mdo sde): med grags par byed/ /zhing de rnams kyang g.yo byed cing / /sangs rgyas dpa' bo grags chen dag /sems can ji ltar 'dul ba bzhin/ /sems can kha lo sgyur zhing 'dul/ /byang chub dam pa reg nas ni/ /byang chub snying po de las langs/ /dpag med bsam
113b7(mdo sde): gyis mi khyab pa/ /sems can 'dul ba'ang rnam par 'dul/ /de nas rdzogs pa'i sangs rgyas ni/ /sangs rgyas sprul pa mtha' yas sprul/ /zhing rnams bye ba stong du yang / /sangs rgyas sprul pa 'gro bar 'gyur/ /sems can bye ba bsam yas rnams/ /byang chub
114a1(mdo sde): mchog la rab tu 'god/ /srog chags kun la phan pa'i phyir/ /chos kyi mchog kyang ston par byed/ /ye shes chen po de 'dra ste/ /sangs rgyas ye shes bsam mi khyab/ /de phyir 'dun pa rab skyed cig /byang chub 'dun pa bla na med/ /sangs rgyas dang ni
114a2(mdo sde): chos rnams dang / /'dus pa'i dam pa dge 'dun la/ /byang chub sems dpa' dpa' bo rnams/ /byang chub mchog tshol gus pa skyed/ /zhum pa med pa'i sems kyis kyang / /g.yel ba med par ri mo gyis/ /de nas 'od byed sangs rgyas su/ /ring por mi thogs 'gro bar
114a3(mdo sde): 'gyur/ /byang chub sems dpa' gang dag kyang / /zhing rnams stong nas lhags pa rnams/ /'jig rten sgron ma rab mthong ste/ /chos kyis mchog kyang 'chad par mdzad/ /dpa' bo chen po 'dren pa la/ /rin chen chen pos 'thor bar byed/ /man dA ra ba'i me tog dag /
114a4(mdo sde): byang chub phyir ni 'thor bar byed/ /bla na med pa'i sangs rgyas zhing / /zhing 'di rab tu brgyan par byed/ /phyogs dang phyogs ni kun tu yang / /rin po che yi dra bas g.yogs/ /ba dan dag kyang gdags byas shing / /rgyal mtshan bye ba mngon par bsgreng / /du ma yi ni rgyan rnams
114a5(mdo sde): kyis/ /zhing 'di shin tu legs par brgyan/ /khang pa brtsegs pa byed par 'gyur/ /rin chen kun gyis rnam par spras/ /khang pa pu shu stegs bu dag /yid du 'ong ba grangs med rnams/ /gzhal med khang dang zla gam dang / /skar khung de bzhin bya rgya bres/ /rin chen
114a6(mdo sde): sna tshogs brgyan pa yi/ /bdug pa'i snod du bdug pa bdugs/ /bdug pa dag ni bdugs pa yis/ /sangs rgyas zhing 'di rab tu gang / /de yi dri ni yid 'ong ba/ /zhing yang bye ba stong du ldang / /de dag kun tu khyab byas nas/ /spos kyi char yang rab tu 'bebs/ /gang
114a7(mdo sde): gis dri de bsnams pa yang / /de dag sangs rgyas 'dren par 'gyur/ /de dag 'dod chags zug rngu spangs/ /zhe sdang sred pa yong med de/ /rgya mo chen po rnam par dral/ /mun pa kun kyang med par 'gyur/ /der ni rdzu 'phrul thob gyur te/ /dbang stobs byang chub yan
114b1(mdo sde): lag dang / /bsam gtan thar pa rnam par reg /de dag sbyin par 'os par 'gyur/ /stan yang yid du 'ong ba rnams/ /bye ba phrag lnga rab bshams te/ /rin chen dra bas brgyan pa yi/ /gos rnams bye ba rab tu bting / /de la dpa' bo grags pa che/ /byang chub sems
114b2(mdo sde): dpa' de dag 'dug / mtshan dang de bzhin dpe byad kyis/ /de dag shin tu rnam par 'bar/ /sangs rgyas zhing 'di thams cad kyang / /rin chen shing gis legs brgyan te/ /yan lag brgyad ldan chus gang ba/ /rdzing bu dag ni rnam par sprul/ /rdzing bu'i 'gram na gnas pa
114b3(mdo sde): rnams/ /de dag de las chu 'thungs nas/ /thams cad sred pa bsal nas ni/ /'jig rten gyi yang mchod rten 'gyur/ /tha dad pa yi zhing nas kyang / /byang chub sems dpa' lhags pa rnams/ /shAkya seng ge skyob pa yi/ /sangs rgyas bsngags pa rjod par byed/ /sgra de
114b4(mdo sde): su dag thos pa ni/ /de dag 'jig rten 'dren par 'gyur/ /phan yon bsam gyis mi khyab pa/ /mdo sde 'di ni ngas rab bshad/ /pad ma bye ba bsam mi khyab/ /'dab ma dag ni gser las byas/ /snying po sbrul gyi snying po ste/ /der ni de dag rab tu sprul/ /yal ga
114b5(mdo sde): dag kyang bai dUr+ya/ /khog pa dag ni shel yin te/ /ze ba dpal gyi snying po can/ /der ni mdzes pa rnams kyang sprul/ /de dag dri yang bsam mi khyab/ /rgyun mi 'chad par 'byung ba yis/ /zhing rnams bye ba kun tu gang / /pad mo'i dri ni bsam mi khyab/ /yid du 'ong bar 'byung
114b6(mdo sde): ba yi/ /dri de su yis bsnams pa yang / /de dag rab tu sems dga' zhing / /nad rnams thams cad zhi bar 'gyur/ /'dod chags zhe sdang gti mug rnams/ /ma lus par ni zad 'gyur te/ /de dag nyes pa gsum zad nas/ /sangs rgyas bde ba sbyin par 'gyur/ /de
114b7(mdo sde): dag las ni sgra 'byung ste/ /sangs rgyas sgra ni bsam mi khyab/ /dam pa'i chos dang dge 'dun sgra/ /rnam pa kun ni 'byung bar 'gyur/ /stong pa nyid dang mtshan med dang / /smon pa med pa'i sgra 'byung ste/ /de thos sems can bye ba mang / /phyir mi ldog par rab tu
115a1(mdo sde): 'gyur/ /sgra de dag ni byung ba yang / /zhing rnams bye bar 'gro bar 'gyur/ /sems can bye ba bsam yas rnams/ /sangs rgyas ye shes 'god par byed/ /rma bya ka la ping ka dang / /shang shang te'u dang bya rnams kyang / /de dag rab tu sgra 'byin pa/ /sangs rgyas
115a2(mdo sde): sgra ni bla na med/ /ku nal ri skegs khrung khrung dang / /khu byug dang ni bya rnams te/ /de dag sgra ni 'byin pa yang / /bsam gyis mi khyab chos sgra 'byin/ /ne tso ngang pa ka ran da/ /ngur pa dang ni sa ra sa/ /de dag sgra rnams 'byin pa ni/ /bla med dge 'dun sgra yang 'byin/ /lha dag gi
115a3(mdo sde): dang mi yi ni/ /bya rnams ji snyed gang yod pa/ /dkon mchog gsum gyi bsngags pa rnams/ /de dag kun tu sgra yang 'byin/ /rin po che yi shing rnams ni/ /bye brag 'phags shing blta na sdug /yid 'ong nor bu'i shing rnams kyang / /zhing 'di nyid du rnam par sprul/ /shing 'di kun
115a4(mdo sde): la rgyan rnams kyi/ /chun po thams cad rab tu 'phyang / /sangs rgyas dag gi mthu yis ni/ /zhing 'di nyid du mngon par sprul/ /zhing 'di na ni mi snang ba/ /de lta bu yi bkod pa ni/ /zhing kun na yang yong med de/ /de tshe shin tu bye brag 'phags/ /gong ma bzhin du 'di dag rnams/ /
115a5(mdo sde): shAkya seng ge skyob pas bshad/ /byang chub sems dpa' grags chen rnams/ /ye shes de la nem nur med/ /gang gi mtha' 'di rtogs pa ni/ /de dag 'jug pa bsam yas te/ /ye shes kyis ni rnam par 'phel/ /'bab chu dag gis rgya mtsho bzhin/ /de dag la yang mtha'
115a6(mdo sde): mi rnyed/ /rgya mtsho dag ni 'thung ba bzhin/ /byang chub sems dpa' rnams kyi tshul/ /bsam gyis mi khyab 'di dag bshad/ /dpa' bo mtha' 'dir gnas pa yi/ /byang chub sems dpa' grags ldan rnams/ /dbyangs kyi yan lag rnam 'byin pa/ /gang gA yi ni bye ma
115a7(mdo sde): snyed/ /de bas dbyangs kyang bsam yas te/ /byang chub sems dpa' rlom sems med/ /rlom sems rab tu spangs pa na/ /byang chub tu yang nye bar 'gyur/ /de dag srog gi phyir yang ni/ /tshul khrims 'dral bar mi byed de/ /byang chub sems dpa' dka' thub
115b1(mdo sde): brtan/ /de ni mi 'dral spyod par byed/ /'dod pa yi ni 'du shes kyis/ /de kun phyir yang mi 'dral te/ /'du shes thams cad spangs pa la/ /ting 'dzin dag ni dpag tu med/ /mnyam par bzhag pas de spyod de/ /ting 'dzin la yang chags pa med/ /chags pa med cing bag
115b2(mdo sde): yod pas/ /de ni 'jig rten chags mi byed/ /'jig rten khams ni 'das nas kyang / /bde ba can du de 'gro ste/ /der song nas ni de yis kyang / /sangs rgyas 'od dpag med pa mthong / /byang chub sems dpa' dpa' bo gang / /mtshan rnams kyis ni legs par brgyan/ /
115b3(mdo sde): mngon shes lnga ldan shes rab che/ /gzungs rnams spyod yul gyur pa dag /zhing rnams bye bar rab 'gro zhing / /sangs rgyas zhabs la phyag kyang 'tshal/ /sangs rgyas zhing ni bsam yas su/ /snang bar byed cing 'gro bar 'gyur/ /skyon rnams thams cad rab spangs shing / /nyon
115b4(mdo sde): mongs thams cad rnam par sbyangs/ /nyon mongs thams cad rgyun bcad de/ /rgyal bar skye ba gcig gis gnas/ /zhing de nas ni mi rnams kyang / /ngan song du yang mi 'gro ste/ /zhing der ngan song thams cad kyang / /ma lus par ni chad par 'gyur/ /skyob pa 'od ni dpag
115b5(mdo sde): med pa/ /'jig rten mgon pos bshad pa ste/ /de la nem nur ma byed cig /bde ba can du 'gro bar 'gyur/ /mdo sde rin chen 'di yi bsngags pa rnams/ /bud med gang thos sems kyang dad 'gyur ba/ /skyes bu mkhas pa mchog tu myur 'gyur te/ /rdzu 'phrul gyis ni zhing stong bye
115b6(mdo sde): bar 'gro/ /mchod pa tshad med rnam mang ji snyed pa/ /zhing ni bye ba khrag khrig gtams snyed du/ /skyes bu mchog la mchod pa de byas pas/ /byams pa'i sems la grangs dang char mi phod/ /tshul khrims ting 'dzin rtag tu bsnyen byas te/ /bsam gtan rnam thar de bzhin tshad
115b7(mdo sde): med dang / /stong pa mtshan med rtag tu bsnyen byas na/ /ring por mi thogs 'jig rten bde gshegs 'gyur/ /byang chub sems dpa' tshul khrims tshogs gnas pa/ /des ni nga la mchod pa rab mchog byas/ /zad dus tha mar byang chub sems gnas pa/ /des ni sangs rgyas
116a1(mdo sde): thams cad rtag tu mchod/ /zad dus mi bzad pa la byang chub sems dpa' gang / /bde bar gshegs pas bstan pa'i chos mchog 'di srung ba/ /de dag nga yi sras te phyi dus chos skyong ba/ /de dag sangs rgyas bye ba stong gis yongs su gtad/ /mdo sde 'dzin pa'i phan yon
116a2(mdo sde): gyi le'u ste sum cu rtsa gsum pa'o/ / //'phags pa ting nge 'dzin gyi rgyal po'i mdo/ bam po bcu gcig pa/ de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po ting nge 'dzin 'di 'dod pa
116a3(mdo sde): dang / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas mtshan ma med pa la gnas te de bzhin gshegs pa bzhugs pa'am/ yongs su mya ngan las 'das pa dag gi de bzhin gshegs pa'i mchod rten rnams la mchod pa rgya cher bya
116a4(mdo sde): ba la mngon par brtson par bya'o/ /gzhon nu byang chub sems dpa' sems dpa' chen po des sems can thams cad la dmigs pa'i sems bskyed pas ting nge 'dzin 'di 'dod pa dang / /myur du bla na med pa yang dag par rdzogs pa'i byang chub mngon par rdzogs par 'tshang rgya bar
116a5(mdo sde): 'dod pas mtshan ma med pa la gnas shing las kyi rnam par smin pa la mi re bas rang gi lus dang srog gis kyang de bzhin gshegs pa bzhugs pa'am/ /yongs su mya ngan las 'das pa dag gi mchod rten la mchod pa mngon par 'du bya ba rgya cher bya'o/ /chos thams cad kyi rang
116a6(mdo sde): bzhin mnyam pa nyid rnam par spros pa'i ting nge 'dzin 'di yang skad gsang mtho zhing yid du 'ong ba dang / bye brag tu 'phags pa'i tshig dang yi ge rgyun chags pas snying rje chen po la dmigs pa'i sems dang / yid la byed pas gzhan la rgya cher rab tu bstan par bya'o/ /rab tu
116a7(mdo sde): gdon par bya'o/ /bshad par bya'o/ /de ci'i phyir zhe na/ gzhon nu chos thams cad kyi rtsa ba dang gzhi ni chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po 'di yin no/ /gzhon nu gang gi tshe byang chub sems dpa' sems dpa' chen po snying rje
116b1(mdo sde): chen po dang / thabs kyis brtan pa'i brtson 'grus dang ldan pas de bzhin gshegs pa bzhugs pa'am/ yongs su mya ngan las 'das pa dag gi de bzhin gshegs pa'i mchod rten rnams la mchod pa rgya cher bya ba la brtson par gyur cing / chos thams cad kyi rang bzhin mnyam pa nyid rnam
116b2(mdo sde): par spros pa'i ting nge 'dzin gyi rgyal po 'di gzhan dag la yang rgya cher rab tu ston pa de'i tshe gzhon nu byang chub sems dpa' sems dpa' chen po de stong pa nyid dang / mtshan ma med pa dang / smon pa med pa'i rnam par thar pa'i sgo la gnas par 'gyur te/ de chos gang la yang mi dmigs so/ /
116b3(mdo sde): byang chub sems dpa' sems dpa' chen po mi dmigs pa'i ting nge 'dzin gyi rnal 'byor la gnas pa ni smon lam thams cad la gnas par 'gyur ro/ /gzhon nu byang chub sems dpa' sems dpa' chen po smon lam thams cad la gnas pa ni bdag dang sems can kun gyi smon lam thams cad
116b4(mdo sde): yongs su rdzogs par byed de/ ting nge 'dzin 'di yang myur du thob cing / myur du bla na med pa yang dag par rdzogs pa'i byang chub mngon par rdzogs par 'tshang rgya'o/ /gzhon nu rnam grangs 'dis kyang 'di ltar rig par bya ste/ gzhon nu sngon byung ba 'das pa'i dus na bskal pa grangs med pa
116b5(mdo sde): bas ches grangs med pa/ yangs pa/ tshad med pa/ bsam gyis mi khyab pa/ dpag tu med par gyur pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes
116b6(mdo sde): bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das dbyangs byin zhes bya ba 'jig rten du byung ngo / /gzhon nu de bzhin gshegs pa dgra bcom pa yang dag par rdzogs pa'i sangs rgyas dbyangs byin des sems can grangs med dpag tu med
116b7(mdo sde): pa zag pa zad pa/ dgra bcom pa nyid la bkod de/ rab tu bkod cing yongs su mya ngan las 'das nas kyang sems can grangs med dpag tu med pa bla na med pa yang dag par rdzogs pa'i byang chub las phyir mi ldog par yang rab tu bkod nas yongs su mya ngan las 'das par gyur to/ /
117a1(mdo sde): gzhon nu de'i tshe de'i dus na 'dzam bu'i gling na rgyal po dpal dbyangs zhes bya bas/ de bzhin gshegs pa yongs su mya ngan las 'das pa la mchod pa bya ba'i phyir mchod rten de bzhin gshegs pa'i ring bsrel gyi snying po can bye ba khrag khrig brgya stong phrag brgyad khri bzhi stong byas te/ mchod
117a2(mdo sde): rten re re la yang mar me'i yon bye ba khrag khrig brgya stong phrag brgyad khri bzhi stong btsugs so/ /de bzhin du mchod rten re re la yang rol mo dang / sil snyan dang / me tog dang / bdug pa dang / spos dang / phreng ba dang / byug pa dang / phye ma dang / na bza' dang / gdugs dang / rgyal mtshan
117a3(mdo sde): dang / ba dan bye ba khrag khrig brgya stong phrag brgyad khri bzhi stong phul lo/ /gzhon nu 'di ltar rgyal po dpal dbyangs kyis mchod rten de bzhin gshegs pa'i ring bsrel gyi snying po can la mchod pa byas nas byang chub sems dpa' bye ba khrag khrig brgya stong phrag brgyad cu'i byang chub sems dpa' mang po
117a4(mdo sde): bsogs nas byang chub sems dpa' sems dpa' chen po de dag thams cad la bde ba'i yo byad thams cad kyis mchod pa la brtson par gyur to/ /byang chub sems dpa' sems dpa' chen po de dag thams cad kyang chos smra ba yin te/ spobs pa rgyun mi 'chad pa/ ting nge 'dzin rab tu thob pa/
117a5(mdo sde): chags pa med pa'i gzungs rab tu thob pa/ yang dag pa'i yon tan gyi chos ston pa/ yongs su dag pa'i chos ston pa/ byang chub sems dpa'i dbang dam pa'i pha rol tu phyin pa sha stag go/ /gzhon nu de'i tshe de'i dus na/ 'khor de'i nang na byang chub sems dpa' sems dpa' chen po bde
117a6(mdo sde): bas byin zhes bya ba yod de/ byis pa gzhon nu skra nag pa/ dang po'i lang tsho dang ldan pa/ na tshod dar la bab pa/ 'dod pa la rnam par ma rtses shing / /gzhon nur tshangs par spyad pa/ bsnyen par rdzogs nas lo gcig lon pa zhig yod do/ /gzhon nu de'i tshe de'i dus na rgyal po dpal
117a7(mdo sde): dbyangs kyis byang chub sems dpa'i tshogs chen po de dag la gsol ba btab pa/ /'di lta ste/ pha rol tu phyin pa drug dang ldan pa yang dag par sdud pa/ byang chub sems dpa'i sde snod gzungs chen po dang / thabs la mkhas pa dang / dbang dang 'dul ba chags pa med pa mngon
117b1(mdo sde): par bsgrub pa'i phyir byang chub sems dpa' sems dpa' chen po de dag la gsol ba btab nas/ de'i nub mo mchod rten de bzhin gshegs pa'i ring bsrel gyi snying po can rnams kyi mdun du mar me'i yon bye ba khrag khrig brgya stong dag rab tu 'bar bar byas te/ khyams kyi dkyil 'khor yang
117b2(mdo sde): phyag dar byas shing chag chag btab nas rab tu byug pa byas/ me tog mngon par bkram zhing / mal stan sna tshogs bting ste/ rgyal po dpal dbyangs de btsun mo'i 'khor dang bcas/ grong dang yul mi 'khor dang bcas/ grong mir bcas pa khyim gyi nang nas byung ste/ rol mo dang sil
117b3(mdo sde): snyan dang / pheg rdob pa dang / me tog dang / bdug pa dang / spos dang / phreng ba dang / byug pa dang / phye ma dang / na bza' dang / gdugs dang / rgyal mtshan dang / ba dan rnams thogs nas mchod rten de bzhin gshegs pa'i ring bsrel gyi snying po can rnams la
117b4(mdo sde): mchod pa byas nas chos mnyan pa'i phyir btsun mo'i 'khor dang bcas te khang thog tu dong ngo / /lha dang mi'i 'khor kyang chos nyan pa'i phyir mang du tshogs te byang chub sems dpa' bde bas byin gyis de dag mthong ba dang / mar me'i yon du phul ba bye ba khrag khrig brgya stong mang po dag rab tu
117b5(mdo sde): 'bar bar byas pas de'i 'od kyis gcig tu khyab ste/ lha dang mi'i skye bo mang po rnams chos nyan par tshogs par rig nas de 'di snyam du sems te/ bdag ni theg pa chen po la zhugs pa yin na/ da bdag ting nge 'dzin 'di 'dod pa'i phyir de bzhin gshegs pa la mchod pa zhig bya ste/ de
117b6(mdo sde): bzhin gshegs pa la mchod pa ji lta bus lha dang mi dang lha ma yin du bcas pa'i 'jig rten ngo mtshar du 'gyur ba dang / yi rangs pa dang / dga' ba dang / mgu ba dang / yid bde ba skye bar 'gyur zhing / chos kyi snang ba thob pa dang / rgyal po dpal dbyangs kyis de bzhin
117b7(mdo sde): gshegs pa la mchod pa byas pa thams cad dang ldan pa 'di'ang zil gyis mnan te/ rgyal po dpal dbyangs btsun mo'i 'khor dang zhabs 'bring bar bcas pa yang ngo mtshar du gyur cing yi rangs pa dang / rab tu dga' ba dang / mgu ba dang / yid bde ba skye bar 'gyur bar mchod
118a1(mdo sde): par bya'o snyam mo/ /de nas byang chub sems dpa' sems dpa' chen po bde bas byin de ltar sems dga' zhing yid bde ba skyes te/ chos nyan pa'i skye bo'i tshogs chen po 'dus par rig nas de'i nub mo de bzhin gshegs pa'i mchod rten gyi mdun du 'dug nas lag pa g.yas pa ras
118a2(mdo sde): kyis dkris te 'bru mar gyi nang du bcug go/ /'bru mar gyi nang du bcug nas 'bar bar byas so/ /de nas byang chub sems dpa' sems dpa' chen po bde bas byin lhag pa'i bsam pa la zhugs pa/ lhag pa'i bsam pas bla na med pa yang dag par rdzogs pa'i byang chub tu zhugs shing / byang
118a3(mdo sde): chub yongs su tshol ba'i lag pa g.yas pa de ltar 'bar yang sems dang bzhin gyi mdog 'gyur ba med do/ /gzhon nu de nas byang chub sems dpa' sems dpa' chen po bde bas byin gyi lag pa g.yas pa bsregs nas rab tu 'bar zhing mer gyur te/ me lce gcig tu 'bar bar gyur ma thag
118a4(mdo sde): tu de'i tshe sa chen po 'di yang rab tu g.yos par gyur to/ /de'i lag pa g.yas pa 'bar bar byas pa'i 'od des mar me yon du phul ba bye ba khrag khrig brgya stong phrag du ma rnams mog mog por byas par gyur te/ phyogs thams cad du'ang snang ba chen po byung ngo / /'od des phyogs thams cad snang
118a5(mdo sde): bar gyur te/ kun tu khyab par gyur pa dang / de dga' zhing yid bde ba skyes nas chos thams cad kyi rang bzhin mnyam pa nyid rnam par spros pa'i ting nge 'dzin 'di'ang skad 'jam zhing yid du 'ong ba dang tshig bye brag tu 'phags pa dang / tshig dang yi ge rgyun chags pas 'khor de dag thams cad la
118a6(mdo sde): rgya cher go bar byed cing yang dag par rab tu bstan to/ /der sum cu rtsa gsum ris kyi lha khri nyis stong chos nyan par 'dus pa de dag dga' zhing yid bde ba skyes nas lha'i mchod pa sna tshogs byed par gyur to/ /lha'i bu mo rnams kyang lha'i rol mo dag byed do/ /rgyal po dpal dbyangs
118a7(mdo sde): khang pa'i steng na 'dug pa bdag gi mi mang pos bskor cing mdun du bdar te/ btsun mo'i 'khor gyi nang na 'dug pa/ gso sbyong yan lag brgyad dang ldan pa yang dag par bzung bas byang chub sems dpa' sems dpa' chen po bde bas byin gyi lag pa 'bar bar byas te/ 'od de
118b1(mdo sde): dag thams cad zil gyis mnan cing lha'i 'od mi'i las 'das pas snang bar byas pa mthong nas de 'di snyam du sems so/ /'di ni byang chub sems dpa' sems dpa' chen po mngon par shes pa chen po thob pa yin no zhes byang chub sems dpa' sems dpa' chen po bde bas byin la shin tu
118b2(mdo sde): dga' ba dang / dad pa dang gus pa nye bar bzhag ste/ ri mor bcas shing dge ba'i rtsa ba dang / bsod nams kyi phung po chen pos brtan pas btsun mo'i 'khor brgyad cu dang lhan cig khang pa'i steng de nas bdag nyid mchongs te byang chub sems dpa' sems dpa' chen po bde bas byin
118b3(mdo sde): blta ba dang rab tu dga' bar bya ba'i phyir mchongs te song ngo / /de gus pa las byung ba'i dge ba'i rtsa bas tshe de nyid la 'khor dang bcas pa/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po rnams kyis yongs su
118b4(mdo sde): bzung ba thob bo/ /de lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dag gis yongs su bzung bas rgyal po dpal dbyangs kyang 'khor dang bcas pa khru stong phrag brgyar tshang ba'i khang pa'i steng nas mchongs na
118b5(mdo sde): de'i lus la gnod pa'am/ sems la gnod pa'am/ sems zhum par gyur pa med do/ /de nas rgyal po dpal dbyangs lag pa gnyis bsgreng ste/ skye bo'i tshogs chen po dang lhan cig 'di ltar byang chub sems dpa' sems dpa' chen po bde bas byin gyi lag pa bsregs shing
118b6(mdo sde): rab tu 'bar ba mthong nas skad chen po phyung ste cho nges btab bo/ /de nas rgyal po de skye bo'i tshogs chen po dang lhan cig ngu zhing mchi ma phyung nas byang chub sems dpa' sems dpa' chen po bde bas byin gyi mdun du 'dug go/ /gzhon nu byang chub sems dpa' sems dpa' chen po bde bas byin
118b7(mdo sde): gyis rgyal po dpal dbyangs mthong ste/ mthong nas de la smras pa/ ci'i slad du rgyal po chen po khyod skye bo'i tshogs chen po 'di dag dang bdag gi mdun na bzhugs shing skad chen po phyung ste/ cho nges btab nas bshums shing mchi ma 'byin pa mdzad/ de skad ces smras pa dang / rgyal po
119a1(mdo sde): dpal dbyangs kyis byang chub sems dpa' sems dpa' chen po bde bas byin la tshigs su bcad pa'i dbyangs kyis smras pa/ shes rab chen po bde bas byin/ /chos smra ba ni mkhas pa yi/ /yan lag ma tshang rig nas ni/ /skye bo 'di dag de phyir du/ /gzi brjid
119a2(mdo sde): phung pos 'phags pa yi/ /'di lta bu yi gzugs 'di yang / /lag pa nyams par shes nas ni/ /bdag kyang shin tu sdug bsngal lo/ /khyod kyi lag pa 'bar byas pa/ /de yi 'od ni phyogs bcur btang / /khyod las byung ba'i lha rdzas kyis/ /mar me 'di dag mi gsal byas/ /
119a3(mdo sde): sa 'di rab tu g.yos gyur te/ /khyod kyi sems ni zhum pa med/ /de nas bdag gi sems skyes pa/ /mkhas pa tha mal ma yin snyam/ /bdag ni btsun mo'i 'khor bcas pa/ /khru ni stong phrag brgya pa yi/ /khang pa'i steng nas mchongs gyur na/ /bdag gi lus la gnod pa med/ /legs
119a4(mdo sde): so ye shes ngo mtshar khyod/ /legs so sems kyang bla na med/ /brtson 'grus rab brtsams legs pa ste/ /bsam pa che ba legs pa yin/ /gang gi lag pa 'bar byas kyang / /khyod la nam yang g.yo ba med/ /dga' zhing rangs pa skyes nas su/ /phyir yang chos ni rab tu 'chad/ /
119a5(mdo sde): ji ltar zla ba nya ba dang / /nam mkha'i dkyil na nyi ma bzhin/ /ri rab ri yi rgyal po ltar/ /grogs po de ltar shin tu mdzes/ /bdag kyang de bzhin mkhas pa yi/ /smon lam yongs su rdzogs par bgyi/ /lus la phangs pa rab spangs te/ /bdag gis srog chags don rnams
119a6(mdo sde): bgyid/ /chos kyi dga' bas rangs gyur te/ /bdag gi dga' ba bsam mi khyab/ /'di ltar yan lag ma tshang ba/ /des ni rab tu sdug bsngal lo/ /lha dang klu yi mchod pa yis/ /bde bas byin gyis rgyal po la/ /mtha' yas pa yi spobs pa yis/ /tshigs su bcad pa
119a7(mdo sde): 'di dag smras/ /gang la lag pa med pa yang / /de ni yan lag ma tshang min/ /su la tshul khrims med pa dag /de ni yan lag ma tshang yin/ /rus pa yi ni lus 'di yis/ /bsam gyis mi khyab sbyin pa'i gnas/ /'jig rten kun gyi mchod pa'i rten/ /de bzhin
119b1(mdo sde): gshegs pa bdag gis mchod/ /stong gsum dag ni mtha' yas pa/ /rin po che yis yongs bkang ste/ /sangs rgyas ye shes tshol ba'i phyir/ /'jig rten mgon la rab tu sbyin/ /'jig rten pa yi mchod yod kyang / /su dag chos rnams stong rig nas/ /lus dang srog kyang gtong ba
119b2(mdo sde): yi/ /mchod pa de dag bsam mi khyab/ /bden pa'i tshig ni brjod par bgyi/ /rgyal po chen po bdag la gson/ /skye bo'i tshogs 'di thams cad kyang / /tshigs bcad 'di yi don rig bgyi/ /bden pa gang gis sangs rgyas su/ /'jig rten mchod rten bdag 'gyur na/ /bden pa
119b3(mdo sde): de yis sa 'di yang / /rnam pa drug tu g.yos gyur cig /tshig 'di dag ni smras pa dang / /sa yang rab tu g.yos par gyur/ /ngo mtshar gyur cing rmad byung ste/ /lha rnams bye ba rab tu dga'/ /lha dang mi dag dga' nas ni/ /byang chub tu yang sems bskyed de/ /dpag med bsam
119b4(mdo sde): gyis mi khyab pa/ /theg pa mchog la gnas par gyur/ /dge slong bde bas byin pa yis/ /ji snyed kyi ni don byas pa/ /de ni mi zad bsam mi khyab/ /sangs rgyas dag gi ye shes 'jug /bden pa gang gis chos de ni/ /lag pa zhes kyang bya med na/ /bden pa de yis sngon ltar
119b5(mdo sde): bdag / lag pa myur du byung bar shog /bden pa gang gis chos de ni/ /bde bas byin pa yod ma yin/ /phyogs bcu rnams su btsal na yang / /stong pa yin pas mi dmigs so/ /sgra gang 'byung bar 'gyur ba yang / /de ni stong par rig par gyis/ /sgra ni brag ca lta bu ste/ /
119b6(mdo sde): chos rnams de ltar shes par gyis/ /nam zhig 'jigs pa med 'gyur zhing / /stong pa rtogs par khong du chud/ /bden pa yi ni tshig de yis/ /'jig rten thams cad 'tshig mi 'gyur/ /srid gsum sems can ji snyed pa/ /lha rnams dang ni mi rnams kyang / /thams cad
119b7(mdo sde): mkhyen pa'i gzi brjid kyis/ /thams cad mnyam par bzhag par shog /ji snyed lha dang mi dag gis/ /'tshe bar gyur pa ci yod pa/ /phyir mi ldog pa'i gzi brjid kyis/ /de dag thams cad zhi bar shog /tshigs bcad 'di dag bshad pa dang / /lag pa yang ni slar skyes te/ /
120a1(mdo sde): bde bas byin pa de yi lus/ /mtshan rnams kyis ni rnam par brgyan/ /lha yang bye ba phrag stong rnams/ /bar snang la ni 'dug nas su/ /de tshe me tog man dA ras/ /dge slong de la 'thor bar byed/ /mi ma yin pa'i me tog gis/ /'dzam bu'i gling 'di gang bar gyur/ /
120a2(mdo sde): lha mo bye ba khrag khrig rnams/ /glu dbyangs rol mo rab tu byed/ /de tshe bde bas byin pa yis/ /sgra 'di dag ni phyung ba na/ /rnam 'phrul 'di ni sangs rgyas dag /bye ba stong gis gzigs par 'gyur/ /rang rang gi ni zhing dag tu/ /dge slong pha dang dge slong ma/ /dge bsnyen ma dang dge
120a3(mdo sde): bsnyen la/ /grags pa chen po go bar mdzad/ /dge slong bde bas byin pa de/ /mkhas shing stobs kyang che ba ste/ /sangs rgyas kyi ni ye shes phyir/ /des ni lag pa 'bar bar byas/ /de yis zhing rnams stong dag dang / /gang gA yi ni bye ma snyed/ /mar me des ni snang byas te/ /sreg
120a4(mdo sde): pa'i bskal pa byung ba bzhin/ /me tog dang ni phye ma yis/ /zhing rnams thams cad gang bar gyur/ /sa gzhi dag nas yan chad du/ /pus nub tsam du gang bar gyur/ /rin chen me tog thams cad kyis/ /sangs rgyas zhing ni gang bar gyur/ /bde bas byin la mchod pa'i
120a5(mdo sde): phyir/ /klu rnams mu tig char pa 'bebs/ /rin chen bkod pa thams cad kyis/ /zhing 'di rab tu brgyan par gyur/ /bde bas byin la mchod pa'i phyir/ /mu tig rin chen shin tu bkram/ /lha dang klu dang gnod sbyin dang / /mi 'am ci dang lto 'phyer bcas/ /gang gA yi ni bye ma snyed/ /
120a6(mdo sde): byang chub mchog la zhugs par gyur/ /bya rgod spungs pa'i ri la yang / /sangs rgyas shAkya seng ge ni/ /dge slong dag gi dge 'dun mdun/ /rgyal ba seng ge'i sgra sgrog pa/ /bskal pa bye ba stong du ni/ /byang chub spyad pa spyod pa na/ /nga ni bde bas byin par gyur/ /ma pham pa ni
120a7(mdo sde): dpal dbyangs yin/ /dge slong bde bas byin pa ni/ /mthong ma thag tu de yi tshe/ /bud med dag kyang mtha' yas pa/ /bud med dngos po rnam par log /mi dbang gis ni lung bstan te/ /de dag phyir yang ldog pa med/ /'jig rten kun gyi 'dren pa ste/ /rang 'byung 'gyur zhes
120b1(mdo sde): lung yang bstan/ /sbyangs pa'i yon tan bstan pa yi/ /mkhas pas mdo sde 'di thos nas/ /lus la phangs par ma byed par/ /chos 'di rjes su bslab par gyis/ /bde bas byin gyi le'u ste sum cu rtsa bzhi pa'o// //de nas yang bcom ldan 'das kyis zla 'od gzhon nur
120b2(mdo sde): gyur pa la bka' stsal pa/ gzhon nu de lta bas na byang chub sems dpa' sems dpa' chen po ting nge 'dzin 'di 'dod pa dang / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas dge ba'i rtsa ba rnams la nye bar gnas na chos kyi sbyin pa'am zang zing
120b3(mdo sde): gi sbyin pa la brtson par bya'o/ /byang chub sems dpa' sems dpa' chen po des sbyin pa de yang bsngo ba bzhis yongs su bsngo bar bya'o/ /bzhi gang zhe na/ 'di lta ste/ thabs la mkhas pa gang gis sangs rgyas bcom ldan 'das de dag bla na med pa yang dag par rdzogs pa'i byang chub mngon par
120b4(mdo sde): rdzogs par sangs rgyas pa'i thabs mkhas pa de dag thob par 'gyur bar sbyin pa 'di'i dge ba'i rtsa ba bskyed par bya'o zhes bya ba 'di ni bsngo ba dang po'o/ /dge ba'i bshes gnyen gang dag las thabs mkhas pa thos shing 'dzin par 'gyur ba dang / kun chub par bya ba dang 'chang ba dang klog par 'gyur ba
120b5(mdo sde): dang / gang gis bla na med pa yang dag par rdzogs pa'i byang chub mngon par rdzogs par 'tshang rgya ba'i dge ba'i bshes gnyen de dag dang bdag rtag tu 'grogs par gyur cig ces de ltar sbyin pa'i dge ba'i rtsa ba bskyed par bya'o zhes bya ba 'di ni bsngo ba gnyis pa'o/ /longs spyod thob pa gang 'jig
120b6(mdo sde): rten thams cad 'tsho bar 'gyur ba'i longs spyod thob pa de dag dang bdag phrad par gyur cig ces de ltar sbyin pa'i dge ba'i rtsa ba des bskyed par bya'o zhes bya ba 'di ni bsngo ba gsum pa'o/ /bdag gi lus grub pas sems can rnams la chos kyi phan gdags pa dang / zang zing gi phan gdags
120b7(mdo sde): pa dang phan gdags pa gnyis kyis phan 'dogs par 'gyur ba'i bdag gi lus grub par gyur cig ces sbyin pa'i dge ba'i rtsa ba bskyed par bya'o zhes bya ba 'di ni bsngo ba bzhi pa ste/ gzhon nu byang chub sems dpa' sems dpa' chen pos bsngo ba 'di bzhis dge ba'i rtsa ba rnams bsngo bar bya'o/ /
121a1(mdo sde): gzhan yang gzhon nu byang chub sems dpa' sems dpa' chen po rab tu byung ba yang rung khyim pa yang rung ste/ ting nge 'dzin 'di 'dod pa dang myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas byang chub sems dpa' sems dpa' chen po dag
121a2(mdo sde): la g.yo med pas bsten par bya/ bsnyen par bya/ rim gro bya'o/ /de la g.yo med pa de ni ting nge 'dzin 'di 'dzin pa'i dge slong byang chub sems dpa' sems dpa' chen po gang na bar gyur cing nad mi bzad pas btab par gyur pa la rang gi sha dang khrag gis kyang dge slong de na ba de las bslang bar
121a3(mdo sde): spro bar bya'o/ /gzhon nu byang chub sems dpa' sems dpa' chen po lhag pa'i bsam pa phun sum tshogs pa ting nge 'dzin 'di 'dod pa dang / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas g.yo ba med cing 'jigs pa med pas rang gi sha
121a4(mdo sde): dang khrag kyang yongs su btang ste/ dge slong chos smra ba na ba las bslang bar bya'o/ /gzhon nu rnam grangs des 'di ltar rig par bya ste/ gzhon nu sngon byung ba 'das pa'i dus na bskal pa grangs med pa bas kyang ches grangs med pa/ yangs pa/ tshad med pa/ bsam gyis mi khyab pa/
121a5(mdo sde): dpag tu med pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas
121a6(mdo sde): bcom ldan 'das smon lam bsam gyis mi khyab pa/ khyad par du 'phags pa'i rgyal po zhes bya ba 'jig rten du byung ste/ gzhon nu smon lam bsam gyis mi khyab pa khyad par du 'phags pa'i rgyal po de bzhin gshegs pa dgra bcom pa yang dag par rdzogs pa'i sangs rgyas de gang gi
121a7(mdo sde): nyin par bla na med pa yang dag par rdzogs pa'i byang chub mngon par rdzogs par sangs rgyas pa de'i nyi ma ma 'das par sangs rgyas kyi 'phrul pa grangs med dpag tu med pa mngon par sprul nas sems can tshad med pa 'dul ba byas te/ zag pa zad pa dgra bcom pa nyid la bkod nas sems
121b1(mdo sde): can tshad med pa yang bla na med pa yang dag par rdzogs pa'i byang chub las phyir mi ldog pa la bkod nas nyi ma de ma 'das par yongs su mya ngan las 'das so/ /bcom ldan 'das yongs su mya ngan las 'das pa de'i dam pa'i chos lo bye ba khrag khrig brgya stong du gnas par gyur to/ /gzhon nu bcom
121b2(mdo sde): ldan 'das smon lam bsam gyis mi khyab pa khyad par du 'phags pa'i rgyal po de bzhin gshegs pa dgra bcom pa yang dag par rdzogs pa'i sangs rgyas kyi bstan pa nub pa'i dus kyi tshe lnga brgya tha mar gyur pa na dge slong dmigs pa'i lta ba can mang po byung ste/ de dag 'di lta bu'i mdo sde la mi sred
121b3(mdo sde): mi mos shing phyir zlog par byed/ spong bar byed de/ mdo sde 'di lta bu 'dzin pa'i dge slong dag la yang gnod par byed cing srog kyang gcod par byed de/ rnyed pa dang bkur sti la chags pa de dag gis mdo sde 'di lta bu 'dzin pa'i dge slong stong srog bcad par gyur to/ /gzhon nu de'i tshe de'i dus
121b4(mdo sde): na rgyal po ye shes kyi stobs zhes bya ba 'dzam bu'i gling la dbang ba/ dam pa'i chos yongs su 'dzin pa/ sngon gyi smon lam phun sum tshogs pa zhig byung ste/ gzhon nu yang de'i tshe de'i dus na 'dzam bu'i gling 'dir dge slong yang dag blo gros zhes bya ba ting nge 'dzin 'di 'dzin pa/ chos smra
121b5(mdo sde): ba rgyal po de'i pho brang du 'gro zhing / dge ba'i bshes gnyen byed pa/ phan par 'dod pa/ snying brtse ba don du 'dod pa zhig byung ste/ rgyal po de yang de la rgyun mi chad par blta bas mi ngoms te rtag tu 'dod par gyur to/ /de yang bstan pa dang chos kyi gtam bya ba dang nye bar 'gro ba dang /
121b6(mdo sde): bsnyen bkur bya ba dang yongs su dri ba dang / gzung ba dang tshig gis go bar byed nus shing dge slong chos smra ba de/ sems can dag gi g.yo ba dang spyod lam dang mos pa dang khams dang bag chags la mkhas te/ sems can rnams kyi dbang po dang stobs dang brtson 'grus kyi rim pa shes shing
121b7(mdo sde): khams dang bag chags la yang mkhas/ bden pa dang mtshams sbyar ba la yang mkhas/ mtshams dbral ba dang tshig gi lan gtan la dbab pa la yang mkhas/ spobs pa zab cing sems can thams cad 'dul ba'i cho ga la yang mkhas/ gsong por smra zhing bzhin la khro gnyer med pa/
122a1(mdo sde): sems chen por gyur pa la gnas pa/ snying rje chen po la brtson pa/ pha rol rgol ba thams cad kyis zil gyis ma non pa yin no/ /gzhon nu de'i tshe de'i dus na rgyal po ye shes kyi stobs kyi bu mo skyes nas lo bcu drug lon pa/ byad bzhin bzang zhing mdzes la blta na sdug pa/
122a2(mdo sde): kha dog bzang zhing rgyas pa'i mchog dang ldan pa ye shes ldan zhes bya ba zhig byung ste/ de'i slob dpon ni dge slong yang dag blo gros zhes bya ba yin te/ dge ba'i chos rnams la yang dag par ston pa/ yang dag par gzengs stod pa/ yang dag par rab tu dga' bar byed pa/ yang
122a3(mdo sde): dag par 'dzin du 'jug pa yin no/ /gzhon nu de'i tshe de'i dus na dge slong chos smra ba de'i brla gnyis la 'brum bu me dbal nag po chen po gso dka' zhing sman dkon pa zhig byung ste/ na ba de sman pa dag gis spangs par gyur to/ /de nas rgyal po ye shes kyi stobs btsun mo'i 'khor
122a4(mdo sde): dang bcas pa sras dang sras mo dang zhabs 'bring bar bcas pa dge slong de na bar rig nas rab tu ngu zhing mchi ma byung ngo / /bud med brgyad khrir bcas pa dang grong dang grong khyer gyi mi rnams su bcas pa dang yul 'khor ba dang grong 'dab pa dang yul gyi mi dang rtsis pa dang blon po dang blon po chen po dang
122a5(mdo sde): sgo ba dang 'khor rnams su bcas pa de dag thams cad kyang dge slong de na bar thos nas rab tu ngu zhing mchi ma 'byin te/ dge slong 'di 'chi ba'i dus byed par gyur ta re zhes skad 'dzer to/ /gzhon nu de'i tshe de'i dus na rgyal po ye shes stobs la lha mo sngon snag gi gnyen mtshams su gyur pa
122a6(mdo sde): zhig yod de/ de rgyal po de'i phyi bzhin 'brang bas rmi lam du bstan pa/ rgyal po chen po gal te dge slong 'di la mi'i sha dang khrag sar pa ma rul pas 'brum bu me dbal nag po 'di la byugs te/ mi'i sha sar pa ma rul pa las ro sna tshogs su g.yos byas te byin na dge slong 'di
122a7(mdo sde): nad 'di las 'tsho bar 'gyur ro zhes zer ro/ /de nas rgyal po ye shes kyi stobs mtshan mo de 'das pa dang gnyid kyis log pa las sad de btsun mo'i 'khor gyi nang du 'ongs nas rmi lam gyi rnam pa de dag btsun mo'i 'khor rnams la bzlas te/ nga'i rmi lam 'di lta bu zhig mthong ngo
122b1(mdo sde): zhes bzlas nas go bar byas na/ gzhon nu de ltar bud med kyi khyim de dang rgyal po'i pho brang de nas dge slong de la rtsi de sbyin par su yang spro ba med do/ /rgyal po'i bu mo ye shes ldan yang rmi lam de lta bu zhig rmis nas sad pa dang btsun mo'i 'khor gyi nang du song ste/ rmi lam gyi rnam pa de
122b2(mdo sde): dag ma dang zhabs 'bring ba rnams la gtam byas kyang dge slong de la rtsi de sbyin par su yang spro ba med do/ /de nas rgyal po'i sras mo ye shes ldan de dga' zhing mgu yi rangs shing rab tu dga' ba dang mos pa dang yid bde ba skyes nas 'di lta bur brtson par byas te/ 'di ltar bdag gis rtsi
122b3(mdo sde): 'di dag bdag gi lus las bcad de ji skad bstan pa bzhin du khrag sar pa dang sha sar pa sbyin par bya'o/ /rgyal po'i pho brang na bdag ni thams cad kyi nang na gzhon zhing chung ste/ lus dang ngag dang yid kyi las kyang kun nas nyon mongs pa ma yin la/ kun nas nyon mongs pa med pa'i ye shes
122b4(mdo sde): btsal bar 'dod pas chos smra ba kun nas nyon mongs pa med pa la bdag gi lus kyi sha dang khrag phul te/ dge slong 'di ci nas nad 'di las sos par bya'o snyam mo/ /de nas rgyal po'i bu mo ye shes ldan de rang gi gnas su song nas mtshon rnon po thogs te chos la zhugs pa'i yid kyis
122b5(mdo sde): bdag gi brla las sha bcad nas/ ro sna tshogs dang ldan pa gya nom par g.yos byas nas/ khrag kyang thogs te 'phags pa de'i drung du song nas rgyal po ye shes stobs kyi mdun du 'dug ste/ khrag gis 'brum bu me dbal nag po de byugs nas/ g.yos legs par byas pa'i zas de
122b6(mdo sde): dge slong de zar bcug ste/ 'drangs par byed cing legs par bstabs so/ /de nas dge slong de mi shes ma rig ma dogs pas zas de zos so/ /zas de zos ma thag tu dge slong de'i na tsha thams cad med par gyur te nad de thams cad kyang sos so/ /de yongs su gdung ba dang bral zhing bde ba
122b7(mdo sde): dang ldan pas de lta de lta bur chos bstan te/ btsun mo'i 'khor de dang grong pa dang yul mi dang yul 'khor ba 'dus pa de dag las srog chags khri nyis stong bla na med pa yang dag par rdzogs pa'i byang chub tu sems skyes so/ /de nas rgyal po ye shes stobs kyis bdag gi bu mo la tshigs
123a1(mdo sde): su bcad pa 'di dag smras so/ /bu mo khyod kyis khrag 'di ga las rnyed/ /mi yi sha 'di dag kyang gang nas blangs/ /bu mo khyod kyis kha zas 'di byas pas/ /chos smra 'di yang 'di ltar bde bar gyur/ /sna tshogs bro dang ldan pa'i g.yos byas pa/ /bsad pa yin nam
123a2(mdo sde): de ste shi ba rnyed/ /bu mo khyod kyis khrag 'di ga las rnyed/ /des ni sdig pa'i nad las 'di thar byas/ /bu mo des ni pha yi tshig thos nas/ /bu mo ye shes ldan gyis 'di skad smras/ /zhum sems med par tshig kyang rab smras te/ /bdag ni ci mchi yab khyod gsan du gsol/ /lha
123a3(mdo sde): yis bstan pa'i rmi lam dag / bdag gis mthong bar gyur to yab/ /sa yi bdag po bdag la gson/ /yang dag don ni mkhyen par mdzod/ /lha des bdag la 'di skad ston/ /mi yi sha dang khrag rnams ni/ /dge slong 'di la sus byin na/ /sdig pa'i nad las thar bar 'gyur/ /
123a4(mdo sde): bdag ni mal nas langs nas su/ /btsun mo'i 'khor du mchis nas ni/ /bdag gis de tshe rmi lam rnams/ /ma yi gtso la bzlas shing smras/ /bran mo rnams la bdag gis bsgo/ /'di lta bu dag su byed nus/ /mi yi khrag dang sha rnams ni/ /khu bar btsos pa
123a5(mdo sde): g.yos byas te/ /zas su rab tu sbyin bya zhing / /khrag dag gis kyang byugs nas su/ /me dbal nag po 'di las kyang / /dge slong ji ltar thar bar bya/ /cho ga myur du ma byas na/ /rtsi sman dag ni ma byas pas/ /dge slong 'di ni nad 'di yis/ /myur du 'chi ba'i dus
123a6(mdo sde): byed 'gyur/ /rang gi sha dang khrag gtong ba/ /srid pa gsum na sems can gang / /mkhas pa su zhig 'di mthong nas/ /lus la yang ni gnas par byed/ /btsun mo'i 'khor du bdag gis go bar bgyis/ /bud med gcig kyang sbyin zhes mi mchi nas/ /bdag la dge
123a7(mdo sde): slong de phangs bdag phangs kyang / /byang chub phyir ni bdag gis sha khrag btang / /byang chub zhi ba mya ngan med tshol ba/ /de dag lus la mos shing rten pa min/ /bdag nyid la yang rdul tsam phangs pa med/ /bdag nyid btang yang yid ni mi dga' med/ /btsun mo'i 'khor
123b1(mdo sde): rnams de thos nas/ /thams cad rmugs pa bzhin du gyur/ /bya ba de dag sbyar bar ni/ /su yang spro bar ma gyur to/ /de nas bdag gi sems skyes pa/ /dge slong 'di ni zas byin te/ /bdag gi sha yang bcad nas ni/ /khrag rnams kyis kyang bsku bar bya/ /bdag gi
123b2(mdo sde): brla las sha bcad de/ /sha rnams dang ni khrag blangs nas/ /sha yi sna gu bdag gis bskal/ /bro ba sna tshogs g.yos legs bgyis/ /dge slong na ba de la ni/ /mi sha yi ni kha zas dang / /khrag rnams kyis kyang byug pa dag /bdag gis yab kyi spyan sngar stsal/ /mi yi bdag
123b3(mdo sde): po bdag gi tshig la gson/ /sa bdag mi sha dag ni ma rnyed nas/ /bdag gi brla las sha dag bcad nas su/ /de bsgrubs chos smra 'di la stsal pa lags/ /bdag gis bla med byang chub don phyir du/ /rang gi lus kyis don chen 'di dag bgyis/ /dge slong 'di yang thar
123b4(mdo sde): bgyis mi bde med/ /bdag gi bsod nams dag ni tshad med bgyis/ /bu mo de la rgyal pos 'di skad smras/ /bu mo khyod kyis rtsir ni bya ba'i phyir/ /ji ltar lus las rang gi sha bcad na/ /khyod kyi lus la na tshar ma gyur tam/ /rgyal po'i bu mo blo ldan 'jigs med pas/ /de tshe
123b5(mdo sde): smras pa rgyal po sa bdag gson/ /las kyi rnam smin bsam yas de 'dra bas/ /de dag gsan nas tshul bzhin mkhyen par mdzod/ /yab cig sdig pa'i las rnams bgyis pa yis/ /sems can sems dmyal mi bzad ltung gyur te/ /sha med gyur nas phyir yang sha dag skye/ /
123b6(mdo sde): las kyi 'bras bu bsam gyis mi khyab gzigs/ /sdig pa'i las kyis sha khrag med gyur cing / /skad cig tu yang sha khrag 'byung 'gyur na/ /dge ba'i las dang mos pa de dag las/ /sha dang khrag rnams skye ba smos ci 'tshal/ /sha bcad bdag la na tsha ma mchis te/ /khrag
123b7(mdo sde): phyung bdag la g.yo ba yong ma mchis/ /bdag gi sha rnams thams cad bcad na yang / /chos kyi lus la rma dang skyon ma mchis/ /bdag gis chos la dga' ba mchog bskyed nas/ /rang gi brla las sha bcad rab tu stsal/ /rma dang sdug bsngal bdag la ma mchis te/ /bdag
124a1(mdo sde): gi lus kyang sngon gyi bzhin du gyur/ /'di 'dra ba yi chos smra 'di lta bu/ /brgya lam na yang 'dzam bu'i gling du 'byung / /yab cig u dum bA ra'i me tog bzhin/ /bskal pa bye ba mang la res 'ga' gda'/ /ji ltar 'dzam bu'i chu bo gser 'bar ba/ /sems can lta bas
124a2(mdo sde): ngoms par mi 'gyur te/ /de bzhin du ni chos smra de 'dra ba/ /lha dang mi dag mthong bas chog mi shes/ /skye bo skom pa dang ba'i chu 'thungs nas/ /skom pas gdungs pa skom pa med par 'gyur/ /de bzhin chos smra mkhas pa 'di dag kyang / /chos kyi bdud rtsis srog chags sred pa
124a3(mdo sde): sel/ /dge slong mi bzad na ba 'di la yang / /sha dang khrag ni bdag gis rab tu btang / /chos smra ba ni me dbal rab zhi ste/ /bdag gis sangs rgyas bsngags pa'i rim gro bgyis/ /mang du thos shing spyod dang ldan pa ste/ /ting 'dzin dam pa 'di ni 'dzin pa la/ /'di ltar bdag
124a4(mdo sde): gis rang gi sha btang bas/ /chos 'di rnams kyang bdag gis thob par shog /ji ltar spos rab dri zhim yid 'ong ba/ /dus 'brang dang ni tsan dan dmar po yi/ /dri dag phyogs bcu rnams su ldang ba ltar/ /chos smra de yi dri yang de bzhin no/ /ji ltar ri rab phyogs su rab snang
124a5(mdo sde): zhing / /kun nas mdzes pa mthong na dga' bar 'gyur/ /phyogs su rab tu snang zhing gsal bar bgyid/ /de bzhin chos smra 'di yang ri rab 'dra/ /ji ltar mchod rten la la zhig pa ni/ /skyes bu mkhas pas bcos shing slar bslang ste/ /mchod rten de la dad par bgyid pa ni/ /
124a6(mdo sde): de ltar bslang ba de yang de yi rgyu/ /de bzhin chos kyi mchod rten na ba yang / /chos la gus par rang gi sha dang ni/ /khrag gis byug pa dag gis thar bar bgyis/ /'dzam bu'i gling du bdag gis mar me bltam/ /dge slong 'di ni 'chi ba'i dus bgyis na/ /'dzam bu'i gling du
124a7(mdo sde): ting 'dzin sgra yang ni/ /sems can rnams la rtag tu nub par 'gyur/ /'di gsos pas ni ting 'dzin rnams kyang 'thob/ /dge slong 'di ni 'jig rten kun gyi skyabs/ /'jig rten ldongs pa dag la mig sbyin pa/ /'dod chags dang ni zhe sdang gti mug la/ /sman
124b1(mdo sde): pa'i rgyal po chen po gso bar bgyid/ /chen por gyur par rtag tu sems gnas te/ /de yi spyod pa dag ni tshad mi rnyed/ /nges pa'i don dang tshig la shin tu bslabs/ /pha rol rgol ba kun gyis zil mi non/ /chos smra ba la rim gro mchog bgyis pas/ /bskal pa bye ba phrag ni stong du
124b2(mdo sde): yang / /bdag la phyir yang log ltung 'jigs ma mchis/ /bud med dngos por bdag ni phyis mi 'gyur/ /de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na shin tu dka' ba spyad pa ngo mtshar rmad du byung ba'i byang chub sems dpa'i chos
124b3(mdo sde): 'di thos nas chos smra ba na ba la sman shin tu dkon pas rim gro bya ba la brtson zhing bdag gi sha dang khrag gis kyang rim gror byas te/ tha na sor mo gcig tsam sbyin pas kyang 'gro ba'i chos kyi mchod rten la rim gror bya'o/ /de nas de'i tshe bcom ldan 'das kyis zla 'od gzhon nur gyur pa la sngon byung
124b4(mdo sde): ba'i gtam nges par bstan pa 'di rgya cher tshigs su bcad pa'i dbyangs kyis yang dag par rab tu bstan to/ /gang gis gang gA'i bye snyed sangs rgyas zhing / /rin chen bkang nas 'dren la phul ba bas/ /gang gis rkang pa'i sor mo gcig byin na/ /de bas bsod nams mchog 'di bye
124b5(mdo sde): brag 'phags/ /bu mo de ni 'di nas shi 'phos nas/ /sangs rgyas bye ba stong dag mthong bar gyur/ /kun gyi bstan pa la yang rab byung nas/ /ting 'dzin zhi ba'i mchog 'di rab tu bzung / /rkang gnyis gtso bo de dag thams cad ni/ /yongs su mya ngan 'das pa phyi dus na/ /de ni
124b6(mdo sde): rtag par rab tu byung gyur te/ /bde gshegs sras mo kun nas nyon mongs med/ /mar me mdzad pa de bzhin gshegs pa yi/ /bstan pa la yang tshangs par spyod pa spyad/ /der yang bud med dngos po bsgyur nas su/ /de tshe de ni dge slong chos smrar gyur/ /rtag tu dam pa'i chos
124b7(mdo sde): ni yongs 'dzin pa/ /mi dbang ye shes stobs ni byams pa yin/ /mar me mdzad ni chos smra der gyur te/ /de tshe nga ni rgyal po'i bu mor gyur/ /lha mo sngon gyi snag gi gnyen gyur pa/ /mi dbang ye shes stobs kyi phyir 'brang zhing / /rgyal po'i rmi lam du yang ston pa ni/ /
125a1(mdo sde): mi 'khrugs spyad pa spyod tshe der gyur to/ /ting 'dzin 'di ni rab tu 'dod pa'i phyir/ /g.yo sgyu thams cad yongs su spangs nas su/ /bdag gi sha dag dang ni khrag gis kyang / /chos smra ba la ngas kyang rim gror byas/ /dge slong na ba na tshas gzir ba de/ /
125a2(mdo sde): gang dag mthong nas de tshe ngus pa yang / /phyir mi ldog par de dag rab gyur te/ /log par ltung ba'i sar ni yong ma song / /de dag rtag tu mig kyang na ba med/ /klad pa'i nad med rna ba'i nad med de/ /sna yi nad med lce yi nad kyang med/ /so yang na bar nams kyang ma gyur to/ /
125a3(mdo sde): dge slong na ba de tshe sus bsnyen pa/ /de dag rtag tu kun nas mdzes par gyur/ /sum cu rtsa gnyis bsod nams brgya pa'i mtshan/ /dpal dang gzi brjid dag gis lus kyang 'bar/ /de dag nga yi bstan la rab byung nas/ /rab tu 'jig dus byang chub dam pa 'di/ /de bzhin
125a4(mdo sde): gshegs pa'i mdzod kyang bzung nas ni/ /sangs rgyas bye ba stong dag mthong bar 'gyur/ /byang chub mchog 'di legs par bzung nas su/ /rtag tu ri mo byas shing bcang byas na/ /de dag skye dgu'i don chen byas nas ni/ /mi yi gtso bo mi 'khrugs mthong bar 'gyur/ /
125a5(mdo sde): de dag spyod pa bla med 'di thos nas/ /dga' ba zang zing med pa 'phags pa 'thob/ /de dag bdag gi sngon spyad thos nas ni/ /sangs rgyas dag la mchod pa rgya cher byed/ /dge slong mkhas pa tshul khrims ldan mthong nas/ /g.yo med par ni rtag tu bsnyen par bya/ /zhe sdang
125a6(mdo sde): tha ba dag kyang rnam spangs te/ /dge slong chos smra rtag tu bsnyen par gyis/ /gnod sems khro ba dag kyang rnam spangs la/ /nga yi sras po chos skyong mchod par gyis/ /bskal pa bye ba mang por long ba dang / /log par ltung zhing sdug bsngal gyur ta re/ /gcig la gcig
125a7(mdo sde): kyang gnod sems byas na ni/ /de la tshul khrims thos pa skyob mi nus/ /bsam gtan mi skyob dgon gnas skyob mi nus/ /sbyin pa mi skyob sangs rgyas mchod pa min/ /ye shes ldan gyi le'u ste sum cu rtsa lnga pa'o// //de nas yang tshe dang ldan pa kun dga' bo stan
125b1(mdo sde): las langs te bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das kyis bdag
125b2(mdo sde): la skabs phye na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/ /de skad ces gsol pa dang bcom ldan 'das kyis tshe dang ldan pa kun dga' bo la 'di skad ces bka' stsal to/ /de'i phyir kun dga'
125b3(mdo sde): bo bdag gi stan la 'dug la de bzhin gshegs pa dgra bcom pa yang dag par rdzogs pa'i sangs rgyas la ci dang ci 'dod pa dris shig dang dris pa de dang de lung bstan pas ngas khyod kyi sems rangs par bya'o/ /de skad ces bka' stsal pa dang / tshe dang ldan pa kun dga' bos bcom ldan
125b4(mdo sde): 'das la 'di skad ces gsol to/ /zhus pa lung bstan pa'i slad du bcom ldan 'das bdag la skabs phye'o/ /bde bar gshegs pa bdag la skabs phye'o/ /de nas tshe dang ldan pa kun dga' bo bcom ldan 'das kyis gnang ba dang / bcom ldan 'das kyi spyan sngar stan la 'dug
125b5(mdo sde): nas bcom ldan 'das la 'di skad ces gsol to/ /bcom ldan 'das gang gi rgyu gang gi rkyen gyis byang chub sems dpa' sems dpa' chen po byang chub sems dpa'i spyad pa mtha' yas pa spyod pa dag lag pa bcad pa dang / rkang pa bcad pa dang / rna ba bcad pa dang / sna
125b6(mdo sde): bcad pa dang / mig dbyung ba dang / mgo bcad pa dang lus bcad pa dang yan lag bcad par gyur/ sdug bsngal rnam pa sna tshogs gzhan dag kyang myong bar gyur cing bla na med pa yang dag par rdzogs pa'i byang chub las kyang nyams par mi 'gyur ba'i rgyu gang lags rkyen gang lags/
125b7(mdo sde): de skad ces gsol pa dang bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo bla na med pa yang dag par rdzogs pa'i byang chub 'di yang dag par sgrub pa na/ ngas sdug bsngal ji snyed myong bar gyur pa khyod kyis shes shing de dag dran na ci'i phyir de
126a1(mdo sde): bzhin gshegs pa la 'di yongs su 'dri bar sems/ kun dga' bo 'di lta ste dper na 'di la skyes bu la la zhig rkang pa nas spyi bo'i bar du 'bar bar gyur te/ rab tu 'bar zhing me lce gcig tu gyur pa de la skyes bu la la zhig der nye bar 'ongs te/ 'di skad du kye skyes bu tshur
126a2(mdo sde): shog / lus la me 'bar ba ma zhi bar 'dod pa'i yon tan lnga dang phrad cing ldan par rtses shig /dga' bar gyis shig /yongs su spyod cig ces zer na/ kun dga' bo 'di ji snyam du sems/ skyes bu de lus la me 'bar ba ma zhi bar 'dod pa'i yon tan lnga dang phrad cing ldan par gyur
126a3(mdo sde): te/ rtse ba dang / dga' ba dang / yongs su spyod par byed dam/ kun dga' bos gsol pa/ bcom ldan 'das de lta ma lags so/ /bcom ldan 'das kyis bka' stsal pa/ kun dga' bo yongs su brtag pa bzung ste/ skyes bu de lus la me 'bar ba ma zhi bar 'dod pa'i
126a4(mdo sde): yon tan lnga dang phrad cing ldan par gyur te rtse ba dang dga' ba dang yongs su spyod pa byed du zin kyang de bzhin gshegs pa sngon byang chub sems dpa'i spyad pa spyod pa na sems can rnams ngan song gsum gyi sdug bsngal bar gyur cing dbul ba dag mthong nas yid bde ba'am sems dga' ba ma byung ngo / /
126a5(mdo sde): kun dga' bo byang chub sems dpa' sems dpa' chen po gang dag sngon byang chub sems dpa'i spyad pa spyod pa na tshul khrims ma nyams pa dang tshul khrims ma zhig pa dang / tshul khrims 'dren ma ma yin pa dang / tshul khrims sra srer ma gyur pa dang / tshul khrims ma 'bags pa dang tshul
126a6(mdo sde): khrims ma g.yos pa dang tshul khrims ma blangs pa dang / tshul khrims ma 'khrugs pa dang / tshul khrims mi yang ba dang / tshul khrims gzhan la ston pa ma yin pa dang / tshul khrims mi slu ba dang / tshul khrims drang ba dang / tshul khrims dam bcas pa bzhin du byed pa dang /
126a7(mdo sde): tshul khrims sems can rnams la phan 'dogs pa yin te/ de lta bu'i tshul khrims dang ldan par 'gyur ro/ /kun dga' bo byang chub sems dpa' sems dpa' chen po spyad pa mtha' yas pa spyod pa de dag ni lag pa bcad pas yongs su nyams par mi 'gyur/ rkang pa bcad pas yongs
126b1(mdo sde): su nyams par mi 'gyur/ rna ba bcad pa dang sna bcad pas yongs su nyams par mi 'gyur/ mig phyung ba dang mgo bcad pas yongs su nyams par mi 'gyur/ lus dang yan lag bcad pas yongs su nyams par mi 'gyur te/ sdug bsngal sna tshogs kyang mi myong la bla na med pa yang
126b2(mdo sde): dag par rdzogs pa'i byang chub kyang myur du mngon par rdzogs par 'tshang rgya'o/ / //'phags pa ting nge 'dzin gyi rgyal po'i mdo/ bam po bcu gnyis pa/ kun dga' bo rnam grangs 'dis kyang 'di ltar rig par bya ste/ kun dga' bo sngon byung ba 'das pa'i dus na
126b3(mdo sde): bskal pa grangs med pa bas kyang ches grangs med pa/ tshad med pa/ bsam gyis mi khyab pa/ gzhal du med pa/ mtshungs pa med par gyur pa de'i tshe de'i dus na/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar
126b4(mdo sde): gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang / mi rnams kyi ston pa/ sangs rgyas bcom ldan 'das rin po che'i pad ma'i zla ba rnam par dag pa mngon par 'phags pa'i rgyal po zhes bya ba 'jig rten du byung ngo / /yang de'i tshe
126b5(mdo sde): de'i dus na rin po che'i pad ma'i zla ba rnam par dag pa mngon par 'phags pa'i rgyal po de bzhin gshegs pa dgra bcom pa yang dag par rdzogs pa'i sangs rgyas kyi tshe'i tshad ni bskal pa bye ba khrag khrig phrag dgu bcu rtsa dgur gyur to/ /nyi ma thams cad la nyin re zhing yang sems can
126b6(mdo sde): bye ba khrag khrig brgya stong phrag dgu bcu rtsa dgu dgu sangs rgyas kyi chos las phyir mi ldog pa la bkod do/ /rab tu bkod cing yongs su mya ngan las 'das nas sems can grangs med dpag tu med pa rnams zag pa zad pa dgra bcom pa nyid la bkod do/ /rab tu bkod cing yongs su
126b7(mdo sde): mya ngan las 'das na sems can grangs med dpag tu med pa dag bla na med pa yang dag par rdzogs pa'i byang chub las phyir mi ldog pa la bkod de yongs su mya ngan las 'das par gyur to/ /kun dga' bo de'i tshe bcom ldan 'das rin po che'i pad ma'i zla ba rnam par dag pa mngon par
127a1(mdo sde): 'phags pa'i rgyal po de bzhin gshegs pa dgra bcom pa yang dag par rdzogs pa'i sangs rgyas de yongs su mya ngan las 'das nas lnga brgya pa tha ma la dam pa'i chos nub par 'gyur ba'i dus kyi tshe dam pa'i chos rab tu 'jig par 'gyur ba na/ kun dga' bo rgyal po dpa'
127a2(mdo sde): bas byin zhes bya ba zhig byung ste/ rgyal po dpa' bas byin de la btsun mo'i 'khor ni bud med brgyad khri bzhi stong yod do/ /bu ni stong yod do/ /bu mo ni lnga brgya yod do/ /de'i tshe de'i dus na rgyal po dpa' bas byin gyi rgyal po'i pho brang 'khor rin chen ldan zhes bya ba yangs shing rgya che la
127a3(mdo sde): sgo bzhi yod pa/ stegs bu dang sgo khang dang rta babs dang skar khung dang pu shu dang khang pa dang khang pa brtsegs pa dang / skyed mos tshal gyis brgyan cing rnam par bkra ba/ blta na sdug pa/ lha'i gnas bzhin snang ba/ sems can grangs med dpag tu med pa'i gnas su gyur pa zhig yod
127a4(mdo sde): do/ /kun dga' bo de'i tshe de'i dus na mdo sde 'di lta bu dag ni skye bo mang pos smad cing skye bo mang pos spangs te/ skye bo mang po dang mi 'phrod cing skye bo mang pos bor bar gyur te/ 'jigs pa chen po mi bzad pa'i dus su gyur pa/ gtse ba mang zhing char ches pa'i dus kyi tshe char mi 'bab pa'i
127a5(mdo sde): dus kyi tshe/ dus ma yin par char 'bab pa'i dus kyi tshe/ sbrul 'byung ba'i dus kyi tshe/ lce 'bab pa'i dus kyi tshe/ mu ge 'byung ba'i dus kyi tshe/ log par lta ba'i dus kyi tshe/ yang dag pa ma yin par lta ba'i dus kyi tshe/ mu stegs can gyi gsang sngags yongs su tshol ba'i
127a6(mdo sde): dus kyi tshe/ sangs rgyas kyi byang chub rab tu 'jig par 'gyur ba'i dus kyi tshe/ byang chub sems dpa' bdun stong grong dang grong khyer dang / grong rdal dang / yul 'khor dang / rgyal po'i pho brang 'khor dang ljongs nas bskrad nas de dag chos smra ba me tog zla mdzes dang lhan cig kun
127a7(mdo sde): du bzang po zhes bya ba'i nags khrod der rten cing gnas te dge slong de dag la gzungs kyi chos kyi rnam grangs 'di ston to/ /kun dga' bo nags khrod de yang dus thams cad du snang ba'i me tog sna tshogs dang / snye ma dang / 'khri shing dang / 'bras bu dag dang ldan pa/ dpag bsam gyi shing
127b1(mdo sde): dang 'dra ba/ shing sna tshogs kyis gang zhing sa'i gzhi yang gzugs dang kha dog du ma dang sa bon dang myu gu thams cad kyis brgyan pa/ brag dang rdo ba sna tshogs mdzes shing dri ma med pa/ yangs shing mtho ba dang gser gyi ri dag gis mdzes par byas shing sdug pa/ grub pa'i rig
127b2(mdo sde): sngags 'chang dang dri za'am skyes bu'am drang srong dang mi'am ci dag gnas pa/ byad gzugs dang kha dog che zhing rnam pa sna tshogs mang po gnas pa/ sangs rgyas du ma bzhugs bzhugs pa/ dga' tshal dang 'dra ba kun tu bzang zhing rnal 'byor dang 'thun pa'i nags tshal dam pa kun
127b3(mdo sde): tu bzang po de na byang chub sems dpa' de dag rnal 'byor la rjes su brtson zhing gnas par gyur to/ /yang kun dga' bo chos smra ba me tog zla mdzes de gcig pu dben par song nas/ nang du yang dag 'jog la zhugs te/ lha'i mig rnam par dag pa mi'i las 'das pas bltas na/
127b4(mdo sde): byang chub sems dpa' khrag khrig mang po dge ba'i rtsa ba bskyed pa sangs rgyas kyi zhing sna tshogs nas 'dir skyes te/ de dag gzungs kyi chos kyi rnam grangs 'di mnyan pa rnyed na ni bla na med pa yang dag par rdzogs pa'i byang chub las phyir mi ldog par 'gyur/ gal te gzungs kyi
127b5(mdo sde): chos kyi rnam grangs 'di mnyan pa ma rnyed na bla na med pa yang dag par rdzogs pa'i byang chub las phyir ldog pa dag mthong ngo / /de nas chos smra ba me tog zla mdzes dran zhing shes bzhin du ting nge 'dzin de las langs nas byang chub sems dpa'i tshogs chen po ga la yod pa der song ste phyin
127b6(mdo sde): nas byang chub sems dpa'i tshogs chen po de la 'di skad ces smras so/ /rigs kyi bu dag kho bo ni 'gro'o/ /grong dang / grong khyer dang / grong 'dab dang / ljongs dang / yul 'khor dang / rgyal po'i pho brang 'khor du song la sems can rnams la chos bstan par bya'o/ /
127b7(mdo sde): de nas byang chub sems dpa'i tshogs chen po de dag gis chos smra ba me tog zla mdzes la 'di skad ces smras so/ /khyod nags khrod 'di nas grong dang / grong khyer dang / grong 'dab dang / ljongs dang / yul 'khor dang / rgyal po'i pho brang 'khor du 'gro ba 'di ni kho bo cag
128a1(mdo sde): 'dod pa ma yin no/ /de ci'i phyir zhe na/ dge slong dang dge slong ma dang / dge bsnyen dang dge bsnyen ma lhag pa'i nga rgyal can mang po dam pa'i chos spong ba dag byung ba'i dus la bab kyis/ de dag tshe dang ldan pa'i srog gcod par gyur na ma legs so/ /tshe dang
128a2(mdo sde): ldan pa ni shin tu mdzes shing byad bzhin bzang la blta na sdug ste/ dang po'i lang tsho dang ldan zhing / na tshod dar la bab ste/ mdog ni gser btso ma bzang po 'dra/ dpral ba ni dung dang zla ba dang me tog kun da'i kha dog lta bu'i mdzod spus brgyan/ skra dang gtsug tor ni mthon mthing la
128a3(mdo sde): lcang lor 'khyil pa yin pas rgyal po'am rgyal po'i blon po'am/ de dang 'dra ba gzhan dag kyang phrag dog dang 'jungs pas non pa'i sems kyis khyod kyi srog bcad na ma legs so/ /de nas chos smra ba me tog zla mdzes kyis byang chub sems dpa'i tshogs chen po de la 'di skad du gal te kho
128a4(mdo sde): bos bdag nyid bsrung ba byas na kho bos 'das pa dang ma byon pa dang da ltar byung ba'i sangs rgyas bcom ldan 'das rnams kyi bstan pa bsrung bar mi 'gyur ro/ /zhes zer nas de'i tshe tshigs su bcad pa 'di dag smras so/ /bdag tu 'du shes 'di la gnas nas su/ /bstan pa 'di la bsrung bar yong
128a5(mdo sde): mi nus/ /mi bzad phyi dus bde bar gshegs pa yi/ /byang chub bstan pa bkod pa chen po yin/ /gang gis bdag tu 'du shes kun spangs shing / /sems can 'di dang gang zag smra gnas dang / /gzugs dang sgra dang dri dang ro rnams dang / /reg bya spong ba de ni bstan pa bsrung / /
128a6(mdo sde): bskal pa bye ba gang gA'i bye snyed du/ /dang ba'i sems kyis zas dang skom rnams dang / /gdugs dang ba dan mar me'i phreng ba yis/ /sangs rgyas bye ba khrag khrig rim gro byas/ /gang gis dam chos rab tu 'jig pa dang / /bde gshegs bstan pa 'gag par 'gyur ba'i tshe/ /
128a7(mdo sde): nyin mtshan du ni bslab pa gcig spyod pa/ /bsod nams 'di ni de bas bye brag 'phags/ /skyes bu khyu mchog gi ni dam pa'i chos/ /'jig par 'gyur tshe gang dag btang snyoms sgom/ /de yis rgyal ba bkur sti byas ma yin/ /'dren pa dag la ri mor des ma byas/ /khyed
128b1(mdo sde): bde rang gi don gyis la/ /bdag nyid rab tu bsrung bar gyis/ /khyed ni rtag tu byams gnas shing / /'dul ba 'di la bag yod gyis/ /ma 'dres dag gtsang dri med pa/ /tshul khrims drang por bsrung bar gyis/ /gang gis tshul khrims dri ma med/ /sangs rgyas bsngags pa
128b2(mdo sde): bsrungs pa ni/ /de yis ji snyed sngon byung ba/ /bde gshegs thams cad ri mor byas/ /de yis thams cad bskyabs pa yin/ /skye bo'i tshogs rnams byang chub bkod/ /sngon gyi sangs rgyas dag gis bstod pa yi/ /tshul khrims dri ma med pa sus bsrungs pa/ /de
128b3(mdo sde): dag gis ni sems can mang po yang / /sems can dmyal ba dang ni sdig las drangs/ /chos mchog rin chen sbyin pa sbyin par gyis/ /bzod pa dag kyang rtag tu bsrung gyis la/ /dgon par gnas shing ting 'dzin mkhas pa dang / /'jam zhing mnyen pa dag kyang bsgom par
128b4(mdo sde): gyis/ /rnam pa kun tu rtsod pa ma byed par/ /spyad pa zhi mchog 'di la rnam par spyod/ /bdag ni sems can rnams kyang bskyab pa'i phyir/ /grong dang rgyal po'i pho brang 'gro bar bya/ /blo gros che 'chang sems can dam pa'i mchog /drang srong de ni 'gro bar byas pa dang / /
128b5(mdo sde): kha cig rkang pa la yang 'ju bar byed/ /snying rje bar yang ngu zhing mchi ma zag /mkhas pa blo gros chen po ma bzhud par/ /sgra 'jam yid du 'ong zhing mdzes pa yi/ /shing 'di rnams la gzigs shing rtogs pa mdzod/ /bdag nyid bsrung ba mdzod la ma bzhud cig /sngon gyi stobs bcu
128b6(mdo sde): 'dren pa de dag kyang / /dbang po zhi zhing shin tu des pa rnams/ /nags tshal brag dang ri yi rtser gshegs nas/ /byang chub dam pa dag ni thugs su chud/ /byang chub rgyur yang spyod pa dam pa spyad/ /de dag bsod nams ye shes mchog dang ldan/ /de dag rjes slobs nags khrod
128b7(mdo sde): gnas par mdzod/ /brtul zhugs bzang po 'di nas ma bzhud cig /lus ni shin tu mdzes pa'i mtshan gyis brgyan/ /khyod kyi skra yang mthon mthing kha dog ste/ /gser gyi kha dog dang 'dra 'od byed pa/ /sa 'di kun kyang rab tu snang bar gyur/ /khyod kyi mdzod spu bzhin gyi smin mtshams
129a1(mdo sde): na/ /shin tu mdzes pa dung dang 'dra ba'i 'od/ /rgyal po dag kyang de bzhin srid kyi phyir/ /phrag dog bskyed nas khyod kyi lus bshig 'gyur/ /de nas chos smra ba me tog zla mdzes kyis byang chub sems dpa'i tshogs chen po de la tshigs su bcad pas smras pa/ ji snyed sngon
129a2(mdo sde): gyi bde gshegs byung ba ni/ /thams cad mkhyen cing zag pa zad pa rnams/ /de dag thams cad 'jig rten don mdzad de/ /srid pa gsum du byang chub dam pa rtogs/ /spyad pa'i dam pa byang chub rgyu spyad de/ /de dag bsod nams ye shes mchog dang ldan/ /de yi rjes bslabs byang
129a3(mdo sde): chub sems dpa' yang / /sems can khrag khrig rnams kyi skyabs byed 'dod/ /drang srong mkhas la kun gyis bskor byas te/ /rkang pa la yang phyag 'tshal shugs phyung nas/ /mi bzad snying rje bar ni sgra 'byin cing / /nyam thag mi bde cho nges 'bebs par byed/ /kha cig rab tu
129a4(mdo sde): 'gyel cing brgyal nas su/ /sa la lhung ba sA la bcad 'gyel bzhin/ /'on kyang drang srong sems can don 'dod pa/ /bsod nams bsags pas de las phyir mi ldog /drang srong chos gos lhung bzed thogs nas chas/ /ji ltar seng ge ral pa can dag bzhin/ /de ni chos kyi
129a5(mdo sde): rang bzhin gnas pas na/ /de la yon tan nyes par bya ba med/ /'jig rten 'dir na nags khrod bdag gnas pas/ /sems can ngan song song na ma legs shes/ /de ni sems can bskyab pa'i don gyi phyir/ /grong khyer pho brang mchog tu song bar gyur/ /de nas chos smra ba me
129a6(mdo sde): tog zla mdzes grong dang / grong khyer dang / grong rdal dang / ljongs dang / yul 'khor dang / rgyal po'i pho brang du 'ongs nas sems can rnams la chos bstan te/ de'i snga dro der 'ongs nas srog chags khrag khrig phrag dgu bcu rtsa dgu bla na med pa yang dag par rdzogs pa'i byang chub
129a7(mdo sde): las phyir mi ldog pa la bkod do/ /da dung rgyal po'i pho brang der ma phyin pas de mthar gyis rgyal po'i pho brang 'khor rin chen ldan pa der phyin pa dang / rgyal po'i pho brang 'khor rin chen ldan pa der nye bar song ste/ shing blag sha dang sA la'i drung du 'dug go/ /de de'i nub mo
129b1(mdo sde): 'das pa dang rgyal po'i pho brang 'khor rin chen ldan du zhugs par gyur te/ zhugs nas srog chags bye ba khrag khrig phrag sum cu rtsa drug sangs rgyas kyi chos las phyir mi ldog par bkod kyang da dung zas kyi bya ba ma byas so/ /de zas gcad pa bcad nas rgyal po'i pho brang 'khor rin chen
129b2(mdo sde): ldan nas byung ste/ bcom ldan 'das kyi sen mo'i mchod rten gang na yod pa der song ste/ 'greng bzhin du nyin mtshan 'das par byas so/ /de de'i nub mo 'das nas de snga dro gnyis pa la rgyal po'i pho brang 'khor rin chen ldan du zhugs nas srog chags bye ba phrag nyi shu rtsa gsum sangs rgyas kyi
129b3(mdo sde): chos las phyir mi ldog par bkod de da dung zas kyi bya ba ma byas so/ /de zas gnyis pa gcad pa bcad nas rgyal po'i pho brang 'khor rin chen ldan nas byung ste/ bcom ldan 'das kyi sen mo'i mchod rten gang na yod pa der song ste/ 'greng bzhin du nyin mtshan 'das par byas so/ /de de'i
129b4(mdo sde): nub mo 'das nas de snga dro gsum pa la rgyal po'i pho brang 'khor rin chen ldan du zhugs nas srog chags bye ba brgya stong phrag dgu bcu rtsa dgu sangs rgyas kyi chos las phyir mi ldog par bkod de da dung zas kyi bya ba ma byas so/ /de zas gsum pa gcad pa bcad nas rgyal po'i pho brang 'khor rin
129b5(mdo sde): chen ldan nas byung ste/ bcom ldan 'das kyi sen mo'i mchod rten gang na yod pa der song nas 'greng bzhin du nyin mtshan 'das par byas so/ /de de'i nub mo 'das nas de snga dro bzhi pa la rgyal po'i pho brang 'khor rin chen ldan du zhugs nas srog chags bye ba khrag khrig brgya stong phrag dgu bcu
129b6(mdo sde): rtsa dgu bla na med pa yang dag par rdzogs pa'i byang chub las phyir mi ldog par bkod de da dung zas kyi bya ba ma byas so/ /de zas bzhi pa gcad pa bcad nas rgyal po'i pho brang 'khor rin chen ldan nas byung ste/ bcom ldan 'das kyi sen mo'i mchod rten gang na yod pa der song nas 'greng bzhin
129b7(mdo sde): du nyin mtshan 'das par byas so/ /de de'i nub mo 'das nas de snga dro lnga pa la btsun mo'i 'khor gyi nang du song nas bud med brgyad khri bla na med pa yang dag par rdzogs pa'i byang chub las phyir mi ldog par bkod do/ /grong khyer de nas kyang sems can grangs med dpag tu med pa dag bla na
130a1(mdo sde): med pa yang dag par rdzogs pa'i byang chub las phyir mi ldog par bkod de da dung zas kyi bya ba ma byas so/ /de nyi ma lnga zas gcad pa bcad nas rgyal po'i pho brang 'khor rin chen ldan nas byung ste/ bcom ldan 'das kyi sen mo'i mchod rten gang na yod pa der song nas 'greng
130a2(mdo sde): bzhin du nyin mtshan 'das par byas so/ /de de'i nub mo 'das nas de snga dro drug pa la rgyal po'i pho brang 'khor rin chen ldan du zhugs nas rgyal po'i bu stong bla na med pa yang dag par rdzogs pa'i byang chub las phyir mi ldog par bkod de da dung zas kyi bya ba ma byas so/ /de nyi ma drug zas gcad
130a3(mdo sde): pa bcad nas/ rgyal po'i pho brang 'khor rin chen ldan nas byung ste/ bcom ldan 'das kyi sen mo'i mchod rten gang na yod pa der song nas 'greng bzhin du nyin mtshan 'das par byas so/ /de de'i nub mo 'das nas de snga dro bdun pa la rgyal po'i pho brang 'khor rin chen ldan du zhugs pa
130a4(mdo sde): dang rgyal po dpa' bas byin skyed mos tshal du 'gro ba mthong ste/ gser gyi shing rta la ngos ni dngul mda' ni sbrul gyi snying po'i tsan dan/ 'khor lo ni bai dUr+ya/ gdugs dang / rgyal mtshan dang / ba dan bsgreng ba dang / rin po che'i shing rta sna tshogs kyis brgyan pa/ shing rta'i
130a5(mdo sde): mda' la dar gyis dkris shing ras bcos bu phrugs kyis g.yogs pa de bu mo gzhon nu brgyad brgyas rin po che'i tha gus btags shing 'dren te/ de dag byad bzhin bzang zhing mdzes pa/ blta na sdug pa/ kha dog bzang po rgyas pa'i mchog dang ldan pa/ byis pa rnams dga' bar byed
130a6(mdo sde): cing tshim par byed pa ste/ mkhas pa rnams la ni ma yin no/ /rgyal rigs shing sA la chen po lta bu brgyad khri bzhi stong yang zhabs 'bring mthon dman du 'gro'o/ /bram ze shing sA la chen po lta bu brgyad khri bzhi stong yang zhabs 'bring mthon dman du 'gro'o/ /khyim bdag shing sA la
130a7(mdo sde): chen po lta bu brgyad khri bzhi stong yang zhabs 'bring mthon dman du 'gro'o/ /rgyal po'i bu mo lnga brgya yang rin po che'i khyogs kyi nang du zhugs nas mdun thog thag tu 'gro ste/ de dag gis dge slong de mthong ma thag tu bla na med pa yang dag par rdzogs pa'i byang chub las phyir mi ldog par
130b1(mdo sde): gyur to/ /btsun mo'i 'khor brgya stong phrag drug cu rtsa brgyad kyang dge slong de mthong ma thag tu bla na med pa yang dag par rdzogs pa'i byang chub las phyir mi ldog par gyur to/ /skye bo'i tshogs chen po de dag kyang nor bu dang gdu bu rnams bkrol te lham rnams bzhag nas bla gos phrag pa gcig
130b2(mdo sde): tu gzar te pus mo g.yas pa'i lha nga sa la btsugs nas/ dge slong de ga la ba de logs su thal mo sbyar te phyag 'tshal zhing 'khod do/ /de nas bu mo gzhon nu de dag kyang sngon gyi dge ba'i rtsa ba dag gis bskul bas khyogs de dag las babs nas nor bu dang gdu bu dag bkrol te lham
130b3(mdo sde): rnams bzhag nas bla gos phrag pa gcig tu gzar te pus mo g.yas pa'i lha nga sa la btsugs nas dge slong de ga la ba de logs su thal mo sbyar te tshigs su bcad pa 'di dag smras so/ /dge slong 'di ni byon pa'i tshe/ /nyi ma lta bur thams cad du/ /'di dag rab tu snang bar
130b4(mdo sde): bgyis/ /skye bo'i tshogs kyang 'dun par gyur/ /'dod chags zhe sdang rgyun bcad cing / /gti mug dag kyang bsal bar gyur/ /de tshe zhe sdang khro ba dang / /phrag dog thams cad bcad par gyur/ /rgyal po dpa' bas byin pa yi/ /zhabs 'bring sras la sogs pa yang / /su
130b5(mdo sde): yang rgyal po mi lta ste/ /su yang zhabs 'bring mi bgyid do/ /ji ltar zla ba nya ba ni/ /skar ma dag gis bskor ba bzhin/ /rgyal po'i bu yi mdun bdar bas/ /dge slong 'di yang mdzes par gyur/ /ji ltar gser gzugs ri mo dag /mkhas pas ri mor bris pa dang / /
130b6(mdo sde): sA la'i rgyal po rgyas pa ltar/ /de bzhin dge slong mdzes par gyur/ /mthu chen brgya byin lha yi dbang po ni/ /grong khyer 'jig pa bdag po mig stong ldan/ /ri rab spyi la sum cu rtsa gsum dbang / /de bzhin dge slong byon pa 'di yang mdzes/ /tshangs pa'i 'jig rten tshangs
130b7(mdo sde): pa gnas pa 'dra/ /rab 'phrul lha yi bu ni lha dbang bzhin/ /'dod khams 'thab bral mchog gi lha bzhin du/ /dge slong byon pa 'di yang de bzhin mdzes/ /nyi ma bzhin du bar snang lhan ner bgyis/ /'od zer stong ldan mun nag rab tu sel/ /phyogs rnams kun tu
131a1(mdo sde): snang bar bgyid pa ltar/ /de bzhin dge slong byon pa mdzes par gyur/ /bskal pa mtha' yas rgya cher sbyin pa byin/ /tshul khrims ma 'dres rtag tu bsrung ba bgyis/ /bzod pa mtshungs med 'jig rten kun tu bsgoms/ /de ni mtshan gyis brgyan cing 'di ltar mdzes/ /
131a2(mdo sde): 'phags pa'i skye bos rab bstod brtson 'grus bskyed/ /bsam gtan bzhi yang zhum med sems kyis bsnyen/ /nyon mongs dra ba bsal cing shes rab bskyed/ /de phyir dge slong 'jig rten kun tu gda'/ /sangs rgyas bstan pa mtshungs med sems can snying po ste/ /dpa' bo 'das
131a3(mdo sde): pas chos mchog dag kyang rab tu bshad/ /ma 'ongs dus dang de bzhin da ltar byung ba yi/ /chos kyi rgyal po dbang brnyes rnams kyi sras de lags/ /dge slong khyod ni mi rtag nam yang ma gyur cig /gzugs ni 'di ltar 'jig rten kun na rab tu lhan/ /gzi brjid che zhing dbyangs
131a4(mdo sde): sgra shin tu snyan par gda'/ /rgyal po'i gzi brjid shin tu lham me snang mi bgyid/ /chos 'di ji ltar khyod bdag nyid kyis rab rtogs shing / /sangs rgyas dag gis bka' stsal 'jig rten kun tu rgyu/ /de bzhin bdag cag bud med dngos po kun spangs te/ /bdag cag thams
131a5(mdo sde): cad dge slong 'di bzhin 'gyur bar bgyi/ /de dag thams cad sor bcu thal mo sbyar byas nas/ /tshigs bcad 'di dag smras te gos rnams 'thor bar byed/ /gser gyi phreng ba dang ni rin chen do shal dang / /rna ba'i rgyan dang mgul gyi rgyan dag rnam mang 'thor/ /ji ltar 'khor
131a6(mdo sde): los sgyur ba'i rgyal po dag / stobs ldan sa 'di kun la rnam par lta/ /sras su 'du shes dag ni nye bar 'jog /gling rnams bzhi po 'di dag kun tu 'gro/ /rgyal rigs dang ni tshong dpon bram ze dang / /khyim bdag mkhar gyi rgyal po bdag gi mi/ /de dag gcig la lhag par
131a7(mdo sde): sdug pa med/ /thams cad la yang byams pa mnyam par bskyed/ /de bzhin dge slong des pa 'di yang ni/ /gzungs dang dbang rnams la ni shin tu bslabs/ /byang chub yan lag stobs dang dbang po dang / /yan lag brgyad ldan lam yang rnam par 'byed/ /mtshan
131b1(mdo sde): mo zla ba skar tshogs dbus na yang / /ji ltar rab tu mdzes par snang ba bzhin/ /ji ltar nyi ma'i dkyil 'khor 'char ba'i tshe/ /gzi brjid ldan zhing rnam par snang bgyid bzhin/ /dbang po zhi zhing stobs bcu ldan pa yi/ /sangs rgyas nges pa kun la phyag 'tshal lo/ /de dag gis ni
131b2(mdo sde): bsngags pa bskal pa brgyas/ /zad par byed nus skyes bu su yang med/ /bskal pa bye ba stong phrag mang por ni/ /yon tan brjod kyang zad pa yong med de/ /'jig rten rab mchog gi ni spu gcig kyang / /bsngags pa dag ni zad par mi 'gyur ro/ /des ni mtshungs med 'khor lo rab
131b3(mdo sde): tu bskor/ /ye shes dag gi gnas kyang shin tu bstan/ /zhib cing rdul bral chos rnams bshad pa mdzad/ /de ni gang na'ang snang bar 'gyur ba med/ /dge sbyong dang ni bram ze lha dang klu/ /lha min bdud dang tshangs par bcas la sogs/ /sangs rgyas thams cad mkhyen pa'i
131b4(mdo sde): yon tan gyis/ /rgya mtsho dag ni zad par yong mi nus/ /gang gis thugs sras 'di 'dra mnga' ba yi/ /sman rgyal mtshungs med rgyal la phyag 'tshal lo/ /tshigs bcad 'di dag smras nas de yi tshe/ /rgyal po'i bu mo gzhon nu thams cad dga'/ /gser dang gser phye
131b5(mdo sde): dag kyang 'thor bar byed/ /gos rnams kyang ni rab tu 'ding bar byed/ /gtsug gi nor bu do shal mdzes pa dag /rin thang bye ba phrag ni brgya ri bas/ /dge slong de la mngon par g.yogs nas ni/ /dga' nas byang chub phyir yang rab tu zhugs/ /de nas rgyal po dpa' bas byin
131b6(mdo sde): 'di snyam du sems te/ kye ma btsun mo'i 'khor 'di dag ni log par zhugs te skye bo'i tshogs kyang log go snyam mo/ /skye bo de dag kyang nor bu dang gdu bu bkrol lham bzhag nas gos phrag pa gcig tu bgos te/ pus mo g.yas pa'i lha nga sa la btsugs nas dge slong de
131b7(mdo sde): ga la ba de logs su thal mo sbyar nas phyag 'tshal lo/ /dge slong de byad gzugs bzang ba tsam du rgyal po dpa' bas byin byad bzhin mi bzang / de tsam du blta na sdug pa ma yin/ de tsam du mdzes pa ma yin te/ de rgyal po'i srid kyi phyir shin tu sdangs par gyur to/ /dge slong
132a1(mdo sde): de'i gzugs kyi lus yongs su rdzogs pa mthong nas shin tu khros so/ /dge slong de rgyal po'i lam na 'dug pa'i mig tu rdul song ba dang de 'di snyam du sems te/ dge slong 'dis chags pa'i sems kyis nga'i btsun mo'i 'khor la bltas te/ 'dis mig gis kyang brda byas so/ /de 'di
132a2(mdo sde): snyam du sems te/ da dge slong 'di la srog gcod par byed pa su yod snyam mo/ /de nas rgyal po dpa' bas byin gyi zhabs 'bring du bu stong 'brang ba de dag bos nas gzhon nu dag dge slong 'di srog dang phrol cig ces byas na/ gzhon nu de dag rgyal po dpa' bas byin la slar zlog go/ /dge slong
132a3(mdo sde): de'i phyir de 'di snyam du sems te/ bdag gi bu dag kyang bka' mi nyan te/ bdag gcig pu gnyis su med par bzhag na da dge slong 'di srog dang bral bar byed pa su yod snyam mo/ /de nas rgyal po dpa' bas byin la gsod pa'i gshed ma dga' byed ces bya ba gtum po btsam pa med pa ma rungs
132a4(mdo sde): pa zhig yod pa de rgyal po'i lam na rgyal po dpa' bas byin dang ha cang yang mi ring ba zhig na 'dug go/ /rgyal po dpa' bas byin gyis de mthong nas dga' mgu yi rangs te/ rab tu dga' ba dang mos pa dang yid bde ba skyes nas de sems 'di snyam du sems te/ dga' byed 'dis dge slong 'di
132a5(mdo sde): srog dang dbral bar byed snyam mo/ /de nas gsod pa'i gshed ma dga' byed rgyal po dpa' bas byin gang na 'dug pa der 'ongs pa dang dga' byed la 'di skad ces smras so/ /khyod bya dga' cher sbyin na dga' byed khyod dge slong 'di srog dang bral bar byed nus sam/ dga' byed kyis smras pa/ lha shin
132a6(mdo sde): tu rngo thogs so/ /bka' bzhin 'tshal/ da dge slong 'di srog dang dbral bar 'tshal lo/ /rgyal pos smras pa/ dga' byed de'i phyir de'i dus la dbab par shes na mtshon rnon po thogs la dge slong 'di'i lag pa dang rkang pa chod cig /rna ba dang sna yang chod cig /'dis chags pa'i
132a7(mdo sde): sems kyis nga'i btsun mo'i 'khor la bltas kyis de'i phyir 'di'i mig kyang skam pas phyung shig ces byas so/ /de nas gsod pa'i gshed ma dga' byed kyis de'i tshe ral gri rnon po thogs nas dge slong de'i lag pa dang rkang pa bcad do/ /rna ba dang sna yang bcad do/ /mig gnyis kyang phyung
132b1(mdo sde): ngo / /de nas dge slong de'i mgo dang rna ba dang rkang lag bcad pa las 'od zer bye ba khrag khrig brgya stong du ma yang byung / 'o ma'i rgyun du ma yang byung ste/ phyogs bcur bskor nas slar yang dge slong de'i lus kyi nang du nub bo/ /bcad cing gtubs pa'i 'phro nas dpal be'u dang bkra shis dang 'khor lo la sogs
132b2(mdo sde): pa nang nas byung ste skyes bu chen po'i mtshan sum cu rtsa gnyis kun tu snang ngo / /de nas rgyal po de skye bo'i tshogs chen po dang dong nas skye bo'i tshogs chen po des dge slong de lam na bcad gtubs shing 'dug pa mthong nas/ de dag sdug bsngal zhing yid mi bde ste/ ngo mtshar du gyur nas ngu zhing cho nges
132b3(mdo sde): btab ste smre sngags bton nas phyir yang rgyal po'i pho brang 'khor rin chen ldan par song ngo / /de nas rgyal po dpal bas byin zhag bdun 'das pa dang skyed mos tshal mchog na 'dug pa mi dga'/ mi rtse yongs su mi spyod de/ skyed mos tshal nas de logs nas zhag bdun 'das pa dang rgyal po'i
132b4(mdo sde): pho brang 'khor rin chen ldan du zhugs pa dang des dge slong de rgyal po'i lam du bor ba shi nas zhag bdun lon yang lus kyi mdog ma gyur pa mthong nas de 'di snyam du sems te/ dge slong 'di'i lus kyi mdog ma gyur pa las bltas na dge slong 'di ni gdon mi za bar bla na med pa yang dag par
132b5(mdo sde): rdzogs pa'i byang chub las phyir mi ldog pa yin te/ bdag gis sems can dmyal ba chen por skye bar 'gyur ba'i sdig pa'i las byas kyis bdag ni myur du sems can dmyal ba chen por ltung bar 'gyur ro zhes de de ltar sems pa na/ steng gi bar snang las lha'i bu brgyad khris sgra skad
132b6(mdo sde): dbyangs gcig tu smras pa/ rgyal po chen po 'di ni de bzhin te/ khyod ji skad zer ba ltar dge slong 'di ni bla na med pa yang dag par rdzogs pa'i byang chub las phyir mi ldog pa yin no zhes zer ro/ /bar snang las lha dag gi sgra thos nas de shin tu 'jigs shing skrag nas bag tsha zhing spu zing
132b7(mdo sde): zhes byed de 'gyod par gyur to/ /de nas rgyal po dpa' bas byin sdug bsngal zhing yid mi bde ste 'gyod par gyur pas de'i tshe cho nge cher btab nas tshig 'di skad zer ro/ /rgyal po'i srid dang rgyal po'i pho brang dang / /nor bu rin chen mu tig gser dbyig spang / /bdag nyid mtshon thogs
133a1(mdo sde): bdag nyid 'chi bar bya/ /bdag ni byis pa'i blo can las ngan ldan/ /dge slong me tog zla mdzes 'dir byung ba/ /sum cu rtsa gnyis mtshan gyi go bgos te/ /snang bar byed cing rgyal po'i pho brang 'ongs/ /zla ba nya tshe skar ma'i rgyal po bzhin/ /'dod pa'i longs spyod ngan pas
133a2(mdo sde): bdag dkrugs te/ /rab tu dga' bar bud med tshogs rnams dang / /shing rta'i nang du zhugs te de nas dong / /rgyal rigs rnams kyis yongs su 'khor bar bskor/ /dge slong dri mchog mig bzang 'di nyid ni/ /'dir byon dge slong de yang mthong nas su/ /bud med tshogs rnams rab tu
133a3(mdo sde): dgar gyur cing / /mos pa skyes nas gser gyi phreng ba gtor/ /thams cad sor bcu'i thal mo sbyar byas nas/ /tshigs bcad dbyangs kyis dge slong de la bstod/ /rgyal po yi ni klu yi dbyangs sgra rnams/ /de dag thams cad rab tu zhi bar gyur/ /de yang shing rta'i nang du zhugs nas
133a4(mdo sde): ni/ /rgyal rigs rnams kyis yongs su bskor bar gyur/ /bde bar gshegs pa'i sras mchog mthu che ba/ /dge slong dri mchog mig bzang 'dir byon na/ /bdag gi sems ni rab tu ngan gyur te/ /dge slong rgyal po'i pho brang 'jug pa'i tshe/ /bud med tshogs chen dga' bar lta mthong nas/ /
133a5(mdo sde): rmongs pas de la phrag dog khro ba bskyed/ /phyogs bzhi kun tu snang bar bgyis pa ni/ /zla ba sgra gcan zin thar mdzes pa bzhin/ /dge slong rgyal po'i pho brang 'jug mthong nas/ /bud med tshogs rnams dga' zhing sgra yang 'byin/ /bdag gis der ni gtum po'i tshig smras te/ /bu
133a6(mdo sde): stong dag la nga nyid khyod song la/ /dge slong 'di ni dum bu dum bur gyis/ /'di ni nga yi dgra mchog ma rungs pa/ /gzhon nu thams cad mnyen zhing tshul ldan te/ /bdag la phan sems dge slong de la 'dud/ /rgyal po 'di 'dra'i bka' bzhin bgyir mi rung / /de tshe bdag ni mya ngan
133a7(mdo sde): non par gyur/ /dge slong shin tu tshul khrims mchog ldan pa/ /byams ldan pha bzhin zhugs pa mthong nas ni/ /shin tu gtum pa'i sems kyis gsod du btang / /phyi dus bdag ni lhung nas mnar med sreg /dga' byed de ni rgyal po'i lam 'dir gnas/ /ma rungs las bgyid
133b1(mdo sde): mi la sdug bsngal skyed/ /bdag gi bka' bzhin de 'drar des bgyis te/ /me tog phreng brgyus 'dra ba'i dge slong gtubs/ /nags mchog kun tu bzang po dga' ba na/ /bya yis gang zhing me tog dri zhim rgyas/ /de na dge slong tshogs gzhan rab mang ba/ /bu gcig pa ni ma dang bral
133b2(mdo sde): ba bzhin/ /dge slong bzhengs la nags su gnas par mdzod/ /mi yi don kyang shin tu rgya cher bgyis/ /rgyal po'i pho brang 'khor 'dir byon pa'i tshe/ /dge slong shin tu snying rjer ngu zhing tshol/ /lag pa g.yas pas me tog rgyal mtshan thogs/ /g.yon pa yis kyang blta sdug mdzes
133b3(mdo sde): pa gzhan/ /lam yang sbyangs shing gos kyis khebs par g.yogs/ /dge slong bzhengs la chos mchog bshad pa mdzod/ /rgyal po'i khab 'dir khyod zhugs ring lon kyang / /dge slong rab tu snying rjer ngu zhing tshol/ /rgyal ba mchog gi bstan pa 'jig pa'i tshe/ /khyod kyi srog gi
133b4(mdo sde): bar chad 'gyur du dogs/ /ji ltar skyes bu mthu chen la la dag /phyogs dang phyogs mtshams rtag tu sgra grags pa/ /srid gsum 'di kun thams cad zil mnan nas/ /g.yangs chen por mchongs te sar lhung ltar/ /de bzhin dge slong mtshan mchog rab brgyan pa/ /byad
133b5(mdo sde): bzhin bzang po sa 'dir 'gyel bar gyur/ /me tog zla mdzes zhe sdang gtum med pa/ /bdag gi sdig pa'i sems kyis dum bur rlags/ /me tog zla mdzes bkrongs nas sar lhung ba/ /chos smra 'di ni mthong nas myur bar yang / /dge slong thams cad sdug bsngal gzir gyur te/ /
133b6(mdo sde): mi dga' skyes 'gyur de bzhin sems mi bde/ /me tog zla mdzes ri yi rgyal po ltar/ /sum cu rtsa gnyis mtshan gyi go bgos te/ /phreng ba brgyus pa bud med thogs pa 'dra/ /'dir ni dum bu dum bur rnam par bcad/ /bdag gis dngos sdig shin tu mi bzad bgyis/ /mgon
133b7(mdo sde): med mnar med gshin rje'i yul du mchi/ /'dir yang dge slong dum bur rlags pa yis/ /bdag ni sangs rgyas rnams dang ring bas ring / /bdag gis shin tu las ngan bgyis pas na/ /bu dang gnyen bshes tshogs rnams skyabs mi 'gyur/ /blon po dang ni zhabs 'bring bkrabs
134a1(mdo sde): pa yang / /de dag dmyal bar bdag song skyabs mi 'gyur/ /sangs rgyas 'das dang de bzhin ma byon dang / /phyogs bcu dag na gang su bzhugs pa yi/ /ded dpon stobs bcu nyon mongs med pa rnams/ /rdo rje stug sra sku mnga'i skyabs su mchi/ /der ni dge slong dum
134a2(mdo sde): bur byas mthong nas/ /lha rnams rab tu snying rje cho nges 'debs/ /de dag der song dge 'dun go bar byas/ /me tog zla mdzes rgyal po'i khab 'dir bsad/ /chos smra ba ni mkhas shing rtogs pa de/ /mthu chen phyogs dang phyogs mtshams rab tu grags/ /byang chub sems dpa'
134a3(mdo sde): gzungs la gnas pa de/ /me tog zla mdzes rgyal po'i khab 'dir bsad/ /bskal pa mtha' yas sbyin pa sna tshogs byin/ /tshul khrims mi g.yo skyon med gang srung zhing / /'jig rten kun tu mtshungs med bzod sgom pa/ /me tog zla mdzes rgyal po'i khab 'dir bsad/ /bskal
134a4(mdo sde): pa mtha' yas rtag tu brtson ldan zhing / /zhum med sems kyis bsam gtan bzhi la sgom/ /nyon mongs 'joms pa'i shes rab gang bsten pa/ /me tog zla mdzes rgyal po'i khab 'dir bsad/ /lus la phangs pa thams cad rab spangs shing / /de bzhin srog la ma chags gyur nas ni/ /kun
134a5(mdo sde): tu bzang po'i nags nas babs nas su/ /me tog zla mdzes rgyal po'i khab 'dir bsad/ /lha yi cho nge'i snying rje thos nas ni/ /dge slong de kun shin tu sdug bsngal nas/ /me tog zla mdzes nyes med bsad pa la/ /lta ba'i phyir yang thams cad grong du lhags/ /des pa de dag rgyal po'i khab
134a6(mdo sde): 'ongs nas/ /dge slong dum bu dum bur byas mthong ste/ /nyam thag skad kyis mi bzad cho nges 'debs/ /de dag thams cad brgyal nas sa la 'gyel/ /dge slong dge 'dun rgyal po de la smra/ /tshul khrims skyon med shin tu bsdams pa yi/ /dge slong 'dis ni nyes pa ci zhig byas/ /
134a7(mdo sde): 'di ni sngon gyi skye ba bsam yas dran/ /'di ni ye shes gzungs dbang pha rol phyin/ /'di ni 'dus byas 'di dag stong par shes/ /'di ni 'gro ba dag la mtshan med ston/ /'di ni smon lam 'du shes thams cad spangs/ /'di ni yid 'ong snyan pa'i sgra dbyangs 'byin/ /'di ni nges shing
134b1(mdo sde): dbang po rab tu zhi/ /'di ni sngon gyi gnas kyi pha rol phyin/ /'jig rten thams cad las kyang mngon par 'phags/ /'di ni sangs rgyas rang byung ye shes kyis/ /khyu mchog gyur cing 'jig rten ri mor byas/ /dag cing rab rib med pa'i mig gis lta/ /byams pa dang ni snying rje shin tu che/ /
134b2(mdo sde): 'dod pa ngan cing btsog la sdug bsngal skyed/ /mtho ris rnam par ma rung byed pa ste/ /'dod pa bsnyen na rna ba med par 'gyur/ /mi dag shes rab dang yang bral bar 'gyur/ /mi rnams 'dod pa dag ni bsnyen byas na/ /long bar 'gyur zhing pha dang ma yang gsod/ /'dod pa bsnyen byas
134b3(mdo sde): tshul khrims ldan pa gsod/ /de bas mi yis 'dod pa rnam par spang / /rgyal pos 'dod pa dag ni bsnyen byas na/ /sa bdag dam pa 'byor pa 'di bor nas/ /mi bzad sdug bsngal rtsub byed sems dmyal nas/ /sems can dmyal ba 'jigs pa chen por 'gro/ /'di 'dra'i dge
134b4(mdo sde): slong mkhas pa gsod byed de/ /sdig pa'i las rnams rtag tu byed par 'gyur/ /de phyir byang chub zhi ba su 'dod pa/ /sdig pa rnam pa sna tshogs spang bar bya/ /lus ni sgyu ma gsog dang 'dra ba dang / /de bzhin rna mig sna lce rig nas ni/ /gzugs dang sgra dang de bzhin dri mchog dang / /reg bya
134b5(mdo sde): chos rnams zhum med sems kyis gtong / /sbyin la bslabs shing tshul khrims mnyam pa med/ /bzod pa dang ni brtson 'grus de bzhin te/ /bsam gtan sten cing shes rab pha rol song / /sems can dag gi don kyang rab tu byed/ /'jig rten lha dang mir bcas thams cad kyang / /byams
134b6(mdo sde): pas rgyal ba la ni rab tu lta/ /de phyir mig ni mun gnag gtibs gyur kyang / /byang chub zhi ba nyid ni 'tshang rgya 'gyur/ /rta dang bal glang yang thogs khri rnams dang / /khyogs dang sngas rnams kyang ni de bzhin te/ /glang po dag dang bzhon dang dgal ba dang / /grong dang yul 'khor dga' ba
134b7(mdo sde): gtong bar byed/ /grong khyer dang ni rgyal srid yongs gtong zhing / /gser dang dngul dang shel dang byi ru dang / /de bzhin gnas dang bu dang bu mo dang / /rang gi mgo yang gtong zhing byang chub zhugs/ /me tog dang ni spos dang bdug pa dang / /gdugs dang rgyal mtshan lha yi ba dan dang / /rol
135a1(mdo sde): mo'i cha spyad sna tshogs thogs nas ni/ /dga' nas mchod pa mtshungs pa med pa byed/ /srid pa dag ni stong par shes nas kyang / /srid pa'i 'gro ba dag la dga' mi byed/ /de phyir stobs bcu mtshan gyis rnam brgyan cing / /phyogs bcu thams cad du yang snang bar
135a2(mdo sde): byed/ /byang chub sems dpa' gzungs la gang gnas pa/ /'dod pa'i khams rnams dang ni gzugs kyi khams/ /gzugs med khams la de dag mi chags te/ /khams gsum dag la snga nas chags pa med/ /byang chub sems dpa' gzungs la gang gnas pa/ /bdag tu
135a3(mdo sde): 'du shes sems can 'du shes med/ /srog tu 'du shes gang zag 'du shes med/ /tshangs par spyod pa ma 'dres rtag tu spyad/ /byang chub sems dpa' gzungs la gang gnas pa/ /dngos por 'du shes dngos med 'du shes med/ /bde bar 'du shes mi bder 'du shes med/ /grangs su
135a4(mdo sde): 'du shes grangs med 'du shes med/ /byang chub sems dpa' gzungs la gang gnas pa/ /yod par 'du shes med par 'du shes med/ /bud med 'du shes skyes par 'du shes med/ /grong gi 'du shes grong khyer 'du shes med/ /byang chub sems dpa' gzungs la gang gnas pa/ /
135a5(mdo sde): yul 'khor 'du shes grong 'dab 'du shes med/ /'dod chags 'du shes 'dod bral 'du shes med/ /zhe sdang 'du shes sdang bral 'du shes med/ /gti mug 'du shes rmongs bral 'du shes med/ /byang chub sems dpa' gzungs la gang gnas pa/ /nga rgyal nga rgyal bral ba'i 'du
135a6(mdo sde): shes med/ /ma rig ma rig ma yin 'du shes med/ /lta dang lta ba ma yin 'du shes med/ /byang chub sems dpa' gzungs la gang gnas pa/ /de dag dbang po stobs la mi chags te/ /byang chub yan lag bsam gtan chags pa med/ /khams gsum nyes pa thams cad rab tu
135a7(mdo sde): spong / /'dod chags chags med zhe sdang gtum pa med/ /gti mug rmongs med rtag tu g.yo med 'gyur/ /sangs rgyas stobs bcu mthong nas bkur sti byed/ /blo gros ldan pa mtho ris smon mi byed/ /su dag gzhan las chos mchog thos nas ni/ /de la nam yang nem nur mi byed pa/ /
135b1(mdo sde): 'bru mar gang ba'i snod bzhin dang zhing dag /bcad dang ma bcad gzhan gyi blo yang shes/ /mdza' ba byas na rjes su chags pa skye/ /de yang nyon mongs pa ni chen po yin/ /zhe sdang byas na khong khro skye bar 'gyur/ /dgra dang 'jigs pa sdig pa rnams kyang 'byung / /'di gnyis rab tu rnam par
135b2(mdo sde): spang byas te/ /blo gros ldan pa dag ni byang chub zhugs/ /de dag mi yi khyu mchog stobs bcur ni/ /'jig rten du yang mngon par 'byung bar 'gyur/ /nang dang phyi rol dag kyang rnam spangs te/ /chos kyi ngo bo nyid la rab gnas shing / /tshul khrims phung po dag kyang rnam par sbyangs/ /
135b3(mdo sde): ral ba med cing ma 'dres skyon yang med/ /nam yang de dag gi ni tshul khrims dag /'phags shing 'dres pa dag tu mi 'gyur te/ /mtha' 'di dag ni gnyis po yongs spangs nas/ /blo gros 'chang ba byang chub zhi rtogs 'gyur/ /de nas rgyal po dpa' bas byin gyis dge slong gi dge
135b4(mdo sde): 'dun las chos smra ba me tog zla mdzes kyi yon tan bye brag chen po yangs shing rgya che ba thos nas sdug bsngal zhing yid mi dga' nas de'i tshe byang chub sems dpa'i tshogs chen po la tshigs su bcad pas slar smras pa/ nags khrod stug po kun tu bzang po ni/ /sdong po chen pos gang zhing 'bras
135b5(mdo sde): bus mdzes/ /dus kun skye ba me tog sdug pas brgyan/ /sna tshogs tha dad bya rnams sgra yang 'byin/ /gser gyi ri yang mdzes shing mtho bas brgyan/ /mi 'am ci yi glu dbyangs snyan pa dang / /rol mo shin tu thabs ldan yid 'ong grag /grub pa'i bu mo rtag tu gar yang byed/ /
135b6(mdo sde): nags de lha yi dga' ba'i tshal bzhin te/ /gzugs bzang gzugs 'bar ba yi shing gis dkrigs/ /me tog rnam pa sna tshogs tha dad bkram/ /ud pal pad mos brgyan cing chu yang 'bab/ /'di 'dra ba yi nags mchog nyams dga' ba/ /drang srong rtag tu gnas par 'thun
135b7(mdo sde): pa dag / bor nas sems can don dang phan bzhed pas/ /sdig pa'i phung po bdag drung grong du byon/ /de ltar chos smra yon tan 'chang ba 'di/ /me tog zla mdzes grong khyer 'dir byon te/ /byon nas sdig pa bgyid pa bdag gis bkrongs/ /'di bkrongs pas ni bdag kyang dmyal
136a1(mdo sde): bar ltung / /byang chub sems dpa'i thugs rje'i stobs ldan gang / /dpa' bo sems can phan phyir 'jig rten spyod/ /de dag sdig bgyid bdag gi skyabs mdzod cig /byang chub sems dpa' de skyabs bdag mchi'o/ /gang yang rang rgyal dag ni gnyis pa dang / /
136a2(mdo sde): gang gzhan nyan thos rdzu 'phrul ldan pa ste/ /zag pa zad cing tha ma'i lus 'dzin pa/ /bdag ni sdug bsngal mnar med mchi ba skyobs/ /de nas yang bcom ldan 'das kyis tshe dang ldan pa kun dga' bo la bka' stsal pa/ de lta bas na kun dga' bo/ byang chub sems dpa' sems
136a3(mdo sde): dpa' chen pos lus dang srog la ma chags par bya'o/ /de ci'i phyir zhe na/ kun dga' bo lus dang srog la chags pa'i sems can rnams mi dge ba'i las mngon par 'du byed par 'gyur ro/ /de la 'di skad ces bya ste/ rtag tu rul ba'i lus 'di dang / /srog kyang g.yo zhing dbang med de/ /
136a4(mdo sde): rmi lam sgyu ma 'dra ba la/ /sems can gang dag chags pa ni/ /shin tu ma rungs las byas nas/ /gti mug dbang song de dag ni/ /sems can dmyal ba mi bzad par/ /mi mkhas bdud kyi gzhol bas song / /dbu ba rdos 'dra'i lus dang ni/ /chu yi chu bur 'dra srog la/ /mi
136a5(mdo sde): gang chags par mi byed pa/ /de dag 'gro ba mchog tu 'gro/ /de nas yang bcom ldan 'das kyis tshe dang ldan pa kun dga' bo la bka' stsal pa/ kun dga' bo de lta bas na byang chub sems dpa' sems dpa' chen po ting nge 'dzin 'di 'dod pa dang / myur du bla na med pa yang dag
136a6(mdo sde): par rdzogs pa'i byang chub mngon par rdzogs par 'tshang rgya bar 'dod pas lus dang srog la mi lta bar byas te/ mgo dang gos la me 'bar ba bzhin du brtson 'grus brtsams pas sems can thams cad la snying rje chen po bskyed de dper na dben pa na bde bar gnas pa dang dgon pa dang / nags
136a7(mdo sde): khrod spangs te grong dang grong khyer dang / grong rdal dang ljongs dang yul 'khor dang rgyal po'i pho brang 'khor dang ri khrod rnams su zhugs te/ ci nas sems can de dag nyan thos kyi byang chub dang rang sangs rgyas kyi byang chub las phyir mi ldog pa dang / bla na med pa yang dag par rdzogs pa'i byang
136b1(mdo sde): chub las phyir mi ldog par 'gyur ba de lta de lta bur sems can rnams la chos bstan par bya'o/ /de nas yang bcom ldan 'das kyis de'i tshe tshe dang ldan pa kun dga' bo la sngon byung ba'i gtam bstan pa 'di nyid rgya cher tshigs su bcad pa'i dbyangs kyis rgyas par rab tu bstan to/ /ngas sngon
136b2(mdo sde): spyad pa dag ni spyod pa na/ /de tshe rgyal po dpa' bas byin par gyur/ /rgyal po'i pho brang rin chen ldan zhes bya/ /skyed mos tshal gyi sar ni byung bar gyur/ /shing rtar zhugs pas de tshe dge slong mthong / /kun nas mdzes shing blta na sdug pa ste/ /sum cu rtsa gnyis mtshan gyi go bgos
136b3(mdo sde): pa/ /phyogs rnams thams cad du yang snang bar byed/ /me tog zla mdzes phyogs su grags pa ste/ /snying rje gnas pa phan zhing snying brtse ba/ /dpal dang gzi brjid dag gis mdzes pa ni/ /sems can rnams la brtse phyir grong du 'ongs/ /nga ni gzugs kyang de tsam mi phod pas/ /
136b4(mdo sde): de la nga yang 'jungs pa ma rungs skyes/ /'dod la chags shing srid la bcings pas na/ /'di ni bdag gi srid las skyod snyam ste/ /nga yi bu rnams stong du tshang ba yang / /shing rtar zhugs shing zhabs 'bring mthon dman 'gro/ /cod pan dang ni sna tshogs rgyan gyis brgyan/ /sum cu dbang
136b5(mdo sde): phyir lha yi bu 'brang bzhin/ /de na nga yi bu mo lnga brgya dag /nor bu thogs shing lham gyon blta na sdug /mgo rgyan dang ni lhab lhub rgyan gyis spud/ /de dag gser gyi dra bas shing rta 'dren/ /nga yi bud med dag ni brgyad khri yang / /gzugs mdzes shin tu blta na sdug pa dag /
136b6(mdo sde): shing rtar zhugs pas dge slong de mthong ste/ /ri rab bzhin du gzugs bzang dpal 'bar ba/ /mthong nas de dag phar yang 'du shes bskyed/ /byang chub dam pa mchog tu sems skyes te/ /de tshe tshangs pa'i spyod par yang dag btsud/ /yid du 'ong ba'i rgyan rnams de la gtor/ /
136b7(mdo sde): de tshe nga ni phrag dog skyes par gyur/ /gnod sems zhe sdang tha ba mi bzad de/ /dbang phyug rgyags pas bu la 'di skad smras/ /mdun na 'dug pa'i dge slong bsad par gyis/ /gzhon nu de dag nga yi tshig thos nas/ /shin tu sdug bsngal yid kyang mi dgar gyur/ /yab cig de
137a1(mdo sde): skad kyi ni tshig ma gsung / /dge slong 'di 'dra bdag cag mi 'gums so/ /bskal pa bye ba gang gA'i bye snyed du/ /bdag cag lus dang yan lag bcad gtubs kyang / /dge slong 'di ni 'gums par mi bgyid de/ /'di ltar bdag cag byang chub sems skyes so/ /rgyal po de
137a2(mdo sde): tshe bu yi tshig thos nas/ /khros te gsod pa'i gshed ma 'bangs la smras/ /nga yi btsun mo'i mdun na 'dug pa yi/ /dge slong 'di ni myur du sod de phul/ /de nas gsod pa'i gshed ma phyi bzhin 'ongs/ /shin tu gtum sems dga' byed snying rje med/ /'bru mar ngar btags ral
137a3(mdo sde): gri thogs nas su/ /de yis dge slong dum bu brgyad du byas/ /de yi lus dang yan lag bcad pa las/ /khrag kyang mi zag 'od zer stong byung ste/ /bcad pa'i 'phro na dpal be'u 'khor lo dag /mtshan rnams de yi lus kyi nang na yod/ /shin tu ma rungs las ni byas nas su/ /skyed
137a4(mdo sde): mos tshal du de yi mod la byung / /dge slong me tog zla mdzes dran nas ni/ /de yi rtsed mo dga' bar ma gyur to/ /rings pa'i gzugs su myur zhing mgyogs par ni/ /de nas bdag gi rgyal po'i pho brang song / /gang du dge slong dum bu brgyad byas pa/ /sa phyogs der ni shing rtar zhugs
137a5(mdo sde): nas phyin/ /lha rnams khrag khrig mang po bar snang la/ /cho nges 'debs pa'i sgra dag des thos te/ /rgyal po khyod kyis mi dge sdig mang bgyis/ /shi 'phos nas ni mnar med mi bder 'gro/ /rgyal po des ni lha yi sgra thos nas/ /shin tu sdug bsngal mi dga' sems skrag gyur/ /
137a6(mdo sde): bdag gis me tog zla mdzes bkrongs pa ni/ /bdag gis sdig pa mi bzad mang po bgyis/ /de bzhin gshegs pa ye shes mtha' yas ldan/ /sangs rgyas mi yi khyu mchog sras po gang / /dbang po bsrungs shing des pa zhi ba'i yid/ /de ni 'dod pa'i don phyir bdag gis bkrongs/ /
137a7(mdo sde): de bzhin gshegs pa'i chos rnams gang 'dzin cing / /zad pa'i dus la dam pa'i chos kyi mdzod/ /'jig rten kun tu chos kyi sgron ma mdzad/ /de ni 'dod pa'i don phyir bdag gis bkrongs/ /'jig rten kun na sman pa'i rgyal po gang / /sems can na ba rtag tu gso byed cing / /
137b1(mdo sde): bdud rtsi dag gis bkru sman gtong ba yi/ /dge slong bdag gis 'dod pa'i don phyir bkrongs/ /zhib cing zab la zhi ba blta dka' ba'i/ /chos rnams skye dgu dag la gang 'chad cing / /byang chub snying po mchog kyang gang ston pa/ /de ni 'dod pa'i don phyir bdag gis bkrongs/ /'dren pa
137b2(mdo sde): rnams kyi chos kyi mdzod 'dzin cing / /'jig rten ldongs pa'i sgron mar gyur pa ste/ /gzungs dang mdo sde'i rgyal po gang 'dzin pa/ /de ni ci slad bdag gis 'dod phyir bkrongs/ /nyon mongs med cing rnam dag ye shes can/ /zhi ba rab zhi rtag tu mnyam gzhag pa/ /'dod pas ldongs
137b3(mdo sde): pas bdag gis deng bkrongs te/ /des ni shin tu ma rungs dmyal bar ltung / /sangs rgyas gang dag 'das dang de bzhin ma byon dang / /mi yi dam pa rgyal ba gang yang bzhugs pa ni/ /bsngags pa mtha' yas yon tan rgya mtsho ldan pa rnams/ /de dag kun la thal mo sbyar te
137b4(mdo sde): skyabs su mchi/ / //'phags pa ting nge 'dzin gyi rgyal po'i mdo/ bam po bcu gsum pa/ de nas rgyal po dpa' bas byin gyis chos smra ba me tog zla mdzes bsad de shi ba'i lus kyi mdog ma gyur par sa la 'gyel cing 'dug pa mthong nas sdug bsngal zhing yid mi bde
137b5(mdo sde): ste 'gyod cing myos par gyur nas de'i tshe cho nges rab tu cher btab po/ /chos smra ba me tog zla mdzes de la yang 'di lta bur yang dag pa'i yon tan gyis bstod pa dang snying rje dang ldan pa'i tshigs su bcad pa 'di dag smras so/ /kun tu bzang por 'phags pa'i dge 'dun gyis/ /khyod la
137b6(mdo sde): rnam pa mang po bsgo ba bgyis/ /khyod kyi srog gi bar chad byung nga re/ /rin chen ldan par rgyal po'i khab ma bzhud/ /khyod kyis dge slong dge 'dun tshig ma bzung / /mgon po grong khyer du ni ci slad byon/ /khyod ni gang gi don du byon pa yi/ /don de sgron ma mdzad pa mdzad du gsol/ /lha
137b7(mdo sde): rdzas myu gu sna tshogs brgyan pa'i sa/ /gzugs bzang gzugs 'bar shing ljon mang pos dkrigs/ /grub pa'i rig 'dzin gnod sbyin mchog gis bsrungs/ /lha rnams zhugs shing bya rgyal sgra yang sgrog /kun tu bzang po sangs rgyas rtag bzhugs pa/ /nags tshal dam pa dga' ba
138a1(mdo sde): bor nas ni/ /bgyi ba gang phyir khyod ni 'dir byon pa/ /des pa bgyi ba de deng bdag la gsungs/ /khyod kyi tshig thos nas ni bka' bzhin bgyi/ /sangs rgyas sras po bzhengs la bka' stsol cig /kye ma da ni ci bgyi lha yi lha/ /bdag ni mgon med khyod kyi skyabs su mchi/ /
138a2(mdo sde): gcig pu seng ge rgyal po ltar/ /dge slong dge 'dun mchog gi khyu bor nas/ /sems can mtha' yas pa la thugs brtse'i phyir/ /rang gi srog kyang btang ste 'dir byon na/ /'dod chags zil non shin tu 'jungs pa yis/ /bdag gis dpa' bo dum bu dum bur bcad/ /
138a3(mdo sde): 'di ni dge slong dge 'dun mtha' dag kyang / /khyod la lta bar pho brang ma lhags par/ /bdag ni 'jigs skrag khyod la ci gsol pa/ /bde bar gsol ba gcig ni mdzad par 'os/ /me tog zla mdzes mi 'jigs bdag stsol la/ /nya dus zla ba nya 'drar bzhengs su gsol/ /sems
138a4(mdo sde): can gtso bo bdag la gnang bar mdzod/ /chos smra khyod ni zhe sdang rnam par grol/ /de ring bdag la sna gcig gnang bar mdzod/ /nyi ma bzhin du snang mdzad bzhengs su gsol/ /chos smra mchog ni bdag gis bkrongs bgyis te/ /sdig pa ma legs bdag gis deng bgyis pa/ /'di nas
138a5(mdo sde): 'chi 'phos mi bzad dmyal bar skye/ /bdag la de yi skyabs su 'gyur ba med/ /nyon mongs byed pa sdig sems ci ru rung / /rgyags pas khengs pa'i rgyal srid ci ru rung / /thams cad spangs te gcig pu 'gro bar 'gyur/ /'di nas bdag gis snying po ci ma blangs/ /'dod chags zhe sdang bcom pa rnam
138a6(mdo sde): dag chos/ /snyan par gsung ba bdag thul thugs rje can/ /'gro ba'i gnyen gcig sun 'byin mi mdzad pa/ /me tog zla mdzes bdag gis ci phyir bkrongs/ /kye ma bzod dang dka' thub nor phyug brtul zhugs bzang / /kye ma gzugs dang des pa dag gi yon tan ldan/ /kye ma g.yo med dpal stug spros pa
138a7(mdo sde): mi mnga' ba/ /bdag cag bor nas khyod ni gang du bzhud par mdzad/ /'phags pa khyod kyi lus dang yan lag bcad pa na/ /'o ma rab tu zag cing 'od zer stong dag byung / /'jig rten 'di dag thams cad shin tu ngo mtshar gyur/ /ngo mtshar che ba'i rang bzhin 'dren pa bzhengs
138b1(mdo sde): su gsol/ /kye ma me tog zla ba dul ba thugs rje can/ /kye ma byams dang snying rje'i phung po ri bo tshur/ /kye ma chos rnams zab mo shin tu ston pa'i mchog /lha khyod bzhengs shig bdag la thugs brtser mdzad du gsol/ /kye ma zla ba nya zhal tshur spyon cig /kye ma sa bcu legs
138b2(mdo sde): gnas tshur spyon cig / kye ma dpa' bo stobs bcu mngon 'phags pa/ /tshe la khyod dbang bdag po gang du bzhud/ /kye ma dpa' bo tshur spyon bdag la gsungs/ /khyod kyis yun ring bzod pa bsgoms pa dang / /brtson 'grus thugs rje de dag gang du mchis/ /byams pa chen po
138b3(mdo sde): bzhengs la gsung phyung zhig / kye ma shin tu mchod 'os lha yi lha/ /chos smra cang mi gsung bar ci slad bzhugs/ /mkhas pa bzhengs la bdag gi khyim du bzhud/ /bud med tshogs la khyod kyis chos ston cig /lha khyod lus ni gcad par mi nus te/ /lha dang lha min gnod sbyin srin pos
138b4(mdo sde): kyang / /khyod kyi lha yi lus 'di mi shigs kyis/ /mkhas pa khyod deng sgyu dag ma mdzad cig /lha khyod sgyu mdzad bzhugs pa ga la gda'/ /byang chub sems dpa' sgyu ma mi mdzes so/ /sgyu ma thams cad spongs la bzhengs su gsol/ /rin chen ldan pa'i grong du chos shod
138b5(mdo sde): cig / kye ma 'phags pa me tog zla mdzes tshur/ /kye ma khams gsum 'dod chags bral ba tshur/ /kye ma pha ma lta bu 'dren pa tshur/ /bdag gi sems dmyal sgo ni bcad du gsol/ /ngan song skyes pa rnams kyi rten dang dpung / /srog chags mnar med chen por lhung
138b6(mdo sde): ba yi/ /skyabs mdzad me tog zla mdzes tshur spyon cig /bdag gi bde 'gro'i sgo yang dbye bar gsol/ /mgon po khyod ni dgung bdun bshos ma gsol/ /re shig deng bzhengs bdag gi bshos gsol cig /bdag gis bshos gsol rin chen ldan pa 'dir/ /
138b7(mdo sde): sems can du ma chos la dgod pa mdzod/ /kye ma chos mchog rtogs pa bdag gi yab/ /kye ma sems can rnams la khon med sems/ /kye ma tshur spyon bdag mdun chos ston cig /kye ma tshur spyon khyod smon myur grub shog /dge slong dge 'dun de ni mgon med
139a1(mdo sde): gyur/ /kye ma mdongs shing mi dran mya ngan bgyid/ /sems can snying po khyod ni myur bzhengs la/ /dge slong dge 'dun dbugs kyang dbyung bar mdzod/ /kye ma 'jig rten gsum na sgron gyur pa/ /kye ma tshur spyon kun tu bzang por bzhud/ /kun tu bzang po'i
139a2(mdo sde): nags khrod bzhud nas ni/ /dge slong dag la phan phyir khyod ston cig /kye kye chos 'dzin yon tan rmad byung che/ /a shwad me tog bzhin du rnyed par dka'/ /shes rab thugs rje'i spyan ni dri med pa/ /kye kye dge slong dge 'dun gzigs su gsol/ /tshig gi lam dang bral ba'i
139a3(mdo sde): gzugs de yang / /kye kye dge slong dag la bstan du gsol/ /kye kye zla ba shar ba bzhin du 'dir/ /me tog zla ba de ring bzhengs su gsol/ /kye kye rgyal sras bdag la thugs brtse ba/ /dbugs 'byin mdzad pa ston pa bla na med/ /kye kye mtshon dang dbyug pas
139a4(mdo sde): btab pa bzod/ /bzod pa'i stobs dang ldan zhing rab tu des/ /kye kye me tog zla mdzes thugs rje can/ /rab sbyin 'dren pa khyod ni bzhengs su gsol/ /kye kye khyod ni bzhengs la bdag la yang / /mthong bar dka' ba'i gzungs rnams bshad du gsol/ /kye kye
139a5(mdo sde): 'jig rten kun tu snang mdzad pa/ /shes rab kyi ni sgron ma dam pa'i mchog /kye kye sems can dag gi phan don la/ /brtson mdzad 'dren pa thugs rje'i stobs bcu ldan/ /kye kye me tog zla mdzes bzhengs su gsol/ /dpa' bo sems can dag gi don mdzad pa/ /kye
139a6(mdo sde): kye sems can dag ni bye ba dang / /khrag khrig rnams kyang zhi ba'i grong du khod/ /kye kye tshul khrims nor ldan blo gros che/ /mkhas pa bslabs pa'i nor gyis shin tu phyug /kye kye tshul khrims brtul zhugs rab gnas shing / /chos kyi shing gi myu gu mngon par dga'/ /
139a7(mdo sde): kye kye chos gos ngur smrig kha bsgyur 'chang / /rtag tu mngon par byung la dga' bar mdzad/ /kye kye me tog zla ba brtul zhugs mchog /rab sbyin dka' thub bzang po khyod bzhengs shig /kye kye dul ba sems can ma dul 'dul/ /rtag par dul ba'i gnas dang rjes su ldan/ /
139b1(mdo sde): kye kye dul ba rab dul rjes su bzhud/ /zhi ba dbang po rab zhi khong nas des/ /kye kye sems can nyal zhing gnyid log pa/ /chos kyi sgra yis rtag tu sad par mdzod/ /kye kye sems can bye ba khrag khrig dag /sad par bgyis nas theg pa mchog la khod/ /kye kye sbyin pa yi ni spang
139b2(mdo sde): leb la/ /brtson 'grus thag gus sbrel ba'i gru sbyor te/ /kye kye sems can rgya mtsho chen por ni/ /rab tu lhung zhing srid pas ded pa rnams/ /kye kye stobs bcu ldan pa me tog mchog /mnyan pa gdos 'dzin mkhas pa bzhengs su gsol/ /kye kye shin tu sra ba'i grur yang
139b3(mdo sde): ni/ /zhugs nas bdag dang de dag bsgral bar mdzod/ /kye kye sman pa'i dam pa brtul zhugs la/ /shin tu spyad cing rig mdzad sman pa'i mchog /kye kye ye shes rnam grol pha rol phyin/ /dam pa'i chos kyi rtsi dag sbyin mdzad pa/ /kye kye nad ni rnam pa sna tshogs kyis/ /btab
139b4(mdo sde): pa'i sems can na ba rnams gzigs nas/ /kye kye myur du bzhengs la de dag la/ /chos kyi sman rnams shin tu stsal bar mdzod/ /kye kye ye shes sman pa'i rgyal po mchog /mtshungs med ye shes 'phags shing pha rol phyin/ /kye kye nad rnams shin tu gso mdzad cing / /thugs
139b5(mdo sde): rjes sems can dag gi don kyang mdzad/ /kye kye na bar gyur pa'i sems can khams/ /'dod chags nad kyis ma lus bcom pa rnams/ /des ni sems can thams cad bde ba dang / /nad rnams med cing mya ngan 'das par 'gyur/ /kye kye mkhas pa ye shes rgya chen bslabs/ /
139b6(mdo sde): chos kyi rnga dag shin tu brdung bar mdzod/ /kye kye 'jig rten gyi ni the tsom gyi/ /'khri shing thams cad ye shes rgya mtshos chod/ /kye kye legs thos chos rnams 'dzin mdzad pa/ /rdul bral mdo sde bye ba brgya dag kyang / /'khor gyi nang du gdan la rab bzhugs la/ /mi mchog
139b7(mdo sde): mkhas pa brjod pa mdzad du gsol/ /me tog zla ba mtshan mchog brgyan pa kye/ /dpe byad bzang po brgyad cu tshang ba kye/ /dpe byad bzang po brgyad cus lus brgyan kye/ /srid pa'i mtsho rgal spros med tshur spyon kye/ /srid pa'i btson rar chud khrol bzhengs shig kye/ /ye
140a1(mdo sde): shes mchog rig tshangs pa 'dra ba kye/ /me tog zla ba thugs rje chen po kye/ /byams dang snying rje skyed la bzhengs shig kye/ /me tog zla ba khyod la gsol ba 'debs/ /dge slong dge 'dun khyod kyis ma dor bar/ /tshur gshegs dge 'dun yongs su bsdu ba
140a2(mdo sde): mdzod/ /bzhengs la nags khrod der yang gshegs sam kye/ /me tog zla ba bsam gtan dgyes pa mchog /mdza' dang mi mdza' mtshungs par byams shing phan/ /gzungs la rab tu gnas pa tshur spyon kye/ /ye shes sdong po mtshungs med khyod bzhengs shig /ri rab bzhin
140a3(mdo sde): du mi g.yo brtan pa kye/ /sangs rgyas sangs rgyas sems can mnyam yid kye/ /me tog zla ba brtul zhugs rdzogs pa kye/ /bzhengs la shing gi drung du 'tshang rgya mdzod/ /lha yi rna ba chos kyi mchog 'chang kye/ /lha yi mig mkhas ye shes rtogs pa kye/ /bzhengs te bdag la gzigs shig
140a4(mdo sde): thugs rje can/ /grags pa mtha' yas bdag gi tshig gson kye/ /'jig rten kun la phan dang don mdzad kye/ /me tog zla ba shin tu sbyin dgyes kye/ /bzhengs la myur du bdag gi re rdzogs mdzod/ /khyod 'dir dum bu dum bur ma bzhugs shig /grong 'dir skyes pa bud med tshogs rnams kyang / /khyod
140a5(mdo sde): mthong thams cad shing bzhin sa la 'gyel/ /snying skams 'gyur ba'i mya ngan rnams kyang bgyid/ /thugs rje mchog gi spyan gyis de la gzigs/ /gang gi slad du byams pa bsgoms pa dang / /ye shes shes rab thabs kyi stobs rnams dang / /khyod kyi thugs rje btang snyoms
140a6(mdo sde): dga' ba yangs/ /de dag rdzogs mdzod bzhengs shig me tog mdzes/ /lha klu lha min rdzu 'phrul chen po dang / /gnod sbyin srin po mi dang mi 'am ci/ /snyim pa me tog bdug pas bkang nas ni/ /thams cad mthong bar dga' nas lhags shing 'khod/ /drang srong chen po'i tshig
140a7(mdo sde): ni deng rtogs te/ /skye dgu'i 'dod pa gnod byed gsod pa yin/ /yid kyi nad du 'gyur ba ngan 'gro'i rgyu/ /de phyir 'dod pa'i spyod pa spang bar bya/ /dge slong bdag gis bsad pa sdig gi las/ /shin tu ma legs mi bde byas pas na/ /bdag ni mi bzad dmyal ba mnar med
140b1(mdo sde): 'gro/ /bdag la de yi mgon skyabs byed pa med/ /bdag ni rgyal po'i srid btang tshangs spyod gzhol/ /spos dang me tog byug pa rnams kyis ni/ /mchod pa dam pa rnams kyang rab tu bya/ /shin tu mdzes par mchod rten bdag gis bya/ /bu dang bu mo bud med khyim bdag dang / /blon po
140b2(mdo sde): dang ni tshong dpon de dag dang / /grong pa dang ni rgyal rigs mang po rnams/ /de dag thams cad la ni ngas bsgo ba/ /a ga ru dang tsan dan shug pa dang / /shin tu zhim pa'i spos mchog ci yod pas/ /myur du sgrom gyi snying po'i khyogs chos la/ /dge slong 'di ni bsregs pa'i cho ga gyis/ /
140b3(mdo sde): grong khyer mi kun rgyal po'i tshig thos nas/ /spos mchog dag kyang thogs nas khyogs bcas te/ /spos rab bzang po yid du 'ong las byas/ /der ni dge slong der yang bcug nas su/ /a ga ru dang tsan dan tsam pa ka/ /rgya spos spri ka de bzhin pa ta la/ /me tog dang ni phreng ba
140b4(mdo sde): byug pa dag / shin tu bzang dang 'bru mar dag gis bsregs/ /de yi rus pa sgrom ni byas par gyur/ /dge slong dag gis de yang der bsregs te/ /rgyal pos de yi mchod rten byas nas su/ /'di la ngas ni mchod pa bya zhes zer/ /me tog dang ni phreng ba byug pa dang / /gdugs
140b5(mdo sde): dang ba dan rgyal mtshan thogs nas su/ /rgyal pos der ni sil snyan stong dag dang / /bye ba khrag khrig rnams kyang len du btsud/ /nyi ma gcig la rgyal po dus gsum du/ /dge slong de yi mchod rten de drung du/ /sdig pa sngan cad cung zad ci byas pa/ /de tshe dus gsum du yang shin
140b6(mdo sde): tu 'chags/ /lo stong bye ba phrag ni dgu bcu lngar/ /nyes pa byas pa dag kyang rab bshags te/ /phyis kyang tshul khrims dam pa ma ral bsrungs/ /rnam par dag cing gtsang la dri ma med/ /lo stong bye ba phrag ni dgu bcu lngar/ /gso sbyong dag kyang de tshe rab gsos te/ /de ni
140b7(mdo sde): de tshe bdag gi lus zhig nas/ /mnar med mi bzad par ni de lhung gyur/ /'dod phyir snying rje med pa'i las byas pas/ /sdug bsngal mang po dag kyang myong bar gyur/ /sangs rgyas bye ba stong phrag dgu bcu lnga/ /de tshe de dag bdag gis ma mnyes byas/ /lo stong bye ba khrag ni
141a1(mdo sde): dgu bcu lngar/ /de yi tshe na nga ni long bar gyur/ /bskal pa bye ba khrag khrig drug cu gnyis/ /sngan chad nga yi mig kyang bcar bar gyur/ /bskal pa bye ba khrag khrig phrag stong dang / /shin tu mang bar nga yi mig phyung phrogs/ /mgo dang rna ba dang ni rkang lag kyang / /
141a2(mdo sde): bskal pa mtha' yas khrag khrig bcad par gyur/ /bskal pa dag ni bye ba khrag khrig tu/ /mir gyur pa dang skye ba gzhan du yang / /'khor ba'i sdug bsngal dag gis rab gtses shing / /sdug bsngal tshor ba yun ring myong bar gyur/ /sdig pa'i las rnams byas pas 'khor ba na/ /yun
141a3(mdo sde): ring shin tu sdug bsngal myong bar gyur/ /de phyir byang chub zhi ba su 'dod pa/ /srid pa gsum du sdig pa mi bya'o/ /rgyal po mchog gis sngon gyi las bshags kyang / /snga ma'i nyes byas rnams las de ma thar/ /mi bzad gzugs kyi las rnams sngar byas pas/ /de shi dmyal ba mi
141a4(mdo sde): bzad mnar med song / /nga yi rna ba de bzhin rkang lag bcad/ /bskal pa mtha' yas mang por sna yang bcad/ /spyod pa spyod tshe mtshon cha dbyug thogs nas/ /'debs byed nan gyis nga yi mig kyang phyung / /byang chub phyir ni mgo lag lus bcad dang / /bu dang chung ma mig dang rang
141a5(mdo sde): gi sha/ /rkang lag dga' ba'i sems kyis yongs btang yang / /sngon gyi sdig pa'i las ni zad ma gyur/ /kun dga' de ltar bskal pa mtha' yas spyod/ /sangs rgyas dpal stug dpag tu med pa mthong / /byang chub spyod mchog 'di ni spyod pa na/ /de tshe sdug bsngal 'di dag
141a6(mdo sde): sngon myong gyur/ /byang chub sems dpa' gzungs la gang gnas shing / /byams spyod rtag tu mi g.yo mi 'gul ba/ /sangs rgyas rdul sbyangs lha yi lha mchod nas/ /de dag nam yang ngan song sar mi 'gro/ /sum cu rtsa gnyis mtshan gyis go bgos pa/ /chos rje sangs
141a7(mdo sde): rgyas bdag 'gyur su 'dod pa/ /tshul khrims ma 'dres g.yo ba med par srungs/ /gzungs la rab gnas chos kyang bstan par gyis/ /nga ni de tshe rgyal po dpes byin yin/ /nga yi bu rnams phyi dus chos skyong ba/ /me tog zla mdzes pad ma bla ma yin/ /dga' byed de ni zhi ba'i rgyal
141b1(mdo sde): bar gyur/ /'jig rten gsum dpa' 'gro ba'i gnyen gcig pa/ /de bzhin gshegs pa rkang gnyis gtso bor gyur/ /skye dgu dag gi don chen mdzad nas ni/ /mar me bzhin du 'dren pa mya ngan 'das/ /bud med tshogs dang rgyal rigs mang po dang / /khyim bdag dang ni blon
141b2(mdo sde): po stobs chen dang / /tshong dpon de bzhin grong ba'i mkhar gyi rgyal/ /thams cad stobs bcu nyon mongs med par gyur/ /me tog zla mdzes kyi le'u ste sum cu rtsa drug pa'o// //de nas bcom ldan 'das kyis zla 'od gzhon nur gyur pa la bka' stsal pa/ gzhon nu de lta
141b3(mdo sde): bas na byang chub sems dpa' sems dpa' chen po ci nas bdag bla na med pa yang dag par rdzogs pa'i byang chub bde bar mngon par rdzogs par 'tshang rgya bar 'dod na/ gzhon nu byang chub sems dpa' sems dpa' chen po des chos thams cad kyi rang bzhin mnyam pa nyid rnam par spros
141b4(mdo sde): pa'i ting nge 'dzin 'di mnyan par bya/ gzung bar bya/ kun chub par bya/ bcang bar bya/ bklag par bya/ rab tu gdon par bya/ lung mnod cing kha ton du bya/ nyon mongs pa med pa'i bsgom pas mang du bsgom par bya/ gzhan la yang rgya cher yang dag par rab tu bstan par
141b5(mdo sde): bya'o/ /tshul khrims kyi phung po la yang rab tu gnas par bya'o/ /de nas yang bcom ldan 'das kyis de'i tshe tshigs su bcad pa 'di dag gsungs so/ /byang chub sems dpa' tshul khrims tshogs gnas shing / /bdag la phan sems spyad pa gang spyod pa/ /mngon dga'i
141b6(mdo sde): sangs rgyas zhing du myur song nas/ /bzod pa des thob chos kyi rgyal por 'gyur/ /de phyir gnod sems med cing kun 'thun gyis/ /thams cad rtag tu yid du 'ong bar bgyis/ /dpal stug sangs rgyas dpag med mthong nas ni/ /byang chub reg nas chos kyi bdag por
141b7(mdo sde): 'gyur/ /de phyir phan yon mchog 'di thos nas ni/ /dge slong tshul khrims mchog dang ldan mthong na/ /mkhas pas g.yo med rtag tu bstan par bya/ /ring por mi thogs ting 'dzin 'di 'thob 'gyur/ /gal te gter rnams dpag med tshad kyang med/ /rin chen sna bdun nor bus
142a1(mdo sde): gang gyur pa/ /de bzhin zhing rnams gang gA'i bye ma snyed/ /nor bu rin po che yis gang ba rnams/ /byang chub sems dpa' sbyin la mos pa yis/ /nyin mtshan re rer sbyin pa 'di dag byin/ /de bzhin bskal pa gang gA'i bye ma snyed/ /rgyun mi 'chad par sbyin pa byin
142a2(mdo sde): pa bas/ /byang chub sems dpa' gang gis ting 'dzin 'di/ /thos nas bde gshegs mdzod mchog 'dzin byed pa/ /bsod nams phung po des ni gang bzung ba/ /sbyin pa de kun de yi char mi phod/ /mi gang rjes su 'thun la dad pa dag /ting 'dzin rdul bral mchog 'di 'dzin pa ni/ /
142a3(mdo sde): bsod nams phung po dpe med mchog 'di yin/ /ye shes mdzod de dpag med 'byung gnas so/ /ting 'dzin rdul bral zhi ba 'di bzung na/ /byang chub sems dpa' de ni nor chen 'gyur/ /rgya mtsho chen po bzhin du thos pa'i gter/ /de la bsod nams tshad yod yong mi 'gyur/ /chos
142a4(mdo sde): kyi mchog rnams bsam gyis mi khyab pas/ /shin tu rgyas byas byang chub sems dpar brjod/ /ting 'dzin 'di ni su dag ston byed pa/ /de ni nam yang byang chub the tshom med/ /bsod nams phung po mchog dang gang ldan zhing / /gang la tshad med bsam gyis mi khyab pa/ /'jig
142a5(mdo sde): rten slob dpon sangs rgyas rnam par 'dren/ /rang byung thugs rje chen po ma gtogs par/ /de yi 'og tu sems can su dag kyang / /stong chen 'di ni bsod nams phung po dang / /mtshungs med bsam gyis mi khyab ye shes kyis/ /mnyam par gyur pa nam yang yong med do/ /
142a6(mdo sde): ting 'dzin 'di ni thos nas 'dzin pa dang / /klog cing yongs su chub par byed pa dang / /mtshungs med sangs rgyas byang chub tshol ma gtogs/ /de yi ye shes mtshungs pa med par 'gyur/ /ting 'dzin 'di ni bzung zhing bklags pa yis/ /bsod nams phung po ji snyed bsags
142a7(mdo sde): pa yang / /gzhon nu ji ste chos de gzugs yod na/ /'jig rten khams mang 'dir yang shong mi 'gyur/ /gzhon nu de phyir byang chub sems dpa' gang / /'das dang 'byung ba'i de bzhin gshegs pa dang / /sangs rgyas thams cad mchod par 'dod pa yis/ /ting 'dzin
142b1(mdo sde): 'di ni gzung zhing bklag par gyis/ /de bzhin gshegs pa'i byang chub 'di yin te/ /gzhon nu nga yi tshig la dad par gyis/ /de bzhin gshegs pa gyi tshig mi gsung / /'di 'dra'i sems can du smra ba med/ /sngon gyi bskal pa brgya phrag bsam yas su/ /byang chub
142b2(mdo sde): spyad pa mchog 'di rab spyod cing / /ting 'dzin 'di ni yongs su tshol ba'i phyir/ /ngas ni bdag tu lta ba 'dir sbyangs so/ /de phyir chos kyi mdzod 'di mnyan par gyis/ /'di las mdo sde bye ba khrag khrig 'byung / /'di ni bsod nams phung po bsam yas yangs/ /'dis ni
142b3(mdo sde): sangs rgyas ye shes myur du 'thob/ /mkhas pa 'jigs med de dag gang ston pa/ /'di ni mdo sde kun gyi dam pa'i mdo/ /dge ba bsam gyis mi khyab 'byung gnas te/ /chos de rnams la mtha' thug rnyed mi 'gyur/ /stong chen dag ni bcad cing bshig nas su/ /rdul gyi tshogs
142b4(mdo sde): rnams bgrang bar nus na yang / /mdo sde brgya phrag bsam yas tshad med pa/ /rgyun mi chad par de stong bgrang mi nus/ /sangs rgyas zhing gi sems can thams cad kyi/ /phyi nang rgyu ba'i dbugs ni bgrang nus kyang / /ting 'dzin 'di la gnas nas gang ston pa/ /mdo
142b5(mdo sde): sde de dag mthar thug nus mi 'gyur/ /sangs rgyas zhing ni gang gA'i bye ma snyed/ /'gro ba der yang sems can gang skyes pa/ /de dag sems ni bgrang bar nus kyang srid/ /rtag ston mdo sde de dag bgrang mi nus/ /rgya mtsho chen po'i bye ma ci yod dang / /klung dang mtshe'u
142b6(mdo sde): dang gshong gi bye ma dag / bskal pa bye ba dag gis bgrang nus kyang / /de dag 'chad pa'i mdo sde mtha' yas so/ /sangs rgyas zhing ni bye ba mang po na/ /chu yi phung po rtag 'dug ci yod pa/ /brgya tshal skra yi rtse mos bgrang nus kyang / /de yi dbyangs kyi yan lag kun mi 'grangs/ /
142b7(mdo sde): gang sngon 'dir ni sems can ci 'byung ba/ /rang gi lus la snying por 'dogs pa rnams/ /bskal pa bye ba mang pos bgrang nus kyang / /de dag mdo sde sgrub pa shes mi nus/ /phyogs bcu dag na sems can ci yod pa/ /srog chags kun gyi sgra skad bgrang nus kyang / /de dag rtag tu mi
143a1(mdo sde): 'chad ston pa yi/ /mdo sde de dag bgrang bar yong mi nus/ /chos rnams thams cad bstan par rab shes shing / /nges pa'i tshig dang bstan pa tshig don mkhas/ /gtan la bab pa'i yang dag tshul la bslabs/ /blo gros yangs shing rtag dga' shes rab can/ /yangs
143a2(mdo sde): pa'i don sems rab tu phye ba'i blo/ /bsam dang mi bsam pa yang rtag tu shes/ /dbyangs kyi rang bzhin rgya chen thams cad rig /sgra dbyangs de dag ston kyang chags mi 'gyur/ /thogs med de ni chos smrar brjod pa ste/ /'gro ba kun la ston kyang chags mi 'gyur/ /dri ba nges par bstan
143a3(mdo sde): pa brgya la mkhas/ /de ltar de yis don dam rab tu rtogs/ /mdo sde gcig gis phyogs kyang bye ba snyed/ /bsam gyis mi khyab des ston chags pa med/ /chags med ston pa tshig gi don la mkhas/ /'khor gyi nang du de 'chad chags mi 'gyur/ /ting 'dzin 'di la legs par gang gnas
143a4(mdo sde): pa/ /byang chub sems dpa' de ni g.yo ba med/ /chos la stobs bskyed bye brag thob pas ni/ /srog chags bye ba mang po'i don de byed/ /ji ltar ri rab mi g.yo mi 'gul te/ /rlung rnams kun gyis 'gul bar mi nus pa/ /de bzhin dge slong chos smra mkhas pa yang / /pha rol rgol
143a5(mdo sde): ba kun gyis bskyod mi nus/ /stong chen gyi ni 'jig rten khams 'di na/ /ri gang mi g.yo bar ni brjod pa rnams/ /de dag rlung gis rab tu bskyod nus kyang / /stong pa'i chos gnas dge slong bskyod mi nus/ /su dag stong pa nyid la rtag brtson pa/ /sangs rgyas gnas su nges pa de yin te/ /
143a6(mdo sde): gtan la bab pa stong pa'i chos rab shes/ /de ni rgol ba kun gyis dkrug mi nus/ /phas kyi rgol ba dag gis mi bskyod cing / /smra ba thams cad kyis kyang zil mi non/ /ting 'dzin zhi ba 'di ni bstan byas na/ /zil gyis mi non smad pa med par 'gyur/ /ting 'dzin zhi ba 'di ni bshad
143a7(mdo sde): byas na/ /de yis stong nyid rtogs par khong du chud/ /de ni chos rnams kun la nem nur med/ /ye shes mtha' yas dag la khor mor gnas/ /ting 'dzin 'di ni bzung zhing bklags pa na/ /stobs dang byang chub yan lag rnyed mi dka'/ /yang dag rig dang rdzu 'phrul bsam mi khyab/ /
143b1(mdo sde): de la mngon par shes pa rnyed mi dka'/ /mtha' yas ye shes rgyal ba mthong ba yang / /srid par grub pa dag ni rnyed mi dka'/ /sangs rgyas bye ba khrag khrig bsam mi khyab/ /ting 'dzin 'di 'chang de yis mthong bar 'gyur/ /de ni rgyal ba de dag thams cad las/ /ting 'dzin zhi ba
143b2(mdo sde): 'di yang thos 'gyur te/ /yang dag rig dang dbang gi pha rol phyin/ /sangs rgyas ye shes mchog dang ldan par 'gyur/ /stong chen gyi ni 'jig rten khams 'di dag /lha rdzas nor bu rin chen bzang mchog gis/ /'og nas bzung ste srid pa'i rtse mo'i bar/ /nor bu rin chen dag gis
143b3(mdo sde): gang gyur dang / /zhing yang mtha' yas rnam mang ji snyed pa/ /'dzam bu'i chu bo'i gser bkram gang ba kun/ /sa yi 'og nas srid pa'i rtse mo'i bar/ /thams cad rgyal ba'i mchog la sbyin pa byin/ /sems can rnam pa mang po ji snyed pa/ /bskal pa mtha' yas mang por sbyin pa byin/ /
143b4(mdo sde): sangs rgyas rnams la khor mor mi chad byin/ /byang chub 'dod phyir byin pa'i sbyin tshogs la/ /dge slong gang dag stong nyid mngon dga' zhing / /stobs bcu la ni thal sbyar phyag 'tshal na/ /byang chub sems dpa' stong nyid mngon dga' la/ /sbyin pa'i phung po snga mas char mi 'phod/ /
143b5(mdo sde): bsod nams ldan pa'i mi des de rnyed nas/ /sangs rgyas byang chub mtshungs med tshol ba'i phyir/ /dad pa rgya cher bskyed nas sbyin pa byin/ /de yi dpe 'di skyes bu dam pas bstan/ /su dag ting 'dzin dam pa'i mchog 'di las/ /tshig bzhi'i tshigs bcad sems dga' 'dzin pa yang / /
143b6(mdo sde): de yi bsod nams phung po bsags pa la/ /sbyin pa de kun brgya yi char mi phod/ /ting 'dzin rdul bral zhi ba ma thos par/ /phan byed byang chub sems dpas sbyin byin kyang / /thos pas sangs rgyas ye shes myur thob ltar/ /de tsam sangs rgyas ye shes myur mi 'thob/ /gang gis zhing
143b7(mdo sde): mchog sa 'di thob nas su/ /rdul bral ting 'dzin stong pa'i rigs 'di ni/ /byang chub sems dpa' dga' bas rtogs byed pa/ /des ni sangs rgyas ye shes myur du 'thob/ /gang gis 'di lta bu yi gter rnyed pa/ /zhing rnams mtha' yas gang gA'i bye ma snyed/ /de dag lha dang de bzhin mi rnams kyi/ /nor bu
144a1(mdo sde): rin po che yis gang bar gyur/ /byang chub sems dpas ting 'dzin 'di thob ste/ /rtag tu chub par byed cing mi ngoms pa/ /thul bar dka' zhing mdzod rnams shin tu mang / /nor yang mang zhing rin chen nor dang ldan/ /ji ltar ting 'dzin rdul bral 'di thob nas/ /byang chub sems dpa' dga' zhing rangs pa
144a2(mdo sde): ltar/ /rgyal srid shin tu 'byor cing rgyas thob kyang / /mkhas pa de dag nam yang dgar mi 'gyur/ /de dang de dag sangs rgyas kun mkhyen gyi/ /chos rnams rtag tu 'dzin par byed pa yin/ /zad pa'i mthar thug dus su gyur pa'i tshe/ /chos kyi tshul mchog rgya cher 'dzin par 'gyur/ /chos kyi mdzod 'chang
144a3(mdo sde): blo gros chen po 'chang / /thams cad mkhyen pa'i mdzod kyang 'chang ba yin/ /de dang de dag sems can bye stong dang / /khrag khrig chos kyi dbyangs kyis mgu bar byed/ /de dag tshul khrims nor ldan blo gros can/ /skyes bu de dag bslabs pa'i nor gyis phyug /de dang de dag tshul khrims brtul zhugs
144a4(mdo sde): gnas/ /mngon dga' chos kyi sdong po'i myu gu yin/ /de dag chos gos ngur smrig rin chen 'chang / /khyim nas 'byung la rtag tu dga' bar byed/ /de dag sems can phan phyir mnyam pa med/ /thams cad mkhyen pa nyid la rab tu zhugs/ /de dag dul ba sems can ma dul 'dul/ /rtag par dul
144a5(mdo sde): ba'i gnas dang rjes su ldan/ /de dag dul zhing rab dul rjes su song / /zhi ba'i dbang po rab tu zhi ba yin/ /de dag sems can nyal ba gnyid log pa/ /rtag tu chos kyi skad kyis sad par byed/ /sems can dag ni sad par byas nas su/ /rin chen chos bzang mchog la 'god par byed/ /de
144a6(mdo sde): dang de dag sbyin pa'i bdag po yin/ /khor mor rtag tu gtong la brkyang ba ste/ /mkhas pa de dag 'jungs dang 'grogs mi byed/ /gtong ba chen po dag la rtag tu dga'/ /de dag sems can dbul zhing sdug bsngal rnams/ /mthong nas longs spyod kyis kyang tshim par byed/ /de dag sems can bde
144a7(mdo sde): zhing phan pa'i phyir/ /thams cad mkhyen pa nyid la rtag par zhugs/ /de dag ye shes rtag tu bslabs pa ste/ /chos kyi rnga yang rgya cher shin tu rdung / /skye bo kun gyi the tshom 'khri shing gcod/ /rtag par ye shes la yang rab tu zhugs/ /de dag legs thos chos 'dzin rdul bral ba/ /'khor gyi
144b1(mdo sde): nang du stan la 'dug nas su/ /mkhas pa blo gros 'chang ba de dag ni/ /mdo sde bye ba brgya dag rab tu ston/ /de dang de dag mang du thos pa yin/ /thos pa 'dzin pa sangs rgyas chos rnams 'dzin/ /chos kyi mdzod rnams shin tu 'dzin byed de/ /thub pa'i chos kyi gter la dga' ba yin/ /de dang de dag shes rab
144b2(mdo sde): yangs pa yin/ /dga' ba dag kyang rgya cher rtag tu skyed/ /zhib cing 'byung bar 'gyur ba blta dka' ba/ /zhi ba'i chos mchog rnams kyang rab tu ston/ /de dag chos dang chos min shes pa ste/ /des shing blo gros ldan pa chos la gnas/ /chos kyi rgyal srid rab tu ston byed cing / /mtshungs med chos kyi
144b3(mdo sde): mchog la rtag tu spyod/ /de dag chos kyi mchog la lhur byed de/ /bla ma la yang ri mo byed par gnas/ /chos kyi grong khyer mchog la gnas pa ste/ /blo gros ldan pa chos kyi rgyal mtshan sgreng / /de dag dregs shing rgyags pa'i sems can rnams/ /rtag tu bag med pa la gnas pa mthong / /rab tu ma
144b4(mdo sde): rungs log pa'i lam song zhing / /'khor ba'i lam la gnas pa mthong nas ni/ /de la byams dang snying rje rgya cher bskyed/ /dga' dang btang snyoms dag la'ang rab gnas te/ /de dag la ni yan lag brgyad ldan pa/ /lam mchog zhi ba blta dka' rab tu ston/ /de dang de dag legs byas chos kyi gru/ /
144b5(mdo sde): bshams nas 'khor ba'i rgyun tu song ba dag /rgya mtsho chen por lhung zhing khyer ba yi/ /sems can mang po dag ni sgrol bar byed/ /byang chub yan lag stobs dang dbang po yis/ /go bgos dam pa'i chos kyi grur zhugs nas/ /pha rol 'gram bde rtag tu 'jigs med par/ /khor mor sems
144b6(mdo sde): can rnams kyang 'god par byed/ /de dag sman pa'i gtso bo dka' thub la/ /shin tu spyad pa rig byed sman pa'i mchog /rig pa ye shes rnam grol pha rol phyin/ /dam pa'i chos kyi rtsi yang sbyin par byed/ /nad ni rnam pa mang pos btab pa yi/ /sems can na ba dag kyang mthong nas su/ /de dag la ni
144b7(mdo sde): chos kyi bkru sman gtong / /chos rnams kyis ni de dag gso ba byed/ /de dag smra ba pha rol rgol ba 'joms/ /'jig rten dbang po tshig gi dbang phyug ldan/ /shes bya kun la 'od byed blo gros 'chang / /ye shes dam pa'i sa la rab tu gnas/ /dpa' bo ye shes stobs ldan stobs 'joms pa/ /ye shes
145a1(mdo sde): ldan pa dag gis yang dag bsngags/ /sems can bye ba khrag khrig mang po dag /chos la gnas nas shes pas mgu bar byed/ /de dang de dag bdag po ded dpon te/ /gsal ba sems can rnams kyi skyabs 'dod pa/ /sems can rin chen lam la rmongs gyur cing / /rtag tu bdud kyi snying
145a2(mdo sde): zhugs mthong nas ni/ /de dag la yang lam mchog zhi zhing bde/ /rtag par mya ngan 'das pa rab tu ston/ /mkhas pa dag ni ye shes lam de yis/ /sems can mang po bye brgya 'dren par byed/ /de dang de dag gnas dang rten du 'gyur/ /skyabs dang mig dang sgron ma byed pa yin/ /'jigs pa rnams
145a3(mdo sde): la mi 'jigs rab tu sbyin/ /skrag pa rnams kyang rtag tu dbugs 'byin byed/ /de dag sems can shin tu sdug bsngal dang / /dmus long gyur pa 'di dag rig nas ni/ /yang dag tshul bslabs rin chen chos rnams kyis/ /chos kyi snang ba dag kyang byed par 'gyur/ /'jig rten na ni bzo mchog ci yod
145a4(mdo sde): pa/ /bzo bo byed pas sems can phan 'gyur zhing / /gang gis sems can rtag tu bder 'gyur ba/ /bzo yi rnam pa de dag shin tu bslabs/ /su dag byang chub tu ni mngon zhugs te/ /blo gros ldan zhing 'jig rten mig sbyin pa/ /bslabs pa rnams la mchog gi pha rol phyin/ /mkhas rab 'jig rten
145a5(mdo sde): na yang ngo mtshar thob/ /sangs rgyas dag gi chos mchog thos pa yis/ /mtshungs pa med pa ngoms par yong mi 'gyur/ /tshul khrims bzod dang ting 'dzin pha rol phyin/ /zab mo yi ni chos rnams shin tu thos/ /de dag zhi ba rin chen chos rnams ni/ /gzhan la ston pas ngoms par mi 'gyur te/ /
145a6(mdo sde): thar ba'i thabs kyi char yang rab 'bebs shing / /chos kyis skyes bu dag ni tshim par byed/ /de yi drung du sems can mang po ni/ /chos 'dod mkhas pa ji snyed lhags nas su/ /chos mchog bzang po dam pa rin po che/ /drang zhing gsal ba'i lam rnams mnyan snyam pa/ /de dag blo gros 'chang bas
145a7(mdo sde): the tshom bcad/ /chos kyis de dag shin tu mgu bar byed/ /tshul khrims bzod dang ting 'dzin pha rol phyin/ /sems can rnams kyi bsam pa rab tu shes/ /ye shes ldan zhing ye shes mchog rab kyi/ /pha rol phyin pa sems can bsam la mkhas/ /sems can pha rol sems dang spyod pa dang / /gang
145b1(mdo sde): dag gtam ni ci 'dra'i chos brjod pa/ /ye shes gtam ni brjod la gang dag gis/ /sems can khrag khrig chos mchog mig thob 'gyur/ /de dag ye shes bye brag pha rol phyin/ /lam rnams kyang ni nye bar ston par byed/ /mkhas pa de dag gi ni sems rnams kyang / /bdud rnams bye ba stong gis yong mi
145b2(mdo sde): shes/ /ji ltar nam mkha' la ni bya song ba/ /de yi rjes ni gang du'ang shes mi nus/ /ye shes stobs ldan dul zhing rab tu zhi/ /zhi ba 'phags pa'i ye shes dag la gnas/ /dpa' bo khyu mchog bdud rnams thams cad bcom/ /byang chub zhi ba mngon par 'tshang yang rgya/ /rtag tu rdzu 'phrul dag gi pha
145b3(mdo sde): rol phyin/ /zhing yang brgya phrag mang por 'gro bar byed/ /sangs rgyas mang po bye ba khrag khrig mthong / /ji bzhin gang gA yi ni bye ma snyed/ /de yi mig kyang thogs par mi 'gyur te/ /phyogs bcu dag gi gzugs mang mthong bar 'gyur/ /ji snyed phyogs bcu yi ni srid pa na/ /sems can yod
145b4(mdo sde): dgu de dag 'dren par gyur/ /bskal pa bye ba brgya phrag mang por ni/ /de dag de yi phan yon kun brjod cing / /spobs pa yi ni rab tu bshad mdzad kyang / /sngon gyi spyod pa'i bsngags pa zad mi nus/ /ting 'dzin mtshungs med rdul dang bral ba 'di/ /skyes bu su gang 'dzin par byed pa ni/ /
145b5(mdo sde): sangs rgyas dag gi nor rnams mi zad de/ /shin tu rgya che ye shes rgya mtsho bzhin/ /tshul khrims kyi phung po nges par bstan pa'i le'u ste sum cu rtsa bdun pa'o// //de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub
145b6(mdo sde): sems dpa' sems dpa' chen po ngo mtshar dang / /rmad du byung ba'i byang chub sems dpa'i chos 'di dag dang / gzhan yang tshad med pa 'dod pa dang / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas chos thams cad kyi rang bzhin
145b7(mdo sde): mnyam pa nyid rnam par spros pa'i ting nge 'dzin 'di mnyan par bya/ gzung bar bya/ kun chub par bya/ bcang bar bya/ bklag par bya/ rab tu gdon par bya/ lung mnod cing kha ton du bya/ nyon mongs pa med par bsgom pas bsgom par bya/ gzhan la yang rgya cher rab tu bstan
146a1(mdo sde): par bya/ des bzod pa'i stobs bsgom par bya/ bzod pa bsten par bya/ mang du bya/ chos la don du gnyer ba dang / chos 'dod pa dang / chos yongs su 'dzin pa dang / chos dang rjes su 'thun pa'i chos la zhugs par bya'o/ /sangs rgyas mchod pa la mngon par
146a2(mdo sde): brtson par bya'o/ /des gnas gsum la brtson par bya ste/ gsum gang zhe na/ 'di lta ste/ nyon mongs pa zad pa dang / bsod nams kyi zhing du gyur pa dang / sangs rgyas kyi ye shes 'dod pas dge ba'i rtsa ba rnams bskyed par bya'i 'jig rten gyi bde ba la reg par
146a3(mdo sde): 'dod pa'i phyir ni ma yin te/ gnas gsum po de dag la mngon par brtson par bya'o/ /de nas bcom ldan 'das kyis de'i tshe zla 'od gzhon nur gyur pa la don 'di nyid bstan pa'i phyir sngon byung ba'i gtam bstan pa 'di dag tshigs su bcad pa'i dbyangs kyis yang dag par
146a4(mdo sde): rab tu bstan to/ /bskal pa stong du ji ltar ngas spyad pa/ /gzhon nur gyur pa nga las mnyan par gyis/ /ting 'dzin bzang po dam pa 'di tshol phyir/ /sangs rgyas dag ni stong phrag brgya yang mchod/ /de ltar bskal pa 'das pa bsam yas su/ /zhing brgya yi ni bye ma ci yod pa/ /dper
146a5(mdo sde): bsten de snyed 'das par gyur pa na/ /tshogs kyi dbang phyug ces bya rgyal ba byung / /bye ba stong phrag drug cu mi nyung ba/ /rgyal ba de yi tshogs ni byung gyur te/ /thams cad zag pa med cing nyon mongs zad/ /rnam thar brgyad la gnas pa'i bsam gtan pa/ /de yi dus na sa 'di thams
146a6(mdo sde): cad kyang / /bde zhing lo legs 'khrug pa med par gyur/ /mi rnams thams cad skyid cing bde dang ldan/ /mi yi bde ba dag gis rgyas par gyur/ /thams cad bsod nams stobs dang ldan pa ste/ /blta na sdug cing de bzhin dga' bar gyur/ /thams cad phyug cing nor mang
146a7(mdo sde): 'byor ba ste/ /lus ni lha yi bde dang ldan par gyur/ /des shing brtul zhugs bzang la nyon mongs chung / /bzod pa'i stobs la dpa' zhing byad gzugs bzang / /lha yi gnas na lha yi sras po bzhin/ /tshul khrims yon tan 'chang zhing blo gros ldan/ /de yi dus na sa
146b1(mdo sde): bdag byung ba ni/ /rgyal po me tog mchog ces bya ba yin/ /de yi bu yang lnga brgyar tshang bar byung / /dran dang ldan zhing rtogs dang ldan par gyur/ /rgyal po'i bu de yis kyang rgyal ba yi/ /skyed mos tshal brgya stong phrag drug cu dag /thams cad me tog 'bras bus brgyan pa yang / /
146b2(mdo sde): thugs rje ldan pa de la rab tu phul/ /skyed mos tshal ni brgya stong sna tshogs dang / /'chag sa mal stan bzhugs gnas stong rnams dang / /chos gos kyang ni bye ba brgya stong gis/ /'chag sa bzhugs gnas rnams su gding ba byas/ /de ltar rnam pa du ma stong dag dang / /dge
146b3(mdo sde): sbyong dag gi longs spyod ji snyed pa/ /rgyal ba'i bu ni shin tu yid dad pas/ /bde gshegs de la thams cad nye bar phul/ /rgyal po de yang dge ba'i las bcu yi/ /lam la rab tu gnas par gyur nas su/ /skye bo srog chags khrag khrig brgya stong gis/ /mdun du bdar te
146b4(mdo sde): 'dren pa lta bar song / /me tog dang ni byug pa bdug pa dang / /gdugs dang rgyal mtshan sil snyan thogs nas su/ /rgyal ba de la de yis mchod byas te/ /thal mo sbyar nas spyan sngar 'dug par gyur/ /lha dang mi dang lha min gnod sbyin dang / /dge slong stong yang de tshe dga' bar gyur/ /
146b5(mdo sde): rgyal ba mchod pa 'di ni lung ston tam/ /mi yi dbang po legs par chos gsung ngam/ /rgyal po'i bu de yi ni bsam pa dang / /bla med sems kyang rang byung mkhyen nas ni/ /mos pa'i gnas la pha rol phyin pa yis/ /de la ting 'dzin zhi ba 'di bshad do/ /gang tshe bde bar gshegs pas
146b6(mdo sde): gsung phyung ba/ /de tshe nags tshal bcas pa'i sa yang g.yos/ /nam mkha' las ni me tog char kyang bab/ /sa las pad ma brgya dag byung bar gyur/ /ston pa don gyi tshig la rab bslabs pas/ /bsam pa mkhyen nas 'dren pas lung bstan te/ /mi yi dbang pos ting 'dzin zhi ba
146b7(mdo sde): bshad/ /de yi don tshig rnams kyang mnyan par gyis/ /srid pa thams cad srid pa med pa ste/ /kun brtags gsog dang smig rgyu 'dra ba yin/ /sgyu ma ji bzhin glog dang sprin 'dra ste/ /stong g.yo bdag dang sems can srog kun med/ /gzod ma nas ni stong zhing ma 'ongs chos/ /song ba
147a1(mdo sde): med cing gnas med gnas kyis dben/ /sgyu ma'i rang bzhin rtag tu snying po med/ /thams cad dag cing rnam dag nam mkha' bzhin/ /mi sngo mi ser dkar po ma yin te/ /ming ni gsog gyur sgra yi rang bzhin yin/ /sems ni dben zhing sems med rang bzhin te/ /skad cig yin pas thams cad sgra dang bral/ /
147a2(mdo sde): bshad pa na yang yi ge 'pho ba med/ /ma bshad na yang yi ge 'grib mi 'gyur/ /yi ge dag ni phyogs su'ang mi 'gro ste/ /yi ge gang nas kyang ni 'ongs ma yin/ /yi ge mi zad zad cing 'gags pa ste/ /bshad par byas sam bshad par ma byas kyang / /yi ge 'di dag rtag par
147a3(mdo sde): mi zad brjod/ /gang gis yongs shes de yang zad mi 'gyur/ /chos ni stong phrag brgya dag rab brjod nas/ /sangs rgyas brgya stong dag ni gang 'das pa/ /chos kyang ma zad yi ge'ang zad ma gyur/ /skye ba yang med de phyir mi zad pa/ /gang gis mi zad chos rnams rab shes pa/ /rtag
147a4(mdo sde): tu mi zad pa yi chos shes pas/ /mdo sde brgya stong dag ni bshad byas kyang / /chos rnams thams cad yi ge med par shes/ /rgyal ba'i chos ni gang dag rab ston pa/ /de yang mi zad pas na mi mthong ste/ /chos 'di snga nas bdag med sems can med/ /de dag rab tu ston kyang zad mi
147a5(mdo sde): 'gyur/ /mkhas pa de ni tshig kun smra byed kyang / /tshig gis sems ni 'phrogs par mi 'gyur te/ /tshig rnams thams cad ri yi brag ca bzhin/ /de phyir nam yang tshig la chags mi 'gyur/ /de ni sgyu ma'i tshig gis chos ston te/ /tshig de thams cad de yi mod la 'gags/ /
147a6(mdo sde): tshig de yi ni mtshan nyid ci 'dra ba/ /chos rnams kun kyang mtshan nyid de 'drar gyur/ /chos kun mtshan gzhi med cing mtshan gzhi bral/ /thams cad mtshan med mtshan nyid rnam par dag /rtag tu dben zhing gtsang ba nam mkha' bzhin/ /mdor na de dag bgrang bar nyer mi 'gyur/ /
147a7(mdo sde): 'dus byas 'dus ma byas kun dben pa ste/ /drang srong de dag la ni rnam rtog med/ /'gro ba kun tu 'dus ma byas thob pas/ /lta ba dag las khor mor rnam par dben/ /gang dag 'di 'dra'i chos rnams shes pa ni/ /rtag tu ma chags mi gtum ma rmongs te/ /de yi sems ni rang
147b1(mdo sde): bzhin mnyam par bzhag / de ni ting 'dzin stobs can stobs dang ldan/ /brag phug ri dang gcong rong klung rnams su/ /rkyen gyis ji ltar brag ca 'byung ba ltar/ /de bzhin 'dus byas 'di kun rig par gyis/ /'jig rten thams cad sgyu ma smig rgyu bzhin/ /gang du ting 'dzin zhi ba 'di
147b2(mdo sde): bshad pa/ /yon tan chos su gyur pa shes rab stobs/ /drang srong ye shes stobs kyis mngon par shes/ /tshig ni thabs mkhas pa yi nges pa'i tshig /brtags pa tsam du brtags nas brjod pa yin/ /'khor ba la ni mtha' ma mi rnyed de/ /gang dag sngon byung mtha' ni mtshan
147b3(mdo sde): nyid med/ /ma 'ongs dus kyang shes par bya ba'i phyir/ /las dang bya bas de ltar zhugs gyur te/ /rab dang tha ma dag tu'ang 'byung bar 'gyur/ /chos rnams rtag tu dben zhing rang bzhin stong / /thams cad bdag med par yang shes par gyis/ /kun rdzob tu ni rgyal bas
147b4(mdo sde): chos bshad de/ /'dus byas 'dus byas ma yin de ltar ltos/ /yang dag nyid du bdag dang mi med de/ /'gro ba kun gyi mtshan nyid de 'dra'o/ /dge dang nag po'i las rnams mi 'jig ste/ /bdag gis byas pa dag ni myong bar 'gyur/ /las kyi 'bras bu 'pho bar
147b5(mdo sde): mi 'gyur te/ /rgyu med par yang myong bar mi 'gyur ro/ /srid pa thams cad sgyu ma dbang med pa/ /gsog dang gsob tu gyur pa dbu ba bzhin/ /sgyu ma smig rgyu lta bur rtag tu stong / /sgra yis de bshad de dag dben pa yin/ /de ltar rnam par rig pa rlom sems med/ /tshul
147b6(mdo sde): khrims la yang chags pa med pa'i sems/ /bzod pa'i stobs kyis cung zad mi rtog ste/ /de ltar spyod pa mnyam par gzhag par 'gyur/ /rgyal po des ni ji tsam chos rig pa/ /de tsam du ni rgyal ba des bshad de/ /rgyal pos rgyal ba'i chos 'di thos nas ni/ /'khor
147b7(mdo sde): dang bcas pas bslab pa yang dag bzung / /rgyal po'i bu des ting 'dzin 'di mnyan nas/ /dga' zhing yi rangs tshig kyang 'di skad smra/ /shin tu legs par ting 'dzin 'di bshad de/ /khyod kyi zhabs la bdag ni phyag 'tshal lo/ /der yang srog chags stong phrag brgyad cu dag /
148a1(mdo sde): yang dag don dam nges par bstan pa 'di/ /chos kyi rang bzhin bzang po 'di thos nas/ /de dag mi skye ba yi bzod pa thob/ /skyes bu la ni skye dang 'gag pa med/ /de bzhin chos 'di rtag tu snga nas dben/ /de ltar rab shes yongs su mi 'bri ste/ /rgyal pos mi skye bzod
148a2(mdo sde): pa thob par gyur/ /de tshe rgyal pos rgyal srid rnam spangs te/ /rgyal ba de yi bstan la rab tu byung / /rgyal po'i sras kyang lnga brgya mi nyung ba/ /de dag kun kyang rjes su rab tu byung / /rgyal po sras dang bcas pa rab byung nas/ /de tshe srog chags mang po stong gzhan yang / /bde bar gshegs
148a3(mdo sde): pa'i drung du rab tu byung / /rgyal ba de la chos rnams tshol bar byed/ /lo ni brgya phrag nyi shur yongs tshang bar/ /rgyal ba des ni chos rnams rab tu bshad/ /rgyal po bur bcas skye bor bcas pa yis/ /lo yang brgya phrag nyi shur chos rnams spyad/ /de nas dus kyang gzhan du gyur
148a4(mdo sde): pa'i tshe/ /rgyal ba de yang yongs su mya ngan 'das/ /rgyal ba'i nyan thos rnams kyang 'das par gyur/ /de yi chos rnams kyang ni nyung bar gyur/ /de tshe rgyal po de yi bu yod pa/ /bsod nams blo gros dad cing dang ba ste/ /de yi khyim du nyer 'gro dge slong yod/ /des ni ting 'dzin zhi ba
148a5(mdo sde): 'di yang bshad/ /de ni 'jam zhing mnyen par gyur pa ste/ /srog chags brgya stong dag gis bkur sti byas/ /lha yang bye ba brgya dag phyir 'brang zhing / /grong du 'ongs nas bsngags pa rjod par byed/ /de ni dran dang ldan zhing rtogs par ldan/ /brtul zhugs bzang zhing des pa tshul khrims
148a6(mdo sde): dga'/ /dbyangs kyang snyan cing mi rtsub 'jam pa ste/ /khams rnams shes pa'i dbang mchog rab tu thob/ /dge slong de ni snyan pa'i 'od ces bya/ /chos gos bye ba brgya yang rab tu rnyed/ /de yi bsod nams stobs ni mi bzod pas/ /de tshe dge slong stong dag phrag dog skyes/ /bsod nams stobs dang
148a7(mdo sde): gzugs kyi stobs rnams dang / /ye shes stobs dang rdzu 'phrul stobs rnams dang / /tshul khrims stobs dang ting 'dzin stobs rnams dang / /chos kyi stobs kyis dge slong yang dag 'phags/ /skye bo'i yid du 'ong zhing phangs pa ste/ /dge slong dge bsnyen dang ni dge slong ma/ /rgyal ba'i bstan la sems
148b1(mdo sde): can gang dad pa/ /de dag gis ni mchod cing bkur ba yin/ /rgyal po'i bu ni der yang gang byung ba/ /bsod nams blo gros rtag tu dad mos te/ /dge slong mang po yid 'khrug rig nas ni/ /slob dpon de la srung ba byed du btsud/ /srog chags dag ni stong phrag lnga brgya rnams/ /go bgos mtshon cha
148b2(mdo sde): ral gri dbyug thogs pa/ /de dag gis ni dge slong rtag tu bskor/ /yang dag spyod pa mu med 'chad cing smra/ /de ni 'khor la chos rnams rab ston te/ /chos 'di bdag med stong pa srog med 'chad/ /dmigs par lta ba bdag la chags pa rnams/ /de dag dge slong ci smra mos mi byed/ /su dag
148b3(mdo sde): stong pa zhi ba mi 'dod pa/ /dge slong 'di ni chos min rab ston gyis/ /'di bsad na ni bsod nams 'gyur zhes nas/ /dge slong dag ni lag na mtshon thogs 'ongs/ /mthong nas dge slong mtshon gyis mi 'jigs te/ /'di la sems can skyes bu gsod pa med/ /chos 'di rnams ni gsog ste rtsig pa 'dra/ /
148b4(mdo sde): stong pa nyid kyi chos rnams rjes su dran/ /dge slong des ni spyi bor thal sbyar te/ /tshig smras rgyal ba rnams la phyag 'tshal lo/ /bden pa gang gis chos 'di stong pa na/ /mtshon cha 'di rnams me tog man dAr gyur/ /thub pa tshul khrims brtul zhugs ldan pa yis/ /gzhan du mi 'gyur tshig 'di smras ma
148b5(mdo sde): thag / nags tshal bcas pa'i sa yang rab tu g.yos/ /mtshon cha de dag me tog man dAr gyur/ /dmigs pa can dag mtshon cha thogs pa yi/ /dge slong de tshe lus ni zhum gyur nas/ /tshur yang de nas nye bar 'ong ma nus/ /skrag cing shin tu ngo mtshar chen por gyur/ /su dag thub dbang la ni dad mos shing / /gang
148b6(mdo sde): dag stong pa zhi ba 'dod pa rnams/ /de dag a la la stong brjod nas su/ /ras bcos brgya yis dge slong mngon par g.yogs/ /dge slong de ni de la byams bskyed nas/ /sems can su dag nga la sdang byed pa/ /de dag phyir ni byang chub bdag spyod ces/ /skye bo thams cad kyi yang mdun du smra/ /des ni
148b7(mdo sde): lo yang brgyad cu mi nyung bar/ /stong pa rgyal ba rnams kyi mdzod bshad de/ /phyir rgol ba yang dge slong stong dag byung / /de dag rgyal po'i bu yis phyir bzlog byas/ /de yang de tshe yongs su brnyas gyur te/ /de yi dge slong dag kyang nyung bar gyur/ /de tshe mi snyan pa yi tshig thos kyang / /
149a1(mdo sde): bzod pa'i stobs las nam yang nyams ma gyur/ /de ni gzhan gyi dus su gyur pa'i tshe/ /srog chags brgya dag gi yang don chen byas/ /bsam gyis mi khyab chos kyang rjes su dran/ /bsod nams blo gros dga' ba chen po skyes/ /der yang ri mo rgya
149a2(mdo sde): cher byas nas ni/ /dge slong de la bsod nams blo gros smras/ /bdag gi slob dpon la ni su yis kyang / /sems la mi 'thad ci zhig ma bgyis sam/ /des smras rgyal sras gzhon nu gsan du gsol/ /bzod pa'i stobs kyis sangs rgyas yang dag byung / /
149a3(mdo sde): su yis bdag la mi snyan tshig smras pa/ /de la bdag ni byams pa rgya yang che/ /gang gis bskal pa stong phrag brgya dag tu/ /sngon gyi srid pa la ni bzod bsgoms pa/ /dge slong snyan 'od de ni nga yin zhes/ /bcom ldan shAkya thub pas tshig brjod do/ /gang gis
149a4(mdo sde): dge slong snyan 'od bsrungs pa yi/ /bsod nams blo gros rgyal po'i bu de ni/ /tshe rabs stong du nga yi grogs gyur te/ /sangs rgyas byams par ngas ni lung bstan to/ /gang gis ston pa tshogs kyi dbang phyug mchod/ /gang gis gnas khang bzang po mchog byas pa/ /gang sngon
149a5(mdo sde): me tog bzang zhes bya ba de/ /rkang gnyis gtso bo mi yi dbang por gyur/ /de ltar bskal pa mang po mtha' yas par/ /rgyal ba dag gi dam chos ngas bzung ste/ /ngas sngon bzod pa'i stobs kyang yang dag bsgrubs/ /gzhon nu thos nas nga yi rjes su slobs/ /nga ni mya ngan 'das
149a6(mdo sde): gyur phyi ma'i tshe/ /dam pa'i chos ni rnam par 'jig pa na/ /dge slong mu stegs blo la brtson pa dag /de dag nga yi zhi ba'i chos la spong / /khengs shing rgod la gtum zhing spyi brtol che/ /sdig pa'i grogs po'i zas la chags pa dag /chos gos lhung bzed dag la chags
149a7(mdo sde): shing brkam/ /rnyed la gnas shing de dag chos la spong / /de dag yid gtum zhe sdang byas mi gzo/ /dma' ba'i rigs dang dbul ba'i rigs las ni/ /nga yi bstan pa 'di la rab byung nas/ /de dag zhi ba'i chos 'di spong bar byed/ /bdud kyi blo yis sems can mun gtibs shing / /'dod
149b1(mdo sde): chags dbang du song bas mngon par chags/ /gti mug dbang gis byis pa rmongs pas na/ /de dag stong pa zhi ba'i chos mi 'dod/ /dge slong dge slong ma dang khyim pa rnams/ /sdig pa'i blo yis 'dzin bcug rmongs byas te/ /de dag dbang du rtag par song gyur pas/ /phyi ma'i
149b2(mdo sde): dus la byang chub spong bar byed/ /nga yi tshig 'di gzhon nu thos nas su/ /dge slong dgon pa pa dag rtag tu sten/ /su dag stong pa zhi la dga' ba ni/ /de dag rgyal ba'i chos 'di bzung ba yin/ /su dag ting 'dzin 'di ni 'dzin gyur pa/ /de dag nga yi bstan la rab byung zhing / /
149b3(mdo sde): dge slong bsnyen rdzogs gso sbyong las rnams byas/ /zas la mi chags mi brkam za ba yin/ /lus dang srog la lta ba rab spangs la/ /stong pa shin tu zhi ba sgom par gyis/ /brtson zhing rab tu brtson pa'i yid kyis kyang / /bzhin du dgon par gnas par gyis/ /
149b4(mdo sde): rgyal ba dag la rtag tu mchod pa gyis/ /gdugs dang rgyal mtshan bsgreng ba gnas khang gis/ /bde bar gshegs pa'i mchod rten mchod par gyis/ /ting 'dzin 'di ni myur du thob par 'gyur/ /byang chub phyir ni sems kyang skyed gyis la/ /bde bar gshegs pa rnams kyi mchod
149b5(mdo sde): rten dag / gser gyis brgyan cing dngul gyis bskus pa dang / /rin chen sna tshogs gzugs legs byed du chug /byang chub phyir ni yi dam bca' gyis la/ /'jig rten mchod pa bzang po ji snyed pa/ /lha dang mi yi dga' bar 'gyur ba rnams/ thams cad tshol la sangs rgyas
149b6(mdo sde): mchod pa gyis/ /chos nyid du yang mi dbang thams cad ltos/ /phyogs bcu'i 'jig rten dag na gang bzhugs dang / /rgyal ba mya ngan 'das pa kun snang ste/ /chos nyid kyis ni sangs rgyas mngon sum bzhugs/ /gtong ba kun la shin tu mos par gyis/ /tshul khrims dag par gyur
149b7(mdo sde): cing brtan pa'i sems/ /bzod la dga' zhing rtag tu byams la dga'/ /chos rnams thams cad stong par shes par gyis/ /ma zhum ma 'gong brtson 'grus rab skyed la/ /bsam gtan dga' zhing rab tu dben la mos/ /shes rab rnam dag shes rab rab shes kyis/ /ring por
150a1(mdo sde): mi thogs snying rje ldan par 'gyur/ /mi gtsang bas ni 'dod chags rtag zhi gyis/ /bzod pa'i stobs kyis zhe sdang tshar chod cig /shes rab stobs kyis gti mug bsal bar gyis/ /rgyal bas bsngags pa'i byang chub thob par 'gyur/ /lus ni snying po med
150a2(mdo sde): cing dbu ba 'dra/ /sdug bsngal rul ba dri nga bsgom par gyis/ /phung po thams cad gsog tu shes par gyis/ /ye shes bla med myur du thob par 'gyur/ /bdag dang skyes bu dang ni srog rnams su/ /sdig pa'i lta ba nam yang ma 'dzin cig /chos rnams thams cad stong par
150a3(mdo sde): shes par gyis/ /bla med byang chub myur du reg par 'gyur/ /rnyed la chags par nam yang ma byed cig /zas rnams ma rnyed na yang gdung ma byed/ /bstod dang smad pa dag gis ma g.yo bar/ /ri rab bzhin du rab tu mi 'gul gyis/ /gus pa skyed la chos rnams btsal bar
150a4(mdo sde): gyis/ /thos nas de tshe de yang myong bar gyis/ /rgyal ba kun gyi spyod yul gnas gyis dang / /bde ba can gyi zhing du myur du 'gro/ /'gro ba kun la sems kyang mnyam gyis la/ /sdug dang mi sdug pa yi sems ma byed/ /rnyed dang snyan pa dag ni ma tshol cig /myur du sangs
150a5(mdo sde): rgyas thub pa'i dbang por 'gyur/ /yon tan gang thos sems can dad 'gyur zhing / /sangs rgyas yon tan dag la mos skyed pa/ /yang dag yon tan nges pa'i tshig rnams kyis/ /sangs rgyas yon tan rtag tu bshad par gyis/ /rtag tu slob dpon dang ni pha dang ma/ /de bzhin
150a6(mdo sde): 'gro ba kun la gus par gyis/ /nga rgyal dag gi dbang du ma 'gro shig /sum cu rtsa gnyis mtshan rnams thob par 'gyur/ /'du 'dzi dag ni ma lus rnam spangs nas/ /rtag tu dben pa la yang dga' bar gyis/ /des shing brtul zhugs bzang la rtag tu zhi/ /bdag la phan zhing
150a7(mdo sde): sems can gzhan la phan/ /byams pa dang ni snying rje bsgom par gyis/ /dga' dang btang snyoms la yang rtag mos gyis/ /rtag tu rgyal ba'i bstan pa rjes su ltos/ /'jig rten du yang myur du phan byed 'gyur/ /sdig pa'i grogs po nam yang ma sten par/ /grogs po gang dag
150b1(mdo sde): rgya cher sten par gyis/ /su dag stong pa zhi ba 'di 'dod pa/ /de dag byang chub mchog la zhugs pa yin/ /nyan thos sar ni nam yang ma slob shig /de yi spyod la'ang dga' bar ma byed cig /sangs rgyas yon tan dag las sems ma btang / /myur du sangs rgyas rgyal ba'i
150b2(mdo sde): dbang por 'gyur/ /bden tshig dam pa rtag tu smra bar gyis/ /rnams dang ni rtsub po'i tshig ma smra/ /rtag tu 'jam zhing dga' ba smra bar gyis/ /'jig rten slob dpon dag gi gsung thob 'gyur/ /lus dang srog la chags par ma byed cig /gzhan la smod cing bdag
150b3(mdo sde): la stod ma byed/ /bdag gi yon tan yang dag sgrub gyis la/ /gzhan gyi spyod pa dag la btang snyoms gyis/ /rnam thar stong la rtag tu dga' bar gyis/ /'gro ba rnams su smon par ma byed cig /mtshan ma thams cad ma lus rnam par spongs/ /rtag tu mtshan ma med la gnas
150b4(mdo sde): par gyis/ /dus kun tu ni mtha' yang rnam par spongs/ /rtag dang chad la gnas par ma gyur cig /thams cad rkyen las gyur par rtag rig gyis/ /de ltar byas na ston pa ji bzhin 'gyur/ /'dod pa'i dga' ba rnams la dga' ba spongs/ /zhe sdang tha ba dri ma rnam spangs
150b5(mdo sde): shing / /gti mug mun pa thams cad rnam bsal na/ /zhi bar dga' ba'i mi yi seng ger 'gyur/ /rtag pa mi rtag par yang rtag tu ltos/ /srid pa kun gyi sdug bsngal bde grol zhing / /bdag dang gtsang la mi gtsang bdag med par/ /bsgom par byas na mi yi dbang por
150b6(mdo sde): 'gyur/ /'jig rten sgron mdzad rgyal ba rnams kyis ni/ /gang la tshul bzhin chos rnams rab bstan pa/ /de yis bdud kyi stobs rnams bcom nas su/ /bla na med pa'i byang chub yangs pa thob/ /yon tan ji snyed ngas bshad thob byas te/ /nyes pa brgya dag ngas ni gang bstan
150b7(mdo sde): pa/ /rnam par spangs nas slob par byed pa ni/ /gzhon nu de tshe 'dir yang sangs rgyas 'gyur/ /snyan pa'i 'od kyi le'u ste sum cu rtsa brgyad pa'o// //'phags pa ting nge 'dzin gyi rgyal po'i mdo/ bam po bcu bzhi pa/ de nas yang bcom ldan 'das kyis
151a1(mdo sde): zla 'od gzhon nur gyur pa la bka' stsal pa/ de lta bas na gzhon nu lus kyi sdom pas bsdam par bya'o zhes gzhon nu de ltar bslab par bya'o/ /gzhon nu de la lus kyi sdom pa gang zhe na/ /lus kyi sdom pa gang dang ldan pas/ byang chub sems dpa' sems
151a2(mdo sde): dpa' chen po chos thams cad la chags pa med par 'gyur ba de ni lus kyi sdom pa zhes bya'o/ /gzhon nu lus kyi sdom pa gang dang ldan pas byang chub sems dpa' sems dpa' chen po skyes bu chen po'i mtshan sum cu rtsa gnyis 'thob par 'gyur ba de ni lus kyi sdom pa zhes bya'o/ /lus
151a3(mdo sde): kyi sdom pa gang dang ldan pas byang chub sems dpa' sems dpa' chen po dpe byad bzang po brgyad cu 'thob par 'gyur ba de ni lus kyi sdom pa zhes bya'o/ /lus kyi sdom pa gang dang ldan pas byang chub sems dpa' sems dpa' chen po stobs bcu 'thob pa dang / mi 'jigs pa bzhi dang /
151a4(mdo sde): sangs rgyas kyi chos ma 'dres pa brgyad 'thob par 'gyur ba 'di ni/ gzhon nu lus kyi sdom pa zhes bya'o/ /lus kyi sdom pa gang dang ldan pas byang chub sems dpa' sems dpa' chen po rnam par thar pa'i sgo gsum 'thob ste/ /gsum gang zhe na 'di lta ste/ stong pa nyid dang /
151a5(mdo sde): mtshan ma med pa dang / smon pa med pa dang / rnam par thar pa'i sgo 'di gsum 'thob par 'gyur ba 'di ni gzhon nu lus kyi sdom pa zhes bya'o/ /lus kyi sdom pa gang dang ldan pas byang chub sems dpa' sems dpa' chen po tshangs pa'i gnas pa chen po bzhi 'thob ste/ bzhi
151a6(mdo sde): gang zhe na/ 'di lta ste/ byams pa chen po dang / snying rje chen po dang / dga' ba chen po dang / btang snyoms chen po dang / tshangs pa'i gnas pa chen po 'di bzhi 'thob par 'gyur ba de ni gzhon nu lus kyi sdom pa zhes bya'o/ /lus kyi sdom pa gang dang ldan pas byang
151a7(mdo sde): chub sems dpa' sems dpa' chen po so so yang dag par rig pa bzhi 'thob ste/ bzhi gang zhe na/ 'di lta ste/ don so so yang dag par rig pa dang / chos so so yang dag par rig pa dang / nges pa'i tshig so so yang dag par rig pa dang / spobs pa so so yang dag par
151b1(mdo sde): rig pa dang / so so yang dag par rig pa 'di bzhi 'thob par 'gyur ba de ni gzhon nu lus kyi sdom pa zhes bya'o/ /lus kyi sdom pa gang dang ldan pas byang chub sems dpa' sems dpa' chen po byang chub kyi phyogs kyi chos sum cu rtsa bdun 'thob ste/ sum cu rtsa bdun gang zhe na/
151b2(mdo sde): 'di lta ste/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / byang chub kyi phyogs kyi chos sum
151b3(mdo sde): cu rtsa bdun po 'di dag 'thob par 'gyur ba de ni lus kyi sdom pa zhes bya'o/ /lus kyi sdom pa gang dang ldan pas byang chub sems dpa' sems dpa' chen po snying rje chen po la gnas pa thob pa dang / btang snyoms chen po la gnas pa 'thob pa dang / bde ba'i rnam par rtog pa 'thob pa
151b4(mdo sde): dang / rab tu dben pa'i chos rnams 'thob par 'gyur ba de ni gzhon nu lus kyi sdom pa zhes bya'o/ /gzhan yang gzhon nu lus kyi sdom pa gang dang ldan pas byang chub sems dpa' sems dpa' chen po srog gcod pa spong bar 'gyur ba dang / ma byin par len pa dang / mi tshangs
151b5(mdo sde): par spyod pa dang / du smra ba dang / phra ma'i tshig dang / tshig rtsub po dang / khyal par smra ba dang / brnab sems dang / gnod sems dang / log par lta ba dang / srang la g.yo byed pa dang / tshad la g.yo byed pa dang / nor la g.yo byed pa dang / gzung ba dang /
151b6(mdo sde): bcing ba dang / gtse ba dang / brdeg pa dang / bsdigs pa dang / gcad pa dang / dbug pa dang / zhe la gnon pa dang / chags pa dang / ser sna ma spangs par 'gyur ba dang / lag pa rgod pa dang / rkang pa rgod pa dang / rkang lag ma bsdams pa dang / de'i lus
151b7(mdo sde): dang ngag dang yid kyi gnas ngan len spangs shing ta la'i mgo bcad pa bzhin du ma 'ongs pa'i dus na mi skye ba'i chos can du 'gyur ba de ni gzhon nu de'i lus kyi sdom pa zhes bya'o/ /gzhon nu de lta bas na rnam grangs 'dis kyang 'di ltar rig par bya ste/ gzhon nu sngon byung ba 'das pa'i dus na
152a1(mdo sde): bskal pa grangs med pa bas kyang ches grangs med pa/ yangs pa/ tshad med pa/ bsam gyis mi khyab pa de'i tshe de'i dus na ye shes snang ba zhes bya ba de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar gshegs
152a2(mdo sde): pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'jig rten du byung ste/ gzhon nu de'i tshe de'i dus na bcom ldan 'das ye shes snang ba de bzhin gshegs pa dgra bcom pa yang dag par
152a3(mdo sde): rdzogs pa'i sangs rgyas de'i tshe'i tshad ni lo bye ba phrag drug cur gyur to/ /dgra bcom pa bye ba phrag drug cu'i nyan thos kyi dge 'dun byung ngo / /byang chub sems dpa' sems dpa' chen po dam pa'i chos yongs su 'dzin pa yang dpag tu med pa byung ngo / /gzhon nu de'i tshe de'i dus na
152a4(mdo sde): rgyal po khyad par sems zhes bya ba zhig byung ste/ rgyal po khyad par sems de srog chags bye ba phrag brgyad cu dang lhan cig tu de bzhin gshegs pa'i drung du 'ongs so/ /'ongs nas de bzhin gshegs pa'i zhabs la mgo bos phyag 'tshal te/ bcom ldan 'das la lan gsum
152a5(mdo sde): bskor ba byas nas phyogs gcig tu 'dug go/ /rgyal po khyad par sems phyogs gcig tu 'dug nas de bzhin gshegs pa la bsnyen bkur byed do/ /de nas ye shes snang ba de bzhin gshegs pa dgra bcom pa yang dag par rdzogs pa'i sangs rgyas kyis rgyal po khyad par sems 'khor
152a6(mdo sde): dang bcas pa'i lhag pa'i bsam pa mkhyen nas chos kyi rnam grangs 'di las lus kyi sdom pa'i ting nge 'dzin gyi sgor 'jug pa'i tshigs su bcad pa'i dbyangs kyis yang dag par rab tu bstan to/ /ji ltar bar snang nam mkha' rnam dag ste/ /shin tu dag cing rang bzhin 'od gsal ba/ /
152a7(mdo sde): de bzhin lus kyi sdom pa dag pa yang / /dbyangs kyis bstan par nam yang nus mi 'gyur/ /lus kyi sdom pa 'di ni dben zhing stong / /'di 'dra gnyis po lus kyi mtshan nyid de/ /de dag mtshan nyid med pa bar snang bzhin/ /lus kyi sdom pa de yi mtshan nyid bshad/ /sdom pa'i
152b1(mdo sde): mtshan nyid de 'drar sus shes pa/ /de la sdom pa nam yang med mi 'gyur/ /mi 'jug de yi spyod yul ga la yin/ /zag pa med pa la ni skye ba med/ /gzugs dang longs spyod la ni srid bskyed nas/ /'dod pa dag la sten pas mi nus te/ /srid pa dag gi nyes pa mi shes
152b2(mdo sde): pas/ /lus kyi sdom pa 'di ni shes mi nus/ /zag med sdom pa gang gis rab shes pa/ /de la skye ba nam yang yod mi 'gyur/ /dgra bcom pa yi chos ni de 'dra ste/ /mu stegs can gyis shes par sla ma yin/ /gang dag khams gsum kun la yid skrag cing / /'dod
152b3(mdo sde): pa'i longs spyod la yang 'dod mi skyed/ /rgyal po'i srid dang longs spyod yong mi 'dod/ /de dag lus kyi sdom pa 'di 'dra shes/ /lus kyi sdom pa 'di ni don ces bya/ /don ni sgra yis bstan par mi nus te/ /'di 'dra'i chos kyi tshul ni gang shes pa/ /de ni sdom pa 'di la gnas
152b4(mdo sde): pa yin/ /don la zhugs la ngas ni don bstan te/ /mkhas pa su dag don gyi tshul la mos/ /don med rnam spangs don la gnas pa rnams/ /de dag sdom la rtag tu gnas pa yin/ /rgyal ba'i bstan la don du gang brjod dang / /ji lta bur ni don yin rnam rig ste/ /don tshul rang
152b5(mdo sde): bzhin gang gis shes pa ni/ /lus kyi sdom pa la yang gnas zhes bya/ /gang gis bdag med gsog dang stong nyid dang / /mtshan ma med par rnam par rig gyur pa/ /de la nam yang sdom pa med mi 'gyur/ /'di ltar des ni yang dag nges la bslabs/ /dngos po dag ni dngos med gang rig pa/ /
152b6(mdo sde): de ni dngos po dag la yong mi chags/ /dngos po kun la nam yang mi chags pa/ /de ni mtshan med ting 'dzin reg par 'gyur/ /ngo bo nyid stong rang bzhin 'od gsal ba/ /bdag med chos rnams de yis rnam rig na/ /de la nam yang sdom pa med mi 'gyur/ /'di ltar des ni yang dag
152b7(mdo sde): nges par rtogs/ /gang gis phung po lnga rnams stong par shes/ /rang bzhin stong zhing bdag med rig na ni/ /lus kyis las gang yang dag spyod byed pa/ /de la nam yang sdom pa med mi 'gyur/ /mtshan ma dag la 'dzin cing ma bsdams te/ /khor mor bdag tu 'du shes rab gnas pa/ /
153a1(mdo sde): gzugs la chags par gyur pa'i skye bo dag /ma bsdams pa yi 'dod chags rab tu ldang / /gang rnams yang dag mtha' la bslabs gyur cing / /stong pa rtogs par rig pa des pa dag /sdom med gang gis ngan 'gror 'gro ba yis/ /'dod chags de la nam
153a2(mdo sde): yang ldang ba med/ /ji ltar ri rab dag ni chen po la/ /grog ma kun gyis g.yos shing 'gul mi nus/ /de bzhin mkhas pa yang dag tshul bslabs pas/ /lha yi gzugs kyis kyang ni de mi g.yos/ /nam mkha' la ni ri mor bri nus shing / /lag pas nam mkha' gzung du rung
153a3(mdo sde): gyur kyang / /'dod chags zhe sdang bdud rnams bye ba yis/ /de la rnam par bskyod par yong mi nus/ /la las brag ca dag ni gzung nus shing / /chu yi steng na rdo yang 'phyo gyur kyang / /lus kyi sdom pa 'di 'dra sus bslabs pa/ /de yi bsam pa dag kyang bltar mi nus/ /
153a4(mdo sde): 'jig rten kun na sgra mang ji snyed pa/ /gzung ste sgrom du gzhug par nus gyur kyang / /lus kyi sdom pa'i gnas dang mi gnas pa/ /sus kyang rnam par rig par byed mi nus/ /sprin las sgra bsgrags glog rnams rgyu ba dang / /nyi ma'i 'khor los 'od zer gzung nus kyang / /lus kyi
153a5(mdo sde): sdom pa 'di la sus bslabs pa/ /de yi rang bzhin shes par nus mi 'gyur/ /rlung gi dkyil 'khor phyogs bzhir ldang ba ni/ /rgya dang snyi yis gzung bar nus gyur kyang / /lus kyi sdom pa 'di la gang gnas pa/ /de yi lus ni nams kyang shes mi nus/ /srog chags kun gyi
153a6(mdo sde): spyod yul de ma yin/ /sems sdom gang la mkhas pa de gnas shing / /spyod yul gang gnas lus kyi sdom pa ni/ /'jig rten chos kyis mi gos nam mkha' bzhin/ /phyogs bzhir nam mkha' la ni rgyu ba yis/ /srog chags kun rjes so sor blta nus kyang / /de yi lus
153a7(mdo sde): dang sems kyi spyod yul la/ /tshad gzung bar ni su yang nus pa med/ /lus kyi sdom pa 'di la gang gnas pa'i/ /nyon mongs rnam mang thams cad med par 'gyur/ /de yi nyon mongs nye ba rab tu spangs/ /'di ltar des ni lus kyi sdom pa bslabs/ /de la mtshon cha dang ni
153b1(mdo sde): mes mi tshugs/ /de ltar de yi lus ni gzung du med/ /de ni zhi ba rab zhi ting 'dzin gnas/ /'di ltar des ni lus kyi sdom pa bslabs/ /de ltar gnas pa 'jigs med skrag pa med/ /de la 'khrug sems mi skye phrag dog med/ /lus kyi sdom pa 'di 'dra sus bslabs pa/ /
153b2(mdo sde): de ni gtse ba kun las thar ba yin/ dug dang mtshon gyis nam yang mi 'jigs shing / /me dang chu yi nang na'ang 'jigs pa med/ /lus kyi sdom pa 'di 'dra sus bslabs pa/ /de ni gtse ba kun las thar ba yin/ /chom rkun g.yon can sdig pa byed pa dang / /sbrul gdug
153b3(mdo sde): nang du song yang 'jigs med de/ /'di ltar de ni bdag tu 'du shes med/ /'du shes rnam par grol la 'jigs mi 'byung / /'jigs las rnam par grol ba skrag mi skye/ /skrag pa med la g.yo ba mi 'byung ste/ /mi g.yo ba la skrag pa ga la yod/ /de ni bdud rnams
153b4(mdo sde): bye bas bskyod mi nus/ /byang chub sems dpa' rnams la phan pa'i phyir/ /sdom pa gang spyod bshad cing rab bstan pa/ /'di 'dra'i lus kyi sdom pa sus bslabs pa/ /de ni bdud rnams bye bas bskyod mi nus/ /chos rnams kun la ye shes thogs pa med/ /dpe byad
153b5(mdo sde): bzang po brgyad cu yongs su tshang / /sum cu rtsa gnyis mtshan gyi ri mo dag /sdom par gnas la rnyed par dka' mi 'gyur/ /sangs rgyas chos rnams bsam gyis mi khyab cing / /tshad kyang med par rtogs par su 'dod pa/ /'di 'dra'i lus kyi sdom pa des slobs shig /
153b6(mdo sde): 'jig rten thams cad kyi yang mchod rten 'gyur/ /sangs rgyas stobs bcu mnga' ba bsam mi khyab/ /drang srong chen po'i chos 'di gang 'dod pa/ /des ni lus kyi sdom pa 'di 'dra slobs/ /gang slob de la stobs rnams rnyed mi dka'/ /'di 'dra'i lus kyi sdom la gang slob pa/ /
153b7(mdo sde): sangs rgyas chos ni ma 'dres brgyad po/ /rgyal ba gang la rab tu gnas pa yang / /de dag de la rnyed par dka' mi 'gyur/ /'di 'dra'i lus kyi sdom pa gang slob pa/ /drang srong chen po'i byang chub yan lag bdun/ /so so yang dag rig dang rdzu 'phrul rkang / /de la de
154a1(mdo sde): dag rnyed par dka' mi 'gyur/ /tshangs pa'i gnas bzhi dang ni bsam gtan dang / /rnam par thar pa'i sgo rnams gang bshad dang / /bde ba'i rnam rtog rab tu dben pa yang / /sdom par gnas pa la ni rnyed mi dka'/ /lus kyi sdom pa la ni gang gnas pa/ /
154a2(mdo sde): snying rje'i gnas dang btang snyoms thob par 'gyur/ /de bzhin spyod pa 'jug pa byams pa'i mchog /'gro ba kun la'ang phan pa'i sems su 'gyur/ /dran pa nyer gzhag yang dag spong ba dang / /drang srong chen po'i dbang lnga stobs lnga dang / /'phags pa'i lam mchog
154a3(mdo sde): yan lag brgyad po yang / /lus kyi sdom par gnas la rnyed mi dka'/ /gzhan yang dam pa sangs rgyas chos rnams ni/ /bsam gyis mi khyab gang la tshad med pa/ /lus kyi sdom pa 'di 'dra sus bslabs pa/ /de la thams cad rnyed par dka' mi 'gyur/ /'di
154a4(mdo sde): 'dra'i lus kyi sdom pa thos nas ni/ /rgyal po glang mchog khyad par thob gyur te/ /dga' ba mtshungs med rangs shing mgu ba skyes/ /rgyal ba de yi bstan la rab tu byung / /rab tu de byung lo yang bye phrag bcur/ /tshangs par spyod mchog gtsang ma spyad par gyur/ /lha
154a5(mdo sde): dang bcas pa'i 'jig rten phan pa'i phyir/ /tshangs pa'i gnas bzhi la yang bsgom pa byas/ /tshangs pa'i gnas la shin tu bsgom byas pas/ /sangs rgyas bye ba brgyad cu mthong bar gyur/ /de las lhag par gang gA'i bye ma snyed/ /des ni tshangs spyod mchog 'di rab
154a6(mdo sde): tu spyad/ /thams cad kyi yang bstan par rab byung ste/ /tshangs par spyod pa bzang zhing dag par spyad/ /mang du thos shing spobs par ldan pa yi/ /dge slong chos smra ba yang mchog tu gyur/ /lus kyi sdom pa 'di ni rab shes na/ /tshul khrims ma dral tshul khrims skyon med
154a7(mdo sde): 'gyur/ /tshul khrims rnam dag tshul khrims 'dres pa med/ /'phags pa'i tshul khrims zag pa med la gnas/ /de tshe rgyal po glang mchog khyad par sems/ /gzhon nu gzhan zhig yin par sems gyur na/ /de ni gzhan zhig yin par mi blta ste/ /nga ni spyad pa spyod
154b1(mdo sde): tshe der gyur to/ /de phyir gzhon nu nga yi rjes slobs la/ /lus kyi sdom pa 'di la gnas par gyis/ /srog chags bye ba gzhan la'ang rab ston dang / /ring por mi thogs ji bzhin nga 'drar 'gyur/ /de nas yang bcom ldan 'das kyis zla 'od gzhon nur gyur pa la bka' stsal pa/
154b2(mdo sde): gzhon nu de lta bas na lus kyi spyod pa yongs su dag par bya'o zhes gzhon nu de ltar khyod kyis bslab par bya'o/ /de ci'i phyir zhe na/ gzhon nu lus kyi spyod pa yongs su dag pa'i byang chub sems dpa' sems dpa' chen po ni sems can dmyal ba dag la mi 'jigs/ dud 'gro'i skye
154b3(mdo sde): gnas dang / gshin rje'i 'jig rten dang / ngan song dag gis 'jigs par mi 'gyur ro/ /chus mi 'jigs/ mes mi 'jigs/ dug dang / mtshon dang / seng ge dang / stag dang dred dang bal glang dang glang khyu ba dang / mi dang mi ma yin pa dag gis 'jigs
154b4(mdo sde): par mi 'gyur ro/ /gzhon nu lus kyi spyod pa yongs su dag pa'i byang chub sems dpa' sems dpa' chen po ni stong gsum gyi stong chen po'i 'jig rten gyi khams 'di lag mthil du bzhag ste/ ta la gcig tsama'am/ ta la gnyis tsama'am/ ta la gsum tsama'am/
154b5(mdo sde): ta la bzhi tsama'am/ ta la lnga tsama'am/ ta la drug tsama'am/ ta la bdun tsam du steng du 'phen to/ /ji tsam du 'dod pa de tsam du'ang 'phen to/ /gzhan yang gzhon nu lus kyi spyod pa yongs su dag pa'i byang chub sems dpa' sems dpa' chen po ni rdzu 'phrul gyi cho 'phrul mchog
154b6(mdo sde): gi pha rol tu phyin pa yin te/ de rdzu 'phrul gyi rkang pa'i rnam par smin pa rnam par dag pa'i bsod nams yongs su gzung zhing dben par gyur te/ thams cad du rjes su song zhing / de lta bu'i ting nge 'dzin thob pas zag pa med pa'i bsod nams yongs su rdzogs pa/ 'jig rten gyi
154b7(mdo sde): khams thams cad la thogs pa med pa'i mig tu gyur pas de lta bu'i rdzu 'phrul gyi cho 'phrul dang ldan par 'gyur ro/ /de la rdzu 'phrul gang zhe na/ gang 'grub pa dang / smon pa dang / 'byor pa dang / yongs su rdzogs pa 'di ni rdzu 'phrul zhes bya'o/ /de la rdzu 'phrul gyi cho 'phrul gang
155a1(mdo sde): zhe na/ rdzu 'phrul gang dang ldan pas byang chub sems dpa' sems dpa' chen po rdzu 'phrul gyi yul rnam pa mang po myong bar byed pa yin te/ gcig tu gyur nas mang por 'gyur/ mang por gyur nas gcig tu 'gyur/ snang bar gyur cing mi snang bar yang 'gyur/ rtsig pa la
155a2(mdo sde): yang thad kar 'gro/ ra ba la yang thad kar 'gro/ ri la yang mi thogs par 'gro/ nam mkha' la yang 'gro ste/ dper na 'dab chags bya bzhin no/ /sa la yang steng du 'byung ba dang / byi'u zul byed de/ dper na chu la bya ba bzhin no/ /chu la yang mi nub par 'gro ste/ dper na sa'i
155a3(mdo sde): phung po chen po la bya ba bzhin no/ /du ba 'thul bar yang byed 'bar bar yang byed de/ dper na me'i phung po chen po bzhin no/ /bdag gi lus las chu'i rgyun chen po khrag khrig brgya stong du ma 'byin te/ dper na sprin chen po bzhin no/ /chu'i rgyun de dag gis stong gsum gyi stong chen po'i
155a4(mdo sde): 'jig rten gyi khams 'di bsregs shing rab tu tshig ste/ mes rab tu 'bar zhing 'bar ba gcig tu gyur pa zhi bar byed do/ /zla ba dang nyi ma 'di gnyis 'di ltar rdzu 'phrul che ba/ 'di ltar mthu che ba/ 'di ltar gzi brjid che ba yang lag pas 'dzin cing kun tu nyug par byed do/ /tshangs pa'i
155a5(mdo sde): 'jig rten gyi bar du sems can rnams la lus kyis dbang sgyur ro/ /de nas yang bcom ldan 'das kyis de'i tshe tshigs su bcad pa 'di dag gsungs so/ /sa la byi'u zul byed cing steng byung byed/ /chu dag la yang thogs pa med par 'gro/ /bya bzhin nam mkha'i ngos la 'gro bar byed/ /
155a6(mdo sde): rdzu 'phrul gyis ni dud 'thul 'bar bar byed/ /ji ltar bar snang la ni rlung mi thogs/ /sprin gyi phung po mang po 'gro ba ltar/ /de bzhin rnal 'byor pa yang nam mkha' la/ /rlung dang sprin bzhin du ni thogs med 'gro/ /zhing rnams me yis tshig cing 'bar ba dag /byang chub sems dpa'
155a7(mdo sde): mkhas pas de mthong nas/ /des ni rang gi lus las chu phyung ste/ /bye ba snyed kyi zhing de zhi bar byed/ /byang chub sems dpa' mkhas pa 'dug bzhin du/ /nyi zla la ni lag pas yongs su 'dzin/ /des ni tshangs pa'i 'jig rten nyer rig nas/ /tshangs pa bye ba dag la chos ston byed/ /
155b1(mdo sde): gang tshe de ni chos ston 'dod gyur na/ /stong gsum chen po des ni go bar byed/ /'dod na de ni zhing mang bye bar yang / /srog chags bye ba mang la chos rnams ston/ /de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na lus kyi spyod
155b2(mdo sde): pa yongs su dag par bya'o zhes gzhon nu khyod kyis de ltar bslab par bya'o/ /de ci'i phyir zhe na/ gzhon nu lus kyi spyod pa yongs su dag pa'i byang chub sems dpa' sems dpa' chen po ni lha'i rna ba'i khams kyis sgra rnams lha'i dang / mi'i dang / sems can dmyal ba pa rnams kyi dang /
155b3(mdo sde): dud 'gro'i skye gnas su song ba rnams kyi dang / gshin rje'i 'jig rten pa rnams kyi sgra nye ba'am rgyang ring po yang thos so/ /gzhan yang gzhon nu lus kyi spyod pa yongs su dag par bya'o zhes gzhon nu khyod kyis de ltar bslab par bya'o/ /de ci'i phyir zhe na/ gzhon nu lus kyi spyod pa yongs
155b4(mdo sde): su dag pa'i byang chub sems dpa' sems dpa' chen po ni stan la 'dug bzhin du lha'i sna'i dbang pos stong gsum gyi stong chen po'i 'jig rten gyi khams na lha'i yid du 'ong ba'i chos kyi dri ji snyed yod pa nye'ang rung / rgyang ring po'ang rung ste de dag thams cad tshor ro/ /de nas yang bcom ldan 'das
155b5(mdo sde): kyis zla 'od gzhon nur gyur pa la bka' stsal pa/ gzhon nu de lta bas na lus kyi spyod pa yongs su dag par bya'o zhes gzhon nu khyod kyis de ltar bslab par bya'o/ /de ci'i phyir zhe na/ gzhon nu lus kyi spyod pa yongs su dag pa'i byang chub sems dpa' sems dpa' chen po ni sems can
155b6(mdo sde): pha rol dang gang zag pha rol gyi sems kyi rnam par rtog pa dang / spyod pa sems kyis yang dag pa ji lta ba bzhin du rab tu shes te/ 'dod chags dang bcas pa'i sems kyang 'dod chags dang bcas pa'i sems su yang dag pa ji lta ba bzhin du rab tu shes/ 'dod chags dang bral ba'i
155b7(mdo sde): sems kyang 'dod chags dang bral ba'i sems su yang dag pa ji lta ba bzhin du rab tu shes so/ /gong ma bzhin du sbyar te/ zhe sdang dang bcas pa dang / zhe sdang dang bral ba dang / gti mug dang bcas pa dang / gti mug dang bral ba dang / sred pa dang bcas pa dang / sred pa dang bral ba dang /
156a1(mdo sde): len pa dang bcas pa dang / len pa dang bral ba dang / bsdus pa dang / g.yengs pa dang / log pa dang / ma log pa dang / chen por gyur pa dang / chen por gyur pa ma yin pa dang / 'od gsal ba dang / 'od gsal ba ma yin pa dang / tshad dang bcas pa dang / tshad med pa dang /
156a2(mdo sde): bla na yod pa dang / bla na med pa dang / mnyam par bzhag pa dang / mnyam par bzhag pa ma yin pa dang / rnam par grol ba dang / rnam par grol ba ma yin pa dang / nyon mongs pa dang bcas pa'i sems kyang nyon mongs pa dang bcas pa'i sems su yang dag pa ji lta ba bzhin du rab tu shes so/ /
156a3(mdo sde): nyon mongs pa med pa'i sems kyang nyon mongs pa med pa'i sems su yang dag pa ji lta ba bzhin du rab tu shes so/ /gzhon nu lus kyi spyod pa yongs su dag pa'i byang chub sems dpa' sems dpa' chen po ni sngon gyi gnas rnam pa du ma rjes su dran te/ skye ba gcig kyang rjes su dran/ gnyis dang /
156a4(mdo sde): gsum dang / bzhi dang / lnga dang / bcu dang / nyi shu dang / sum cu dang / bzhi bcu dang / lnga bcu dang / skye ba brgya yang rjes su dran no/ /skye ba stong dang / skye ba brgya stong dang / skye ba bye ba khrag khrig brgya stong du ma'i bar du yang rjes su dran no/ /sdud pa'i bskal pa dang / 'byung ba'i bskal
156a5(mdo sde): pa yang rjes su dran no/ /srud pa dang / 'byung ba'i bskal pa du ma'i bar du yang rjes su dran no/ /bskal pa yang rjes su dran no/ /bskal pa brgya dang / bskal pa stong dang / bskal pa brgya stong dang / bskal pa bye ba khrag khrig brgya stong du ma'i bar du yang rjes su dran no/ /sngon gyi mtha' bye ba'i
156a6(mdo sde): bar du yang rjes su dran no/ /bdag sngon che ge mo zhig tu skyes te/ ming ni 'di zhes bya/ rus ni 'di zhes bya/ rigs ni 'di zhes bya/ kha dog ni 'di 'dra/ zas ni 'di lta bu zhig za za/ 'tsho ba ni 'di 'dra/ tshe ni 'di tsam zhig tu thub/ yun ni 'di srid cig tu gnas gnas/ bde ba dang sdug bsngal ni
156a7(mdo sde): 'di lta bu zhig myong / de nas shi 'phos nas che ge mo zhig tu skyes te/ de nas kyang shi 'phos nas 'dir skyes so/ /zhes rnam pa dang bcas pa dang / yul phyogs dang bcas pa dang / gzhi ci las gyur pa dang bcas par sngon gyi gnas rnam pa du ma yang dag par rjes su dran no/ /gzhon nu lus
156b1(mdo sde): kyi spyod pa yongs su dag pa'i byang chub sems dpa' sems dpa' chen po ni lha'i mig rnam par dag pa mi'i las 'das pas sems can rnams 'chi 'pho ba dang / skye ba dang / kha dog bzang ba dang / kha dog ngan pa dang / bde 'gror song ba dang / ngan 'gror song ba dang / ngan pa dang / bzang po dang /
156b2(mdo sde): bzang 'gror 'gro ba dang / ngan 'gror 'gro ba'i sems can las bzhin du nye bar 'gro ba dag kyang yang dag pa ji lta ba bzhin du rab tu shes so/ /sems can 'di rnams ni lus kyis nyes par spyod pa dang ldan/ ngag gis nyes par spyod pa dang ldan/ yid kyis nyes par spyod pa dang ldan te/
156b3(mdo sde): 'phags pa rnams la skur pa log par lta ba dag log par lta ba yang dag par 'dzin pa'i rgyus lus zhig nas shi ba'i 'og tu ngan song ngan 'gro sems can dmyal ba rnams su skyes so/ /sems can 'di rnams ni lus kyis legs par spyod pa dang ldan/ ngag gis legs par spyod pa dang ldan/
156b4(mdo sde): yid kyis legs par spyod pa dang ldan te/ 'phags pa rnams la mi skur pa yang dag par lta ba dag /yang dag par lta ba yang dag par bzung ba'i rgyus lus zhig nas shi ba'i 'og tu bde 'gro mtho ris kyi 'jig rten du lha'i nang du skyes so zhes de ltar lha'i mig rnam par dag pa mi'i las
156b5(mdo sde): 'das pas sems can rnams 'chi 'pho ba dang / skye ba dang / kha dog bzang ba dang / kha dog ngan pa dang / bde 'gror song ba dang / ngan 'gror song ba dang / ngan pa dang / bzang po dang / bzang 'gror 'gro ba dang / ngan 'gror 'gro ba'i sems can las bzhin du nye bar 'gro ba dag
156b6(mdo sde): kyang yang dag pa ji lta ba bzhin rab tu shes so/ /gzhon nu lus kyi spyod pa yongs su dag pa'i byang chub sems dpa' sems dpa' chen po ni skad cig gcig dang ldan pa'i shes rab kyis gang cung zad shes par bya ba dang / blta bar bya ba dang / mnyan par bya ba dang / mngon par rdzogs par 'tshang rgya
156b7(mdo sde): bar bya ba dang / rnam par 'phrul bar bya ba de thams cad yang dag pa ji lta ba bzhin du rab tu shes so/ /thos so/ /mthong ngo / /rtogs so/ /de nas yang bcom ldan 'das kyis de'i tshe tshigs su bcad pa 'di dag gsungs so/ /byang chub sems dpa' skyob pa yi/ /mngon par
157a1(mdo sde): shes pa'i rim pa bstan/ /ting nge 'dzin la gnas pas na/ /byang chub sems dpa' zhes kyang bya/ /de dag rna ba rnam sbyong ste/ /lha yi rna ba bsam mi khyab/ /sangs rgyas kun gyis bshad pa yi/ /chos rnams de yis thos par 'gyur/ /stong gsum chen po'i
157a2(mdo sde): 'jig rten khams dag na/ /lha yi dri rnams ji snyed yod pa kun/ /lha yi sna yis ji ltar 'dug bzhin du/ /byang chub sems dpa' mkhas pa de snom byed/ /'dod chags bcas dang 'dod chags med pa dang / /zhe sdang bcas dang zhe sdang bral ba dang / /gti mug bcas dang
157a3(mdo sde): gti mug bral ba yi/ /sems rnams srog chags kun gyi rab tu shes/ /bskal pa bye ba stong du ni/ /gang du de dag sngon gnas pa/ /sngon gyi gnas rnams rab tu shes/ /de dag la ni thogs pa med/ /de dag mig kyang rnam sbyong ste/ /bla na med pa'i lha yi mig /des ni sems can skye
157a4(mdo sde): ba dang / /'chi 'pho de dag rab tu mthong / /skad cig gcig dang ldan pa yi/ /shes rab kyis ni tshe rabs kun/ /chos rnams la ni shes bya ba/ /ci yod pa yang yang dag shes/ /de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas
157a5(mdo sde): na ngag gi sdom pas bsdam par bya'o zhes khyod kyis de ltar bslab par bya'o/ /gzhon nu de la ngag gi sdom pa gang zhe na/ ngag gi sdom pa gang dang ldan pas byang chub sems dpa' sems dpa' chen po rnam pa drug cu dang ldan pa'i sangs rgyas kyi gsung dbyangs thogs pa med pa/ bsam gyis mi
157a6(mdo sde): khyab pa 'thob par 'gyur ba de ni gzhon nu ngag gi sdom pa zhes bya'o/ /ngag gi sdom pa gang dang ldan pas byang chub sems dpa' sems dpa' chen po tshig btsun pa 'thob par 'gyur ba de ni gzhon nu ngag gi sdom pa zhes bya'o/ /ngag gi sdom pa gang dang ldan pas byang chub sems dpa' sems dpa'
157a7(mdo sde): chen po skyes bu chen po'i mtshan sum cu rtsa gnyis 'thob par 'gyur ba de ni gzhon nu ngag gi sdom pa zhes bya'o/ /ngag gi sdom pa gang dang ldan pas byang chub sems dpa' sems dpa' chen po dpe byad bzang po brgyad cu 'thob par 'gyur ba de ni gzhon nu ngag gi sdom pa zhes bya'o/ /ngag gi sdom
157b1(mdo sde): pa gang dang ldan pas byang chub sems dpa' sems dpa' chen po de bzhin gshegs pa'i stobs bcu 'thob pa dang / mi 'jigs pa bzhi dang / sangs rgyas kyi chos ma 'dres pa brgyad 'thob par 'gyur ba de ni gzhon nu ngag gi sdom pa zhes bya'o/ /ngag gi sdom pa gang dang ldan pas
157b2(mdo sde): byang chub sems dpa' sems dpa' chen po rnam par thar pa'i sgo gsum 'thob ste/ gsum gang zhe na/ 'di lta ste/ stong pa nyid dang / mtshan ma med pa dang / smon pa med pa dang / rnam par thar pa'i sgo 'di gsum 'thob par 'gyur ba de ni gzhon nu ngag gi sdom pa zhes bya'o/ /
157b3(mdo sde): ngag gi sdom pa gang dang ldan pas byang chub sems dpa' sems dpa' chen po tshangs pa'i gnas pa chen po bzhi 'thob ste/ bzhi gang zhe na/ 'di lta ste/ byams pa chen po dang / snying rje chen po dang / dga' ba chen po dang / btang snyoms chen po dang / tshangs pa'i gnas pa chen
157b4(mdo sde): po 'di bzhi 'thob par 'gyur ba de ni gzhon nu ngag gi sdom pa zhes bya'o/ /ngag gi sdom pa gang dang ldan pas byang chub sems dpa' sems dpa' chen po so so yang dag par rig pa bzhi 'thob ste/ /bzhi gang zhe na/ 'di lta ste/ don so so yang dag par rig pa dang / chos so so yang
157b5(mdo sde): dag par rig pa dang / nges pa'i tshig so so yang dag par rig pa dang / spobs pa so so yang dag par rig pa dang so so yang dag par rig pa 'di bzhi 'thob par 'gyur ba de ni gzhon nu ngag gi sdom pa zhes bya'o/ /ngag gi sdom pa gang dang ldan pas byang chub sems dpa' sems dpa'
157b6(mdo sde): chen po byang chub kyi phyogs kyi chos sum cu rtsa bdun 'thob ste/ sum cu rtsa bdun gang zhe na/ 'di lta ste/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang /
157b7(mdo sde): 'phags pa'i lam yan lag brgyad pa dang / byang chub kyi phyogs kyi chos sum cu rtsa bdun po 'di dag 'thob par 'gyur ba de ni gzhon nu ngag gi sdom pa zhes bya'o/ /ngag gi sdom pa gang dang ldan pas byang chub sems dpa' sems dpa' chen po snying rje chen po la gnas pa 'thob pa dang /
158a1(mdo sde): btang snyoms chen po la gnas pa 'thob pa dang / bde ba'i rnam par rtog pa 'thob pa dang / rab tu dben pa'i chos rnams 'thob par 'gyur ba de ni gzhon nu ngag gi sdom pa zhes bya'o/ /gzhan yang gzhon nu ngag gi sdom pa gang dang ldan pas byang chub sems
158a2(mdo sde): dpa' sems dpa' chen po srog gcod pa spong bar 'gyur ba dang / ma byin par len pa dang / mi tshangs par spyod pa dang / du smra ba dang / phra ma'i tshig dang / tshig rtsub po dang / khyal par smra ba spangs par 'gyur ba dang / pha ma dang slob dpon dag la mi bden pa'i tshig
158a3(mdo sde): mi 'byin pa dang / sangs rgyas dang chos dang dge 'dun la mi smod pa dang / tshig gzhan la yang gang nyes pa dang ldan pa'i tshig de dag byang chub sems dpas spangs pa yin te/ tshig de dag kyang brag ca lta bur shes so/ /sprul pa lta bu dang / smig rgyu lta bu dang / mig yor lta bu
158a4(mdo sde): dang / sgyu ma lta bur 'jug par byed do/ /de lta bur gyur pas tshig de la mi dmigs/ mi rtog /rlom sems su mi byed/ mi lta/ mngon par chags par mi byed de/ gzhon nu de ni ngag gi sdom pa zhes bya'o/ /de nas yang bcom ldan 'das kyis zla 'od gzhon nur gyur pa la bka'
158a5(mdo sde): stsal pa/ gzhon nu de lta bas na ngag gi spyod pa yongs su dag par bya'o zhes gzhon nu de ltar khyod kyis bslab par bya'o/ /gzhon nu ngag gi spyod pa yongs su dag pa'i byang chub sems dpa' sems dpa' chen po ni ngan song thams cad kyis mi 'jigs shing sangs rgyas kyi chos thams
158a6(mdo sde): cad 'thob par 'gyur ro/ /sangs rgyas kyi rdzu 'phrul thams cad dang / mngon par shes pa thams cad kyang thob par gyur te/ gzhon nu de ni ngag gi sdom pa zhes bya'o/ /de la 'di skad ces bya ste/ ngag gi sdom pa gang dang ldan pa yis/ /byang chub sems dpa' de yang chos
158a7(mdo sde): kun la/ /thogs pa med par gdon mi za bar 'gyur/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /de ni yan lag drug cu mtshungs ldan pa/ /thogs med bsam yas sangs rgyas dbyangs thob pa/ /de ni ngag gi sdom pa de zhes bya/ /ngag gi
158b1(mdo sde): sdom pa gang gis blo ldan rnams/ /stobs bcu dang ni ma 'dres sangs rgyas chos/ /sum cu rtsa gnyis mtshan rnams thob 'gyur ba/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /gang sngar 'di las ngas ni brjod pa yi/ /sangs rgyas
158b2(mdo sde): chos kyang thams cad thob 'gyur ba/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /gnas pa dang ni so so yang dag rig /shin tu rmad byung chos ni bsam yas 'thob/ /de ni ngag gi sdom pa de zhes bya/ /ngag gi sdom pa gang gis blo ldan
158b3(mdo sde): rnams/ /dran pa nyer gzhag yang dag spong ba dang / /de bzhin rdzu 'phrul rkang dang dbang stobs 'thob/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /btang snyoms chen po 'jigs pa med pa dang / /snying rje chen po dag pa'i gnas pa 'thob/ /
158b4(mdo sde): de ni ngag gi sdom pa de zhes bya/ /ngag gi sdom pa gang gis blo ldan rnams/ /bde ba'i rnam rtog rnam par dag pa dang / /de bzhin rnam rtog rab dben zhi ba 'thob/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /dag dang ni phra ma'i
158b5(mdo sde): tshig mi smra/ /khyal pa'i tshig dang tshig rtsub mi smra ba/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /nam yang dam pa'i chos la spong mi byed/ /sangs rgyas dge 'dun dag kyang mi spong ba/ /de ni ngag gi sdom pa de zhes bya/ /ngag gi
158b6(mdo sde): sdom pa gang gis blo ldan rnams/ /pha dang ma dang slob dpon dag gi yang / /mdun du mi bden tshig rnams mi smra ba/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /tshig gzhan gang dag skyon dang ldan pa rnams/ /de dag ma lus
158b7(mdo sde): par yang spong bar 'gyur/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /tshig rnams kyang ni brag ca 'dra ba dang / /rmi lam lta bur 'jigs pa med par 'jug /de ni ngag gi sdom pa de zhes bya/ /bdag med srog med g.yo ba med pa dang / /
159a1(mdo sde): rkyen las skyes pa rmi lam slu ba bzhin/ /tshig la byang chub sems dpa' gang 'jug pa/ /de ni ngag gi sdom pa de zhes bya/ /'gog pa rtag tu rmi lam ji bzhin te/ /mya ngan 'das pa'ang rmi lam ji bzhin du/ /tshig la byang chub sems dpa' gang 'jug pa/ /
159a2(mdo sde): de ni ngag gi sdom pa de zhes bya/ /tshig ni gang yang rnyed par mi 'gyur te/ /rtog par mi byed rlom sems de mi byed/ /nam yang mi lta chags par mi byed de/ /de ni ngag gi sdom pa de zhes bya/ /de nas yang bcom ldan 'das kyis zla 'od gzhon nur gyur pa la bka' stsal pa/
159a3(mdo sde): gzhon nu de lta bas na yid kyi sdom pas bsdam par bya'o zhes khyod kyis de ltar bslab par bya'o/ /yid kyi sdom pa gang dang ldan pas byang chub sems dpa' sems dpa' chen po sangs rgyas kyi chos 'jigs pa med pa rnams dang / mi 'khrugs pa'i sems rnam par grol ba 'thob par 'gyur
159a4(mdo sde): ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po rdo rje lta bu'i ting nge 'dzin 'thob par 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po
159a5(mdo sde): 'bar ba'i bye brag dang 'dra ba zhes bya ba'i 'od zer 'thob par 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po yan lag drug cu dang ldan pa'i sangs rgyas kyi gsung dbyangs phun sum tshogs pa 'thob par
159a6(mdo sde): 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po tshig btsun pa 'thob par 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa'
159a7(mdo sde): chen po skyes bu chen po'i mtshan sum cu rtsa gnyis 'thob par 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po dpe byad bzang po brgyad cu 'thob par 'gyur ba de ni gzhon nu yid kyi sdom pa zhes bya'o/ /
159b1(mdo sde): yid kyi sdom pa gang dang ldan pas byang chub sems dpa' sems dpa' chen po de bzhin gshegs pa'i stobs bcu 'thob pa dang / mi 'jigs pa bzhi dang / sangs rgyas kyi chos ma 'dres pa brgyad 'thob par 'gyur ba de ni gzhon nu yid kyi sdom pa zhes bya'o/ /
159b2(mdo sde): yid kyi sdom pa gang dang ldan pas byang chub sems dpa' sems dpa' chen po rnam par thar pa'i sgo gsum 'thob ste/ gsum gang zhe na/ 'di lta ste/ stong pa nyid dang / mtshan ma med pa dang / smon pa med pa dang / rnam par thar pa'i sgo 'di gsum 'thob
159b3(mdo sde): par 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po tshangs pa'i gnas pa chen po bzhi 'thob ste/ bzhi gang zhe na/ 'di lta ste/ byams pa chen po dang / snying rje chen po dang / dga' ba
159b4(mdo sde): chen po dang / btang snyoms chen po dang / tshangs pa'i gnas pa chen po 'di bzhi 'thob par 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po so so yang dag par rig pa bzhi 'thob ste/ bzhi
159b5(mdo sde): gang zhe na/ 'di lta ste/ don so so yang dag par rig pa dang / chos so so yang dag par rig pa dang / nges pa'i tshig so so yang dag par rig pa dang / spobs pa so so yang dag par rig pa dang / so so yang dag par rig pa 'di bzhi 'thob par 'gyur ba de ni gzhon nu
159b6(mdo sde): yid kyi sdom pa zhes bya'o/ yid kyi sdom pa gang dang ldan pas byang chub sems dpa' sems dpa' chen po dran pa nye bar gzhag pa bzhi 'thob pa dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i
159b7(mdo sde): lam yan lag brgyad pa 'thob par 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po snying rje chen po la gnas pa 'thob pa dang / btang snyoms chen po la gnas pa 'thob pa dang / bde ba'i rnam
160a1(mdo sde): par rtog pa 'thob pa dang / rab tu dben pa'i chos rnams 'thob par 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po phan par 'dod pa dang / spyod pa dang / 'jug pa 'thob par
160a2(mdo sde): 'gyur ba de ni gzhon nu yid kyi sdom pa zhes bya'o/ /gzhan yang gzhon nu yid kyi sdom pa zhes bya ba de ni/ yid kyi sdom pa gang dang ldan pas byang chub sems dpa' sems dpa' chen po log par lta ba spangs pa'i phyir log par lta ba dang 'grogs par mi byed/ brnab sems spangs pa'i
160a3(mdo sde): phyir brnab sems dang 'grogs par mi byed/ gnod sems spangs pa'i phyir gnod sems dang 'grogs par mi byed/ le lo spangs pa'i phyir le lo'i sems dang 'grogs par mi byed/ bla ma rnams dang / pha ma dang slob dpon dag la g.yo'i sems mi skyed/ 'dod chags dang zhe sdang dang gti
160a4(mdo sde): mug gi sems mi skyed cing de dag dang 'grogs par mi byed/ byang chub kyi sems kyang mi gtong / lhag pa'i sems kyang 'khrugs par mi byed cing gzhan yang nyes pa dang ldan pa'i yid kyi rtogs pa de dag thams cad byang chub sems dpa' rab tu spong zhing de dag dang mi 'grogs te/ de ni
160a5(mdo sde): gzhon nu yid kyi sdom pa zhes bya'o/ /yid de yang sgyu ma lta bu'o zhes bya ba la 'jug go/ /rmi lam lta bu'o zhes bya ba dang / smig rgyu lta bu'o zhes bya ba dang / sprul pa lta bu'o zhes bya ba dang / mig yor lta bu'o zhes bya ba la 'jug ste/ gang nas kyang ma 'ongs pa dang gang du yang mi
160a6(mdo sde): 'gro bar 'jug go/ /bde ba la rmi lam lta bur 'jug go/ /rmi lam lta bur mi rtag par 'jug go/ /rmi lam lta bur bdag med par 'jug go/ /rmi lam lta bur srog med par 'jug go/ /rmi lam lta bur stong par 'jug ste/ yid de yang mi dmigs/ mi rtog /rlom sems su mi byed/
160a7(mdo sde): mi lta/ mngon par mi chags te/ gzhon nu de ni yid kyi sdom pa zhes bya'o/ /de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na yid kyi spyod pa yongs su dag par bya'o zhes gzhon nu khyod kyis de ltar bslab par bya'o/ /de ci'i
160b1(mdo sde): phyir zhe na/ gzhon nu yid kyi spyod pa yongs su dag pa'i byang chub sems dpa' sems dpa' chen po ni mi khom pa thams cad rnam par spong zhing / sangs rgyas kyi chos bsam gyis mi khyab pa'ang thob par 'gyur ro/ /sangs rgyas thams cad las kyang sangs rgyas kyi mngon par shes pa
160b2(mdo sde): thams cad dang / mi 'khrugs pa'i sems rnam par grol ba thob par 'gyur ba de ni gzhon nu yid kyi sdom pa zhes bya'o/ /de nas bcom ldan 'das kyis de'i tshe tshigs su bcad pa 'di dag gsungs so/ /yid kyi sdom pa dag ni ngas bshad kyis/ /g.yeng ba med pa'i yid kyis
160b3(mdo sde): thams cad nyon/ /ji ste myur du 'tshang rgya 'dod na yang / /nga las thos nas de la nan tan byos/ /yid kyi sdom pa gang gis mkhas pa dag /mchog tu rab zhi rgya che mi g.yo ba/ /rgyal chos bsam yas rmad du byung ba 'thob/ /'di ni yid kyi sdom pa dag par brjod/ /yid kyi
160b4(mdo sde): sdom pa gang gis mkhas pa dag / sems kyang rnam grol rtag tu mi g.yo 'thob/ /de bzhin rdo rje lta bu'i ting 'dzin mchog /'di ni yid kyi sdom pa dag par brjod/ /mkhas pa gang gis nye bar spyod pa yi/ /'od zer don chen byed pa sgrub par byed/ /gang gis yan
160b5(mdo sde): lag drug cu'i dbyangs thob pa/ /de ni yid kyi sdom pa rnam dag brjod/ /yid kyi sdom pa gang gis mkhas pa dag /sum cu rtsa gnyis mtshan rnams myur thob 'gyur/ /stobs bcu sangs rgyas yon tan ma lus 'thob/ /de ni yid kyi sdom pa mchog tu brjod/ /yid kyi sdom
160b6(mdo sde): pa gang gis mkhas pa dag / so so yang dag rig dang mi 'jigs dang / /yon tan mchog tu rmad byung bsam yas 'thob/ /de ni yid kyi sdom pa mchog tu brjod/ /yid kyi sdom pa gang gis mkhas pa dag /dran pa nye bar gzhag dang rdzu 'phrul rkang / /yang dag spong dang dbang
160b7(mdo sde): stobs lnga 'thob pa/ /de ni yid kyi sdom pa mchog tu brjod/ /yid kyi sdom pa gang gis mkhas pa dag /tshangs pa'i gnas bzhi ma lus de bzhin te/ /stong nyid mtshan med smon med sgo 'thob pa/ /de ni yid kyi sdom pa'i mchog tu brjod/ /yid kyi sdom pa dag dang gang
161a1(mdo sde): ldan pa/ /snying rje gnas dang btang snyoms chen po dang / /spyod 'jug byams pa chen po zhi ba 'thob/ /srid pa kun la de ni phan sems 'gyur/ /yid kyi sdom pa gang gis mkhas pa dag /byang chub yan lag bdun yang myur 'thob cing / /lam mchog
161a2(mdo sde): yan lag brgyad pa de bzhin te/ /de ni yid kyi sdom pa'i mchog tu brjod/ /yid kyi sdom pa gang gis mkhas pa dag /btang snyoms che la gnas pa dam pa dang / /snying rje gnas mchog dri ma med pa 'thob/ /de ni yid kyi sdom pa mchog tu brjod/ /yid kyi sdom pa gang gis
161a3(mdo sde): mkhas pa dag / bde ba'i rnam rtog zhi ba dag pa'i yid/ /yon tan phyug pas rab tu dben thob pa/ /de ni yid kyi sdom pa mchog tu brjod/ /yid kyi sdom pa gang ldan mkhas pa dag /log pa'i lta ba phan dang mi 'grogs shing / /gnod sems brnab sems skyed par mi byed
161a4(mdo sde): pa/ /de ni yid kyi sdom pa mchog tu brjod/ /yid kyi sdom pa gang ldan mkhas pa dag /skad cig tsam yang tshul 'chos mi byed cing / /bla ma la yang g.yo sgyu mi byed de/ /de ni yid kyi sdom pa mchog tu brjod/ /yid kyi sdom pa gang ldan mkhas pa dag /'dod chags zhe
161a5(mdo sde): sdang yid ni skyed mi byed/ /de bzhin gang du'ang gti mug mi skyed de/ /de ni yid kyi sdom pa'i mchog tu brjod/ /yid kyi sdom pa gang ldan mkhas pa dag /byang chub las ni sems kyang mi gtong zhing / /lhag pa'i bsam pa dag kyang 'khrug mi byed/ /de ni yid kyi sdom pa mchog
161a6(mdo sde): tu brjod/ /yid kyi sdom pa gang ldan mkhas pa dag /yid kyi nyes pa mang po ji snyed gzhan/ /kun dang lhan cig gnas par mi byed pa/ /de ni yid kyi sdom pa mchog tu brjod/ /yid la sgyu ma lta bur 'jug byed de/ /rmi lam 'dra zhing de bzhin smig rgyu 'dra/ /rtag tu mig yor
161a7(mdo sde): gyi ni mtshan nyid de/ /de ni yid kyi sdom pa'i mchog tu brjod/ /bde ba rmi lam lta bur 'jug byed de/ /de bzhin mi rtag stong pa ther zug mun/ /yid la de ltar mkhas pa 'jug par byed/ /de ni yid kyi sdom pa'i mchog tu brjod/ /yid la srog dang sems can med par
161b1(mdo sde): 'jug / rkyen las byung ba mgal me bskor ba bzhin/ /ga las ma 'ongs gang du mi 'gro ste/ /de ni yid kyi sdom pa'i mchog tu brjod/ /yid de gang na'ang nye bar mi dmigs shing / /rtog pa med par rlom sems mi byed de/ /de yang mi lta mngon par zhen mi byed/ /
161b2(mdo sde): de ni yid kyi sdom pa'i mchog tu brjod/ /don dam bden pa rmi lam 'dra ba dang / /mya ngan 'das pa rmi lam mtshungs par 'jug /gang gis mkhas pa de ltar 'jug pa yang / /de ni yid kyi sdom pa'i mchog tu brjod// //'phags pa ting nge 'dzin gyi
161b3(mdo sde): rgyal po'i mdo/ bam po lnga pa ste tha ma/ gzhon nu de la las yongs su dag pa ni 'di lta ste/ srid pa gsum rmi lam lta bur mthong nas de la 'dod chags dang bral ba skyed de/ gzhon nu 'di ni las yongs su dag pa zhes bya'o/ /gzhon nu de la dmigs pa las
161b4(mdo sde): yang dag par 'da' ba gang zhe na/ 'di lta ste/ phung po dang khams dang skye mched rnams sgyu ma lta bur rig nas de dag 'dor ba ste/ 'di ni dmigs pa las yang dag par 'da' ba zhes bya'o/ /de la phung po yongs su shes pa gang zhe na/ 'di lta ste/ phung po rnams la smig rgyu
161b5(mdo sde): lta bur 'jug pa'o/ /de la khams mnyam pa nyid gang zhe na/ 'di lta ste/ khams rnams sprul pa lta bur nges par spong ba'o/ /de la skye mched sel ba gang zhe na/ 'di lta ste/ skye mched mig yor lta bur nges par spong ba'o/ /de la sred pa spong ba gang zhe na/ 'di lta ste/ chos thams
161b6(mdo sde): cad la mi lta ba'o/ /de la skye ba med pa mngon sum du byed pa gang zhe na/ 'di lta ste/ chos thams cad mi dmigs pa'o/ /de la bya ba la 'jug pa gang zhe na/ 'di lta ste/ brtson 'grus las byung ba'i sdug bsngal chud mi za ba'o/ /de la rgyu bstan pa gang zhe na/ 'di lta ste/
161b7(mdo sde): phung po brag ca lta bur mngon par sgrub pa'o/ /de la 'bras bu chud mi za ba gang zhe na/ 'di lta ste/ las kyi 'bras bu rmi lam lta bur chud mi za ba'o/ /de la chos mthong ba gang zhe na/ 'di lta ste/ chos thams cad mi mthong ba'o/ /de la lam bsgom pa gang zhe na/ 'di lta ste/ chos
162a1(mdo sde): thams cad mi dmigs par sgom pa'o/ /de la de bzhin gshegs pa dang phrad pa gang zhe na/ 'di lta ste/ sangs rgyas thams cad kyi bslab pa sgrub pa'o/ /de la shes rab rno ba gang zhe na/ 'di lta ste/ chos thams cad skye ba med par bzod pa'o/ /de la sems can
162a2(mdo sde): gyi rjes su 'jug pa shes pa gang zhe na/ 'di lta ste/ dbang po mchog dang mchog ma yin pa shes pa'i ye shes so/ /de la chos shes pa gang zhe na/ 'di lta ste/ chos thams cad mi dmigs pa'o/ /de la so so yang dag par rig pa la 'jug pa shes pa gang zhe na/ 'di lta ste/ chos kyi
162a3(mdo sde): tshul yang dag pa ji lta ba bzhin du rtog pa'o/ /de la yi ge rab tu dbye ba shes pa gang zhe na/ 'di lta ste/ gsang sngags gsum sbyor bar shes pa dang / rnam pa dang rnam pa ma yin pa shes pa'o/ /de la dngos po las yang dag par 'da' ba shes pa gang zhe na/ 'di lta ste/ dngos po
162a4(mdo sde): med par rtogs pa'o/ /de la dbyangs shes pa gang zhe na/ 'di lta ste/ brag ca lta bur shes pa'o/ /de la mchog tu dga' ba 'thob pa gang zhe na/ 'di lta ste/ chos thams cad mi dmigs shing / 'byung ba dang sdug bsngal spangs pa dang / khur bor ba'o/ /de la chos kyi dga'
162a5(mdo sde): ba myong ba gang zhe na/ 'di lta ste/ gdams par bya ba dang / mgu bar bya ba mi gtong ba dang / rang gi theg pa'i legs pa mthong ba'o/ /de la gnas pa po gang zhe na/ 'di lta ste/ 'phags pa'i bden pa rtogs pa'o/ /de la drang po gang zhe na/ 'di lta ste/ spyod lam bcos
162a6(mdo sde): pa med pa'o/ /de la bzhin khro gnyer med pa gang zhe na/ 'di lta ste/ zhe sdang med pa'o/ /de la dge ba gang zhe na/ 'di lta ste/ 'grogs na bde ba'o/ /de la mnyen pa gang zhe na/ 'di lta ste/ pha rol la phan pa'i dngos po'o/ /de la gsong por smra ba gang zhe na/ 'di lta ste/ tshur
162a7(mdo sde): shog legs par 'ongs so/ /zhes byas pa dang myur du ldang ba'o/ /de la bla ma la gus pa gang zhe na/ 'di lta ste/ bla ma la 'jigs shing dge ba'i bshes gnyen du 'du shes pa'o/ /de la bla ma la sri zhu byed pa gang zhe na/ 'di lta ste/ bla ma la rim gro dang g.yog bya ba'o/ /de la skye bas chog shes
162b1(mdo sde): pa gang zhe na/ 'di lta ste/ skye ba thams cad la chags pa med pa'o/ /de la dkar po'i chos kyis mi ngoms pa gang zhe na/ 'di lta ste/ dkar po'i chos thams cad yongs su tshol zhing dge ba gang yin zhes tshol ba'o/ /de la 'tsho ba yongs su dag pa gang zhe na/ 'di lta ste/ ngan ngon gyis
162b2(mdo sde): chog shes pa dang / tshul 'chos pa med pa dang / kha gsag med pa dang / thob kyis 'jal ba med pa dang / rnyed pas rnyed pa la 'dod pa med pa'o/ /de la dgon par gnas pa mi gtong ba gang zhe na/ 'di lta ste/ dge ba'i chos rnams la brtson pa mi 'dor zhing bas mtha'i
162b3(mdo sde): gnas mal la mngon par dga' ba dang / nags stug po dang / gcong rong dang / phug dang sman shong du mngon par dga' ba dang / chos kyi dga' ba myong bar byed pa dang / khyim pa dang rab tu byung ba rnams dang mi 'dri ba dang / rnyed pa dang / bkur sti dang / tshigs su bcad pa la
162b4(mdo sde): ma chags pa dang / sred pa spong ba dang / bsam gtan gyi dga' ba myong ba ste/ 'di ni dgon pa la gnas pa mi gtong ba zhes bya'o/ /de la sa la gnas pa shes pa gang zhe na/ 'di lta ste/ nyan thos kyi 'bras bu rnam par gzhag pa shes pa dang / rang sangs rgyas kyi sa rnam par gzhag
162b5(mdo sde): pa shes pa dang / byang chub sems dpa'i sa rnam par gzhag pa shes pa'o/ /de la dran pa mi nyams pa gang zhe na/ 'di lta ste/ mi rtag pa dang / sdug bsngal ba dang / stong pa dang / bdag med par yid la byed pa'o/ /de la phung po la mkhas pa'i shes pa gang zhe na/ 'di lta ste/ phung po
162b6(mdo sde): dang khams dang skye mched rab tu dbye ba yang shes shing de la mi dmigs pa'o/ /de la mngon par shes pa mngon sum du byed pa gang zhe na/ 'di lta ste/ rdzu 'phrul gyi rkang pa bzhi thob pa dang / rdzu 'phrul rnam par 'phrul pa'o/ /de la nyon mongs pa sel ba gang zhe na/ 'di lta ste/ 'dod chags dang / zhe
162b7(mdo sde): sdang dang / gti mug spong ba'o/ /de la bag chags kyi mtshams sbyor ba legs par 'joms pa shes pa gang zhe na/ 'di lta ste/ sngon gyi byis pa'i spyod pa la smad pa dang / nyan thos dang rang sangs rgyas kyi sa mi 'dod pa'o/ /de la khyad par du 'gro ba gang zhe na/ 'di lta ste/ sangs rgyas kyi
163a1(mdo sde): stobs dang / mi 'jigs pa dang / so so yang dag par rig pa sgrub pa'o/ /de la sgom pa'i rgyu 'thun pa gang zhe na/ 'di lta ste/ rjes su chags pa dang / khong khro ba spangs pa'o/ /de la ltung ba las 'byin pa la mkhas pa gang zhe na/ 'di lta ste/ so sor thar pa dang / 'dul ba sdom pa'o/ /
163a2(mdo sde): de la yongs su dkris pa gnon pa gang zhe na/ 'di lta ste/ nyes pa bshags pa dang / phyis sdom pa'i las dge ba'o/ /de la rjes su chags pa spong ba gang zhe na/ 'di lta ste/ khams gsum gyi sred pa'i 'khri shing thams cad yang dag par 'joms pa dang / dge ba'i chos ma skyes pa rnams bskyed pa
163a3(mdo sde): dang / dge ba'i chos skyes pa rnams chud mi za bar bya'o/ /de la srid pa las yang dag par 'da' ba gang zhe na/ 'di lta ste/ khams gsum la mi dmigs shing yid la mi byed pa'o/ /de la skye ba dran pa gang zhe na/ 'di lta ste/ sngon gyi gnas shes pa'o/ /de la las kyi rnam par smin pa la nem nur
163a4(mdo sde): med pa gang zhe na/ 'di lta ste/ chad pa dang rtag pa rnam par spong ba'o/ /de la chos sems pa gang zhe na/ 'di lta ste/ yang dag pa ji lta ba bzhin du sems pa'o/ /de la thos pa yongs su tshol ba gang zhe na/ 'di lta ste/ nyan thos kyi sde snod dang / rang sangs rgyas kyi sde snod dang / byang chub
163a5(mdo sde): sems dpa'i sde snod kun 'dzin cing sgom pa'o/ /de la ye shes rno ba gang zhe na/ 'di lta ste/ rmi lam lta bur ma skyes pa shes pa'o/ /de la ye shes la sred pa gang zhe na/ 'di lta ste/ ye shes yongs su tshol ba'o/ /de la ye shes khong du chud pa gang zhe na/ 'di lta ste/ bla na
163a6(mdo sde): med pa yang dag par rdzogs pa'i byang chub mngon par sgrub pa'o/ /de la cang shes kyi sa gang zhe na/ 'di lta ste/ byang chub sems dpa'i bslab pa'i gnas so/ /de la ri lta bu'i sems gang zhe na/ 'di lta ste/ byang chub kyi sems mi gtong ba'o/ /de la mi g.yo ba gang zhe na/ 'di lta ste/
163a7(mdo sde): nyon mongs pa dag gis mi 'phrogs pa'o/ /de la mi sgul ba gang zhe na/ 'di lta ste/ mtshan ma thams cad yid la mi byed pa'o/ /de la phyir mi ldog pa gang zhe na/ 'di lta ste/ pha rol tu phyin pa drug mi 'jig pa dang / 'jig rten gyi khams gzhan na bzhugs pa'i sangs rgyas rnams rgyun mi
163b1(mdo sde): 'chad par mthong ba'o/ /de la dge ba'i chos phun sum tshogs pa gang zhe na/ 'di lta ste/ bla na med pa yang dag par rdzogs pa'i byang chub tu nye bar gyur pa'o/ /de la sdig pa'i las la smod pa gang zhe na/ 'di lta ste/ sdom pa dang sdig pa rnams gzod ma nas ma skyes pa'o/ /de la nyon mongs pa
163b2(mdo sde): mi 'byung ba gang zhe na/ 'di lta ste/ ma rig pa dang / srid pa'i sred pa dang / khro ba mi skyed pa'o/ /de la bslab pa yongs su mi gtong ba gang zhe na/ 'di lta ste/ las kyi rnam par smin pa la yid ches pa dang / sangs rgyas la ri mor byed pa'o/ /de la ting nge 'dzin rnam par gzhag pa gang zhe na/
163b3(mdo sde): 'di lta ste/ sems dang sems las byung ba'i chos rnams skye ba dang / 'jig pa med pa la mkhas pa dang / sems rtse gcig pa'o/ /de la sems can gyi bsam pa shes pa gang zhe na/ 'di lta ste/ dbang po mchog dang mchog ma yin pa shes pa'i ye shes so/ /de la skye ba'i khyad par
163b4(mdo sde): shes pa gang zhe na/ 'di lta ste/ 'gro ba lnga rnam par gzhag pa shes pa'o/ /de la ye shes mtha' yas pa gang zhe na/ 'di lta ste/ 'jig rten gyi dang 'jig rten las 'das pa'i bzo lhun gyis grub pa shes pa'o/ /de la tshig gi mtshams sbyar ba shes pa gang zhe na/ 'di lta ste/ de bzhin
163b5(mdo sde): gshegs pa'i ldem po ngag shes pa'o/ /de la khyim gyi gnas yongs su spangs pa gang zhe na/ 'di lta ste/ lus dang sems dben zhing mngon par byung ba'o/ /de la khams gsum la mngon par mi dga' ba gang zhe na/ 'di lta ste/ khams gsum yang dag pa ji lta ba bzhin du mthong ba'o/ /
163b6(mdo sde): de la sems ma god pa gang zhe na/ 'di lta ste/ sems yongs su mi gtong ba dang / mnyam par bzhag pa yongs su mi gtong ba'o/ /de la chos rnams la mngon par ma chags pa gang zhe na/ 'di lta ste/ sdug pa thams cad spong ba'o/ /de la dam pa'i chos yongs su 'dzin pa gang zhe na/ 'di lta
163b7(mdo sde): ste/ sangs rgyas kyi byang chub yongs su srung ba dang / mdo sde 'di lta bu 'dzin pa'o/ /de la chos srung ba gang zhe na/ 'di lta ste/ sangs rgyas kyi chos la smod pa rnams chos dang 'thun pas tshar gcod pa'o/ /de la las kyi rnam par smin pa la yid ches pa gang zhe na/ 'di lta ste/ khrel yod pas
164a1(mdo sde): sdig pa'i las rnams spong ba dang / dge ba'i chos rnams yongs su btsal ba la mngon par brtson pa'o/ /de la 'dul ba la mkhas pa gang zhe na/ 'di lta ste/ rang bzhin gyis ltung ba dang / ltung ba ma yin pa shes pa dang / bcas pa'i ltung ba dang / ltung ba ma yin pa shes pa'o/ /de la rtsod
164a2(mdo sde): pa rnam par zhi ba gang zhe na/ 'di lta ste/ 'dus pa rnam par spangs pa'o/ /de la 'thab pa med pa dang / rtsod pa med pa gang zhe na/ 'di lta ste/ 'jig rten pa'i gtam mi 'dod pa'o/ /de la bzod pa'i sa gang zhe na/ 'di lta ste/ lus dang sems la gnod pa bzod par byed pa'o/ /de la bzod pa yang dag
164a3(mdo sde): par 'dzin pa gang zhe na/ 'di lta ste/ pha rol gyis ngan du smras pa dang / ngan du brjod pa'i tshig gi lam rnams btang snyoms su 'jog cing bzod pa mi 'dral ba'o/ /de la chos rab tu 'byed pa gang zhe na/ 'di lta ste/ phung po dang khams dang skye mched rnams rab tu dbye ba dang / kun nas nyon mongs pa
164a4(mdo sde): dang / rnam par byang ba'i phyogs rab tu dbye ba dang / de dag mi dmigs pa'o/ /de la rnam par gtan la dbab pa la mkhas pa gang zhe na/ 'di lta ste/ chos thams cad brjod du med pa'o/ /de la rab tu dbye ba shes pa gang zhe na/ 'di lta ste/ chos thams cad rnam par gzhag pa gang la nges par rtog
164a5(mdo sde): pa'o/ /de la chos kyi tshig bsgrub pa la mkhas pa'i shes pa gang zhe na/ 'di lta ste/ chos rnams yang dag pa ji lta ba bzhin du ston pa'o/ /de la don dang don ma yin pa 'dres pa bsgrub pa la mkhas pa shes pa gang zhe na/ 'di lta ste/ chos rnams rang bzhin gyis blang ba dang / gzhag pa med pa'o/ /
164a6(mdo sde): de la sngon gyi mtha' shes pa gang zhe na/ 'di lta ste/ rgyu shes pa'o/ /de la phyi ma'i mtha' shes pa gang zhe na/ 'di lta ste/ rkyen shes pa'o/ /de la dus gsum mnyam pa nyid gang zhe na/ 'di lta ste/ chos thams cad la tha dad du bya ba med pa'i dngos po'i lugs kyi chos nyid do/ /de la 'khor gsum
164a7(mdo sde): yongs su dag pa'i shes pa gang zhe na/ 'di lta ste/ 'das pa dang ma 'ongs pa dang da ltar byung ba'i chos rnams mi dmigs shing yid la mi byed pa'o/ /de la sems gnas pa gang zhe na/ 'di lta ste/ sems mi dmigs pa'o/ /de la lus rnam par gzhag pa gang zhe na/ 'di lta ste/ lus la zhugs pa'i rjes su
164b1(mdo sde): dran pa'o/ /de la spyod lam srung ba gang zhe na/ 'di lta ste/ gang 'di bslad pa med pa'o/ /de la spyod lam mi 'khrugs pa gang zhe na/ 'di lta ste/ dge ba mi spyoms pa'o/ /de la spyod lam rnam par mi rtog pa gang zhe na/ 'di lta ste/ sdig pa 'dod pa dang bral ba'o/ /de la dbang po dang ba gang zhe na/ 'di lta ste/
164b2(mdo sde): chos la zhugs pa'i yid la byed pa dang / rigs par smra ba dang / dus shes pa dang / yang dag pa ji lta ba'i chos rnams yang dag par rab tu ston pa'o/ /de la 'jig rten shes pa gang zhe na/ 'di lta ste/ phar 'gro ba dang / phyir 'ong ba rab tu shes pa'o/ /de la lhug par gtong ba gang zhe na/ 'di lta ste/ dngos po rnams
164b3(mdo sde): mi sbed pa dang / ser sna med pa'o/ /de la lag brkyang ba gang zhe na/ 'di lta ste/ 'ged pa'i ngang tshul can no/ /de la sems 'dzin pa med pa gang zhe na/ 'di lta ste/ dad pa rnyog pa med pa'o/ /de la khrel yod pa gang zhe na/ 'di lta ste/ mu cor mi smra ba'o/ /de la ngo tsha shes pa gang zhe na/ 'di lta ste/ mngon
164b4(mdo sde): du gyur pa'o/ /de la mi dge ba'i sems smad pa gang zhe na/ 'di lta ste/ byis pa'i chos rtogs pa dang / de dag dang mi 'grogs pa'o/ /de la sbyangs pa mi gtong ba gang zhe na/ 'di lta ste/ yi dam la brtan pa'o/ /de la spyod pa yang dag par 'dzin pa gang zhe na/ 'di lta ste/ spyod pa la brtul ba bskyed pa'o/ /de
164b5(mdo sde): la dga' ba yang dag par spyod pa gang zhe na/ 'di lta ste/ dge ba'i las kyi phan yon la sems pa'o/ /de la bla ma dag gi stan 'ding zhing ldang ba gang zhe na/ 'di lta ste/ nga rgyal bcom zhing snyom las med pa'o/ /de la nga rgyal tshar gcod pa gang zhe na/ 'di lta ste/ bdag nyid rjes su mi dmigs shing rtsom pa med pa'o/ /de
164b6(mdo sde): la sems rab tu gzung ba gang zhe na/ 'di lta ste/ dkar po'i chos chud mi za bar shes pa'o/ /de la sems spro bar bya ba gang zhe na/ 'di lta ste/ brtson 'grus chud mi za bar shes pa'o/ /de la don so so yang dag par rig pa'i shes pa gang zhe na/ 'di lta ste/ bden pa yang dag pa ji lta ba bzhin du rtogs pa'i ye
164b7(mdo sde): shes so/ /de la ye shes khong du chud pa gang zhe na/ 'di lta ste/ 'jig rten dang 'jig rten las 'das pa'i chos rnams khong du chud pa'o/ /de la mi shes pa dang bral ba gang zhe na/ 'di lta ste/ chos yang dag pa ji lta ba bzhin la sgro 'dogs pa dang bral ba'o/ /de la sems kyi 'jug pa shes pa gang zhe na/
165a1(mdo sde): 'di lta ste/ skye ba dang 'jig pa med pa shes pa'o/ /de la zas sgrub pa la mkhas pa gang zhe na/ 'di lta ste/ shes rab rno ba'o/ /de la sgra brjod pa shes pa gang zhe na/ 'di lta ste/ chos yang dag pa ji lta ba bzhin du rab tu bstan pa'o/ /de la rnam par gzhag pa shes pa gang zhe na/ 'di
165a2(mdo sde): lta ste/ yang dag pa ji lta ba bzhin du 'jug pa shes pa'o/ /de la don rnam par gtan la dbab pa gang zhe na/ 'di lta ste/ 'du byed kyi phung po chad pa'o/ /de la gnod pa rnam par spong ba gang zhe na/ 'di lta ste/ srid pa las yang dag par 'da' ba dang / gzhan dag kyang srid pa las yang dag par 'da' ba
165a3(mdo sde): la 'dzud pa'o/ /de la skyes bu dam pa la sten pa gang zhe na/ 'di lta ste/ sangs rgyas dang mi 'bral ba'o/ /de la skyes bu dam pa dang 'grogs pa gang zhe na/ 'di lta ste/ sangs rgyas dang byang chub sems dpa' dang / rang sangs rgyas dang / nyan thos la sten pa'o/ /de la skyes bu dam pa ma yin pa rnam par spong ba gang
165a4(mdo sde): zhe na/ 'di lta ste/ dmigs pa can dang / le lo can rnams rnam par spong ba'o/ /de la bsam gtan mi 'dor ba gang zhe na/ 'di lta ste/ 'dod pa'i tsher ma rnam par spong ba dang / bsam gtan mi gtong zhing dga' ba mi 'dor ba'o/ /de la bsam gtan la ma chags pa gang zhe na/ 'di lta ste/ khams
165a5(mdo sde): gsum las yang dag par 'da' bar mos pa dang / sems can yongs su smin par bya ba la mos pa dang / gong du shes rab kyi snang ba la mos pa'o/ /de la mngon par shes pas rnam par 'phrul pa gang zhe na/ 'di lta ste/ mngon par shes pa lnga la gnas nas sangs rgyas kyi chos shes par dka' ba rnams
165a6(mdo sde): gzhan la yang dag par rab tu ston pa'o/ /de la ming gi brda gang zhe na/ 'di lta ste/ yongs su ma grub pa rnams ming gis khong du chud pa'o/ /de la brtags pa'i tha snyad gang zhe na/ 'di lta ste/ 'jig rten gyi tha snyad do/ /de la btags pa 'joms pa gang zhe na/ 'di lta ste/ brjod par shes pa'o/ /de la
165a7(mdo sde): 'khor ba las ldog pa gang zhe na/ 'di lta ste/ 'khor ba'i nyes pa la so sor rtog pa'o/ /de la rnyed pa mi 'dod pa gang zhe na/ 'di lta ste/ yang dag par 'dod pa nyung ba'o/ /de la rnyed pa dang bkur sti mi len pa gang zhe na/ 'di lta ste/ gdung ba med pa dang / sdig pa 'dod pa dang bral ba'o/ /de la
165b1(mdo sde): bsngags pa ma yin pas zhum par mi 'gyur ba gang zhe na/ 'di lta ste/ phung po dang / khams la yongs su rtog pa shes pa'o/ /de la yang dag par bsngags pa mi len pa gang zhe na/ 'di lta ste/ dge ba mi spyoms pa dang / rnyed pa dang bkur sti la bar chad du rig pa'o/ /de la bkur sti la btang snyoms su
165b2(mdo sde): byed pa gang zhe na/ 'di lta ste/ las kyi rnam par smin pa rtogs pa'o/ /de la bsti stang med pa la zhum par mi 'gyur ba gang zhe na/ 'di lta ste/ rnal 'byor mi gtong ba'o/ /de la smad pas mi 'khrugs pa gang zhe na/ 'di lta ste/ 'jig rten gyi chos la so sor rtog pa'o/ /de la stod pa la btang snyoms
165b3(mdo sde): su byed pa gang zhe na/ 'di lta ste/ dge ba'i chos tshol zhing 'byung ba'o/ /de la rnyed pa med kyang sems 'gong ba med pa gang zhe na/ 'di lta ste/ bdag gis byas pa'i chos rnams la so sor rtog pa'o/ /de la khyim pa dang mi sten pa gang zhe na/ 'di lta ste/ zang zing ci yang rnam par spong ba'o/ /de la rab tu
165b4(mdo sde): byung ba dang mi sten pa gang zhe na/ 'di lta ste/ mi rigs pa yongs su spong ba dang / rigs pa yongs su tshol ba'o/ /de la spyod yul ma yin pa rnam par spong ba gang zhe na/ 'di lta ste/ sgrib pa lnga rnam par spong ba'o/ /de la spyod yul la rab tu spyod pa gang zhe na/ 'di lta ste/ dran pa nye bar gzhag pa
165b5(mdo sde): bzhi sgom pa'o/ /de la cho ga phun sum tshogs pa gang zhe na/ 'di lta ste/ pha rol rjes su srung ba'o/ /de la cho ga ma yin pa rnam par spong ba gang zhe na/ 'di lta ste/ bdag gi dge ba'i chos rjes su srung ba'o/ /de la rigs sun par mi byed pa gang zhe na/ 'di lta ste/ shes kyi khe rnam par spang ba'o/ /
165b6(mdo sde): de la bstan pa srung ba gang zhe na/ 'di lta ste/ chos yongs su btsal ba sgrub pa dang / chos kyi rjes su 'thun pa'i chos kyi nan tan no/ /de la smra ba nyung ba gang zhe na/ 'di lta ste/ zhi gnas thob pa'o/ /de la mnyen pa gang zhe na/ 'di lta ste/ lhag mthong thob pa'o/ /de la tshig gi lan la mkhas pa
165b7(mdo sde): gang zhe na/ 'di lta ste/ lan dang / yang lan shes pa'o/ /de la phas kyi rgol ba tshar gcod pa gang zhe na/ 'di lta ste/ chos rnams yang dag pa ji lta ba bzhin du ston pa dang / rnam par gzhag par byed pa dang / klan ka tshol ba tshar gcod pa'o/ /de la dus su 'gro ba gang zhe na/ 'di lta ste/ dus shes pa'o/ /
166a1(mdo sde): de la so so'i skye bo la yid mi rton pa gang zhe na/ 'di lta ste/ byis pa'i chos la skyon du lta ba'o/ /de la sdug bsngal ba rnams la brnyas pa med pa gang zhe na/ 'di lta ste/ sems can thams cad la sems mnyam pa'o/ /de la sdug bsngal ba rnams la nor rab tu sbyin pa gang zhe na/ 'di lta ste/
166a2(mdo sde): 'jig rten gyi zang zing gi sbyin pa'o/ /de la dbul po rnams la mi smod pa gang zhe na/ 'di lta ste/ pha rol la snying brtse ba'i blo'o/ /de la tshul khrims 'chal pa rnams la snying brtse ba gang zhe na/ 'di lta ste/ pha rol ltung ba las byung zhing tshul khrims la rab tu 'god pa'o/ /de la phan pa'i dngos po gang zhe na/ 'di
166a3(mdo sde): lta ste/ gzhan la phan par byed pa'o/ /de la snying rje ba'i blo gang zhe na/ 'di lta ste/ sems can gyi ma 'ongs pa'i sdug bsngal la lta ba'o/ /de la chos kyis phan gdags pa gang zhe na/ 'di lta ste/ gzhan dag yang dag pa ji lta ba bzhin du chos la gzud pa'o/ /de la zang zing yongs su gtong ba gang zhe na/
166a4(mdo sde): 'di lta ste/ phung po yongs su gtong ba dang / gzhan la zang zing gis phan 'dogs pa'o/ /de la sogs pa'i gnas med pa gang zhe na/ 'di lta ste/ zang zing la smod pa dang / srung ba'i nyes pa mthong ba'o/ /de la tshul khrims bsngags pa gang zhe na/ 'di lta ste/ tshul khrims yongs su rig pa'o/ /de la
166a5(mdo sde): 'chal pa'i tshul khrims la smad pa gang zhe na/ 'di lta ste/ 'chal pa'i tshul khrims kyi nyes pa khong du chud pa'o/ /de la tshul khrims phun sum tshogs pa dag la g.yo med par sten pa gang zhe na/ 'di lta ste/ tshul khrims dang ldan pa la rnyed par dka' ba'i 'du shes su shes pa'o/ /de la yod pa thams cad
166a6(mdo sde): gtong ba gang zhe na/ 'di lta ste/ bsam pa dge ba'o/ /de la lhag pa'i bsam pas mgron du gnyer ba gang zhe na/ 'di lta ste/ pha rol la bde ba 'dod pa'o/ /de la smras pa bzhin byed pa gang zhe na/ 'di lta ste/ bsam pa dge ba phun sum tshogs pa'o/ /de la rgyun mi chad par bsnyen bkur byed pa gang zhe na/ 'di
166a7(mdo sde): lta ste/ dge ba gang yin zhes tshol zhing 'dri ba'o/ /de la dga' ba myong ba gang zhe na/ 'di lta ste/ khong du chud pa'i shes pa dang lung gi shes pa'o/ /de la dpe shes pa gang zhe na/ 'di lta ste/ 'dra ba shes pa dang / gdams pa shes pa'o/ /de la sngon byung ba la mkhas pa gang zhe na/ 'di lta ste/ skye ba
166b1(mdo sde): dran pa dang / thos pa mang ba'o/ /de la dge ba'i rtsa ba sngon du 'gro ba gang zhe na/ 'di lta ste/ byang chub la shin tu 'dun pa dang / gzhan dag kyang spro bar byed pa'o/ /de la thabs mkhas pa gang zhe na/ 'di lta ste/ so sor 'chags pa dang / rjes su yi rang ba dang / gsol ba 'debs pa dang / dge ba'i rtsa
166b2(mdo sde): ba yongs su bsngo ba la mkhas pa'o/ /de la mtshan ma spong ba gang zhe na/ 'di lta ste/ chos rnams rmi lam lta bur rtogs nas dngos po rnam par 'jig pa'o/ /de la 'du shes zlog pa gang zhe na/ 'di lta ste/ phyin ci log 'dor ba'o/ /de la dngos po'i mtshan nyid 'dor ba gang zhe na/ 'di lta ste/ mtshan
166b3(mdo sde): nyid med par shes pa'o/ /de la mdo sde mngon par sgrub pa la mkhas pa gang zhe na/ 'di lta ste/ dge ba dang mi dge ba'i chos yang dag pa ji lta ba rnams dpe dang rtogs pa brjod pas yang dag par rab tu ston pa'o/ /de la bden pa rnam par gtan la dbab pa gang zhe na/ 'di lta ste/ rnam par shes pa 'gog pa dang /
166b4(mdo sde): ming dang gzugs mi skye ba'o/ /de la rnam par grol ba mngon sum du byed pa gang zhe na/ 'di lta ste/ rdo rje lta bu'i ting nge 'dzin las mi g.yo ba dang / mi 'khrug pa'o/ /de la gcig tu brjod pa gang zhe na/ 'di lta ste/ mu stegs can gyi gnas smad pa dang / mi skye bar shes pa'o/ /de la mi 'jigs pa thob
166b5(mdo sde): pa gang zhe na/ 'di lta ste/ sangs rgyas kyi chos rnams rtogs shing stobs bskyed pa'o/ /de la tshul khrims kyi gnas gang zhe na/ 'di lta ste/ lus kyi sdom pa dang so sor thar pa'i sdom pa'o/ /de la snyoms par 'jug pa la 'jug pa gang zhe na/ 'di lta ste/ khams gsum la 'dod chags dang
166b6(mdo sde): bral ba'o/ /de la shes rab thob pa gang zhe na/ 'di lta ste/ nus pa shes pa dang / mi dmigs pa'o/ /de la gcig pur dga' ba gang zhe na/ 'di lta ste/ 'du 'dzi'i nyes pa rnam par spong ba dang / chos dkar po mi gtong ba'o/ /de la shes kyi khe chung ngus chog shes pa gang zhe na/ 'di lta ste/ ngan ngon
166b7(mdo sde): gyis mgu ba'o/ /de la sems la rnyog pa med pa gang zhe na/ 'di lta ste/ sgrib pa rnams rnam par gnon pa'o/ /de la blta bar byas pa rnam par spong ba gang zhe na/ 'di lta ste/ dmigs pa'i lta ba rnam par spong ba'o/ /de la gzungs thob pa gang zhe na/ 'di lta ste/ chos ji ltar mthong ba rnams
167a1(mdo sde): yang dag pa ji lta ba bzhin du chags pa med par rab tu ston pa'o/ /de la ye shes snang ba gang zhe na/ 'di lta ste/ rang bzhin la 'jug pa'o/ /de la gnas gang zhe na/ 'di lta ste/ tshul khrims kyi gnas so/ /de la gzhi gang zhe na/ 'di lta ste/ sems kyi gzhi'o/ /de la rten gang
167a2(mdo sde): zhe na/ 'di lta ste/ dad pa la rten pa'o/ /de la nan tan gang zhe na/ 'di lta ste/ lam gyi nan tan no/ /de la rgyu gang zhe na/ 'di lta ste/ ma rig pa 'khor ba'i rgyu'o/ /de la rigs pa gang zhe na/ 'di lta ste/ rigs pa ni thar pa'i rigs pa'o/ /de la tshul gang zhe na/ 'di lta ste/ sred pa rab tu spangs
167a3(mdo sde): pa'o/ /de la sgo gang zhe na/ 'di lta ste/ nyes pa spangs pa'o/ /de la lam gang zhe na/ 'di lta ste/ mi rtag pa dang / sdug bsngal ba dang / stong pa dang / bdag med par shes pa'o/ /de la sa gang zhe na/ 'di lta ste/ smon pa med pa'i sa bcu'o/ /de la skye ba dang bral ba gang zhe na/ 'di lta ste/ skye ba bcad
167a4(mdo sde): pa'o/ /de la ye shes kyi sa gang zhe na/ 'di lta ste/ rmongs pa med pa'o/ /de la mi shes pa spangs pa gang zhe na/ 'di lta ste/ gti mug spangs pa'o/ /de la ye shes gnas pa gang zhe na/ 'di lta ste/ mi gnas pa'o/ /de la rnal 'byor spyod pa'i sa gang zhe na/ 'di lta ste/ byang chub kyi phyogs kyi chos sum
167a5(mdo sde): cu rtsa bdun gyi chos rnams sgom pa'o/ /de la byang chub sems dpa'i spyod yul gang zhe na/ 'di lta ste/ pha rol tu phyin pa drug go/ /de la skyes bu dam pa sten pa gang zhe na/ 'di lta ste/ sangs rgyas la sten pa'o/ /de la skyes bu dam pa ma yin pa spangs pa gang zhe na/ 'di lta ste/ mu stegs can
167a6(mdo sde): dmigs par lta ba rnams rnam par spong ba'o/ /de la de bzhin gshegs pas gsungs pa gang zhe na/ 'di lta ste/ sangs rgyas kyi stobs la gnas pa nas rang bzhin shes pas thar pa'o/ /de la sangs rgyas kyi sa gang zhe na/ 'di lta ste/ dge ba'i chos thams cad thob pa'o/ /de la mkhas pas
167a7(mdo sde): rjes su yi rang ba gang zhe na/ 'di lta ste/ 'das pa dang ma byon pa dang da ltar byung ba'i sangs rgyas bcom ldan 'das dang nyan thos dag gis rjes su yi rang ba'o/ /de la byis pa dag gis spangs pa gang zhe na/ 'di lta ste/ byis pa thams cad kyis rig par dka' ba'o/ /de la nyan thos dang rang sangs rgyas
167b1(mdo sde): kyis shes par dka' ba gang zhe na/ 'di lta ste/ sangs rgyas kyi chos bsam gyis mi khyab pa'o/ /de la mu stegs can gyis ma yin pa gang zhe na/ 'di lta ste/ rnal 'byor pa dag gi log pa'i nga rgyal lo/ /de la byang chub sems dpa' dag gis yongs su gzung ba gang zhe na/ 'di lta ste/ rnyed par
167b2(mdo sde): dka' ba dang rtsi chen por gyur pa'o/ /de la stobs bcu dag gis khong du chud pa gang zhe na/ 'di lta ste/ dka' ba'i tshul gyis so/ /de la lha rnams kyis mchod par bya ba gang zhe na/ 'di lta ste/ bde ba thams cad thob par byed pa'i phyir ro/ /de la tshangs pa dag gis phyag bya ba gang zhe na/ 'di lta ste/
167b3(mdo sde): thar pa thams cad thob par byed pa'i tshul gyis so/ /de la klu rnams kyis phyag bya ba gang zhe na/ 'di lta ste/ bag chags thams cad gcod pa'i phyir ro/ /de la gnod sbyin dag gis rjes su yi rang bar bya ba gang zhe na/ 'di lta ste/ ngan 'gro thams cad kyi lam gcod pa'i phyir ro/ /de la mi'am ci
167b4(mdo sde): dag gis phyag bya ba gang zhe na/ 'di lta ste/ thar pa'i rab tu bde ba thams cad thob par bya ba'i phyir ro/ /de la lto 'phye chen po dag gis rab tu bsngags pa gang zhe na/ 'di lta ste/ 'khor ba gcod pa'i phyir ro/ /de la byang chub sems dpa' dag gis bsgom par bya ba gang zhe na/ 'di lta
167b5(mdo sde): ste/ thams cad mkhyen pa'i ye shes thob par byed pa'i phyir ro/ /de la mkhas pa dag gis kun chub par bya ba gang zhe na/ 'di lta ste/ phyir mi ldog pa'i sa thob par byed pa'i phyir ro/ /de la nor bla na med pa gang zhe na/ 'di lta ste/ lha dang mi'i skye dgu phun sum tshogs pa thob par byed pa
167b6(mdo sde): dang / thar pa thob par byed pa'i phyir ro/ /de la sbyin pa zang zing med pa gang zhe na/ 'di lta ste/ nyon mongs pa thams cad gcod pa'i phyir ro/ /de la na ba rnams kyi rtsi gang zhe na/ 'di lta ste/ 'dod chags dang / zhe sdang dang / gti mug rab tu zhi bar byed pa'i phyir ro/ /de la mdzod shes
167b7(mdo sde): pa gang zhe na/ 'di lta ste/ bsgom pa'i phyir ro/ /de la spobs pa mi zad pa gang zhe na/ 'di lta ste/ yang dag pa ji lta ba bzhin du shes pa dang mthong ba'i phyir ro/ /de la mya ngan dang bral ba gang zhe na/ 'di lta ste/ gnod pa dang / sdug bsngal don med par rtogs shing 'byung ba dang /
168a1(mdo sde): sdug bsngal bdag med par shes pa'i phyir ro/ /de la khams gsum yongs su shes pa gang zhe na/ 'di lta ste/ sgyu ma dang rmi lam lta bur rtogs pa'o/ /de la pha rol tu 'gro ba dag gi gzings gang zhe na/ 'di lta ste/ lhag pa'i bsam pas yongs su mya ngan las
168a2(mdo sde): 'da' bar 'dod pa dag mi rtag pa dang / sdug bsngal ba dang / stong pa nyid du sgom pa'i phyir ro/ /de la chu bo'i nang du song ba dag gi gru gang zhe na/ 'di lta ste/ mya ngan las 'da' ba thob par byed pa'i phyir ro/ /de la snyan pa 'dod pa dag gi grags pa gang zhe na/ 'di lta ste/ chos rgya chen po thob
168a3(mdo sde): par byed pa'i phyir ro/ /de la sangs rgyas rnams kyi bsngags pa gang zhe na/ 'di lta ste/ yon tan mtha' yas pa'i rtsi'i sbyin bdag tu gyur pa'i phyir ro/ /de la de bzhin gshegs pa rnams kyi snyan pa gang zhe na/ 'di lta ste/ yon tan dang bde ba thams cad dang thar pa'i sbyin bdag tu gyur
168a4(mdo sde): pa'i phyir ro/ /de la stobs bcu dag gis bstod pa gang zhe na/ 'di lta ste/ chos rin po che rnyed par dka' ba'i sbyin bdag tu gyur pa'i phyir ro/ /de la byang chub sems dpa' rnams kyi yon tan gang zhe na/ 'di lta ste/ chos 'di la bslabs pa'i phyir ro/ /de la snying rje can dag gi
168a5(mdo sde): btang snyoms gang zhe na/ 'di lta ste/ sangs rgyas kyi bya ba byas pa'i phyir ro/ /de la byams pas zhe sdang zhi ba gang zhe na/ 'di lta ste/ gnyen por gyur pa'i phyir ro/ /de la theg pa chen po pa rnams dbugs 'byin pa gang zhe na/ 'di lta ste/ sangs rgyas kyi chos la bsam
168a6(mdo sde): pa thams cad yongs su rdzogs pa'i phyir ro/ /de la seng ge'i sgra sgrog pa dag gi nan tan gang zhe na/ 'di lta ste/ chos kyi mchog dang chos kyi dam pa thob par byed pa'i phyir ro/ /de la sangs rgyas kyi ye shes kyi lam gang zhe na/ 'di lta ste/ dge ba'i chos thams cad thob par byed
168a7(mdo sde): pa'i phyir ro/ /de la chos thams cad kyi phyag rgya gang zhe na/ 'di lta ste/ pha rol nas tshu rol rtogs pa'i phyir ro/ /de la thams cad mkhyen pa'i ye shes mi 'phrogs pa gang zhe na/ 'di lta ste/ mi dge ba'i chos thams cad spong bar 'gyur ba dang / dge ba'i chos thams cad sgrub pa dang / thar
168b1(mdo sde): pa thams cad sgrub par 'gyur ba'o/ /de la byang chub sems dpa' rnams kyi skyed mos tshal gang zhe na/ 'di lta ste/ bdag gi bde ba dang dga' ba dang / mgu ba thams cad kyis sems can thams cad kyi bde ba sgrub pa'i phyir ro/ /de la bdud kyi sde rnams 'jig par byed pa gang zhe na/ 'di lta ste/
168b2(mdo sde): stobs thams cad yongs su sgrub pa dang / nyon mongs pa thams cad zhi bar byed pa'i phyir ro/ /de la bde bar 'gro ba'i rig pa gang zhe na/ 'di lta ste/ gtse ba thams cad zad par 'gyur ba'o/ /de la don grub pa rnams kyi don gang zhe na/ 'di lta ste/ phun sum tshogs pa thams cad yongs su sgrub
168b3(mdo sde): pa'i phyir ro/ /de la dgra'i nang du song ba'i skyabs gang zhe na/ 'di lta ste/ dmigs pa can thams cad dang log par lta ba rnams pham par byed par 'gyur ba'i phyir ro/ /de la chos dang ldan pas mu stegs can rnams tshar gcod pa gang zhe na/ 'di lta ste/ chos dang ldan pas mu stegs can tshar gcod
168b4(mdo sde): pa'o/ /de la mi 'jigs pa'i bden pa'i rnam pa gang zhe na/ 'di lta ste/ chos thams cad yongs su brtag pa dang / phyir brtag pa bzod pa'i phyir ro/ /de la stobs rnams yang dag par btsal ba gang zhe na/ 'di lta ste/ ma log pa'i tshul gyis so/ /de la sangs rgyas kyi chos ma 'dres pa
168b5(mdo sde): brgyad kyi snga ltas gang zhe na/ 'di lta ste/ dkar po'i chos thams cad thob par byed pa'i phyir ro/ /de la rgyan gang zhe na/ 'di lta ste/ skyes bu chen po'i mtshan sum cu rtsa gnyis thob par byed pa'i phyir ro/ /de la thar pa 'dod pa dag gi dga' ba gang zhe na/ 'di lta ste/ thog ma dang dbus dang tha
168b6(mdo sde): mar dge ba'i phyir ro/ /de la bu'i thu bo dag gi dga' ba gang zhe na/ 'di lta ste/ pha'i nor sangs rgyas kyi nor myong ba thob par byed pa'i phyir ro/ /de la sangs rgyas kyi ye shes rdzogs pa gang zhe na/ 'di lta ste/ dkar po'i chos thams cad rjes su srung ba dang / dkar po'i chos thams cad
168b7(mdo sde): gzhan ma yin par gso ba thob par byed pa'i phyir ro/ /de la nyan thos dang rang sangs rgyas thams cad kyi sa ma yin pa gang zhe na/ 'di lta ste/ sangs rgyas kyi chos dpag tu med pa rgya chen po yongs su sgrub pa'i phyir ro/ /de la sems rnam par dag pa gang zhe na/ 'di lta ste/ dri ma thams cad spong
169a1(mdo sde): bar 'gyur ba'o/ /de la lus yongs su dag pa gang zhe na/ 'di lta ste/ nad thams cad rab tu zhi ba'i phyir ro/ /de la rnam par thar pa 'dod pa rnams kyi yongs su rdzogs pa gang zhe na/ 'di lta ste/ mi rtag pa dang / sdug bsngal ba dang / stong pa dang / bdag med pa dang / zhi bar so sor
169a2(mdo sde): rtog pa yongs su sgrub pa'i phyir ro/ /de la 'dod chags kyis kun nas nyon mongs pa med pa gang zhe na/ 'di lta ste/ mi 'chi ba'i gnas yongs su sgrub pa'i phyir ro/ /de la zhe sdang dang bral ba gang zhe na/ 'di lta ste/ byams pa chen po yongs su sgrub pa'i phyir ro/ /de la gti mug gis ma yin pa
169a3(mdo sde): gang zhe na/ 'di lta ste/ chos yang dag pa nyid yongs su sgrub pa'i phyir ro/ /de la ye shes 'byung ba gang zhe na/ 'di lta ste/ 'jig rten pa dang 'jig rten las 'das pa'i dgos pa shes pa thams cad skye ba'i phyir ro/ /de la rig pa skye ba gang zhe na/ 'di lta ste/ tshul bzhin yid la byed pa thams
169a4(mdo sde): cad yongs su sgrub pa'i phyir ro/ /de la ma rig pa spong ba gang zhe na/ 'di lta ste/ tshul bzhin ma yin pa yid la byed pa dang bral bar 'gyur ba'i phyir ro/ /de la rnam par grol ba'i snying pos ngoms pa gang zhe na/ 'di lta ste/ 'phags pa'i che ba nyid yongs su sgrub pa'i phyir ro/ /de la ting nge
169a5(mdo sde): 'dzin gyi snying por byed pa dag gi mgu ba gang zhe na/ 'di lta ste/ bde ba dang dga' ba'i bde ba thams cad dang / sems rtse gcig pa yongs su sgrub pa'i phyir ro/ /de la mthong bar 'dod pa rnams kyi mig gang zhe na/ 'di lta ste/ bdag nyid lta ba'i phyir ro/ /de la rnam par 'phrul par 'dod pa rnams kyi mngon
169a6(mdo sde): par shes pa gang zhe na/ 'di lta ste/ sgrib pa med pa dang / 'dod par 'gyur ba'i chos nyid kyi phyir ro/ /de la mngon par sgrub par 'dod pa rnams kyi rdzu 'phrul gang zhe na/ 'di lta ste/ chos thams cad la mi rtog pa'i shes pa sgrib pa med pa'i phyir ro/ /de la thos par 'dod pa rnams kyi gzungs gang zhe na/ 'di lta ste/ chos
169a7(mdo sde): thams cad mya ngan las 'das pa dang mnyam pa'i phyir ro/ /de la dran pa mi nyams pa gang zhe na/ 'di lta ste/ mya ngan las 'das par dmigs pa rang bzhin gyis rnam par zhi ba'i phyir ro/ /de la sangs rgyas rnams kyi byin gyi rlabs gang zhe na/ 'di lta ste/ mtha' yas pa yongs su sgrub pa'i phyir ro/ /de la
169b1(mdo sde): mgon po rnams kyi thabs mkhas pa gang zhe na/ 'di lta ste/ thams cad bde ba dang legs par 'gro ba'i phyir ro/ /de la phra mo gang zhe na/ 'di lta ste/ mya ngan las 'das pa la dmigs pa rnam par zhi ba'i phyir ro/ /de la shes par dka' ba gang zhe na/ 'di lta ste/ so sor rig par dka' ba'i phyir ro/ /
169b2(mdo sde): de la mi brtson pa rnams kyis rig par dka' ba gang zhe na/ 'di lta ste/ sngon ma thos pa'i phyir ro/ /de la yi ge rnams ldog pa gang zhe na/ 'di lta ste/ tshig gi lam thams cad mi dmigs pa'i phyir ro/ /de la sgras shes par dka' ba gang zhe na/ 'di lta ste/ chos thams cad bsam gyis mi khyab
169b3(mdo sde): pa'i phyir ro/ /de la mkhas pa dag gis yongs su shes pa gang zhe na/ 'di lta ste/ rin po che don che ba'i phyir ro/ /de la nges pa dag gis shes pa gang zhe na/ 'di lta ste/ bkur sti kun shes pa'i phyir ro/ /de la 'dod pa nyung bas rtogs pa gang zhe na/ 'di lta ste/ bkur sti mi skyed pa'i phyir ro/ /
169b4(mdo sde): de la brtson 'grus brtsams pa rnams kyis gzung ba gang zhe na/ 'di lta ste/ brtson pa mi 'dor ba'i phyir ro/ /de la dran pa can gyis bcangs pa gang zhe na/ 'di lta ste/ byas pa chud mi za ba'i phyir ro/ /de la sdug bsngal zad pa gang zhe na/ 'di lta ste/ 'dod chags dang / zhe sdang dang / gti
169b5(mdo sde): mug spong bar 'gyur ba'i phyir ro/ /de la chos mi skye ba gang zhe na/ 'di lta ste/ rnam par shes pa thams cad 'gog par 'gyur ba'i phyir ro/ /de la bstan pa gcig gang zhe na/ 'di lta ste/ srid pa'i 'gro ba dang / 'chi 'pho dang / skye ba'i gnas thams cad kyi chos thams cad rmi lam lta bu'o
169b6(mdo sde): zhes chos thams cad mi skyed pa'i phyir ro/ /'di ni tshig sum brgya po 'di rnams rgyas par bstan par rig par bya ste/ gzhon nu 'di ni chos thams cad kyi rang bzhin mnyam pa nyid rnam par spros pa'i ting nge 'dzin zhes bya'o/ /de nas bcom ldan 'das kyis de'i tshe tshigs su bcad pa 'di dag
169b7(mdo sde): gsungs so/ /sangs rgyas chos ni rgya che ste/ /tshul yang rgya cher bstan pa yin/ /chos rnams rgya cher bstan pas na/ /yon tan rgya chen thob par 'gyur/ /ji ltar nam mkha' rgya che ba/ /chos kyi mtshan nyid de bzhin te/ /rin chen 'od zer rgya chen gang / /de phyir shin tu rgyas zhes bya/ /
170a1(mdo sde): sems can spyod pa rgya che ste/ /de dag bstan pa'ang rgya che'o/ /lung gi don yang rgya che bas/ /de phyir shin tu rgyas zhes bya/ /chos thams cad kyi rang bzhin mnyam pa nyid rnam par spros pa'i ting nge 'dzin nges par bstan pa'i chos kyi rnam grangs 'di bcom ldan
170a2(mdo sde): 'das kyis bshad pa na sems can dpag tu med pa dag gis bla na med pa yang dag par rdzogs pa'i byang chub tu sems bskyed do/ /sems can dpag tu med pa dag kyang bla na med pa yang dag par rdzogs pa'i byang chub las phyir mi ldog par gyur to/ /sems can dpag tu med pa
170a3(mdo sde): dag rang byang chub tu sems skyes so/ /sems can dpag tu med pa dag dgra bcom pa'i 'bras bu mngon du bya ba la sems skyes so/ /stong gsum gyi stong chen po'i 'jig rten gyi khams 'di yang rnam pa drug tu g.yos rab tu g.yos/ kun tu rab tu g.yos/ 'gul rab tu
170a4(mdo sde): 'gul/ kun tu rab tu 'gul/ ldeg rab tu ldeg /kun tu rab tu ldeg /'khrugs rab tu 'khrugs/ kun tu rab tu 'khrugs/ chem chem rab tu chem chem/ kun tu rab tu chem chem/ 'ur 'ur rab tu 'ur 'ur/ kun tu rab tu 'ur 'ur/ shar phyogs dma'
170a5(mdo sde): na nub phyogs mtho/ nub phyogs dma' na shar phyogs mtho/ byang phyogs dma' na lho phyogs mtho/ lho phyogs dma' na byang phyogs mtho/ mtha' dma' na dbus mtho/ dbus dma' na mtha' mtho ste/ 'jig rten kun tu snang ba dpag tu med pa dag byung bar gyur to/ /
170a6(mdo sde): lha'i spos kyi char chen po yang mngon par bab bo/ /lha dag kyang me tog gi char chen po 'bebs so/ /lha'i sil snyan brgya stong dag kyang steng gi bar snang la rdung ngo / /lha'i na bza' dag kyang steng gi nam mkha' la g.yogs shing tshig 'di skad ces zer ro/ /gang gis snying rje chen
170a7(mdo sde): po la 'jug pa'i chos kyi rnam grangs 'di thos par 'gyur ba'i sems can de dag ni rnyed pa legs par rnyed pa yin te/ sems can de dag sangs rgyas mang po la bsnyen bkur byas par 'gyur ro/ /gang gis chos thams cad kyi rang bzhin mnyam pa nyid
170b1(mdo sde): rnam par spros pa'i ting nge 'dzin 'di thos par 'gyur zhing thos nas kyang yi ger 'dri ba dang / 'dzin pa dang / 'chang ba dang / klog pa dang / kun chub par byed pa dang / nyon mongs pa med par sgom pas bsgom pa dang / mang du byed pa dang / gzhan
170b2(mdo sde): la yang rgya cher yang dag par rab tu ston pa de dag ni sems can thams cad kyi sbyin gnas su 'gyur ro/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo chos kyi rnam grangs 'di khyod kyis zung shig /lhogs
170b3(mdo sde): shig / kun chub par gyis shig /gzhan dag la yang rgya cher yang dag par rab tu ston cig /de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das chos kyi rnam grangs 'di'i ming ci lags/ ji ltar gzung bar bgyi/ bcom
170b4(mdo sde): ldan 'das kyis bka' stsal pa/ kun dga' bo mdo sde 'di snying rje chen po la 'jug pa zhes bya bar zung shig /chos thams cad kyi rang bzhin mnyam pa nyid rnam par spros pa'i ting nge 'dzin zhes bya bar yang zung shig /kun dga' bos gsol pa/ bcom ldan 'das chos kyi rnam grangs
170b5(mdo sde): 'di bdag gis bzung lags so/ /bcom ldan 'das kyis de skad ces bka' stsal pa dang / zla 'od gzhon nur gyur pa dang / tshe dang ldan pa kun dga' bo dang / 'khor bzhi po dge slong dang / dge slong ma dang / dge bsnyen dang / dge bsnyen ma de dag dang / gnas gtsang ma'i ris kyi
170b6(mdo sde): lha'i bu du ma dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //chos thams cad kyi rang bzhin mnyam pa nyid rnam par spros pa'i ting nge 'dzin ji snyed
170b7(mdo sde): pa rdzogs / / //rgya gar gyi mkhan po shI len dra bo d+hi dang / zhu chen gyi lots+tsha ba ban de d+harma tA shI las bsgyur cing zhus te/ skad gsar chad kyis kyang bcos nas gtan la phab pa// //
171a1(mdo sde): @##/ /rgya gar skad du/ Ar+ya d+harma tA swa b+hA wa shU n+ya tA a tsa la pra ti sarba A lo ka sU tra/ bod skad du/ 'phags pa chos nyid rang gi ngo bo stong pa nyid las mi g.yo bar tha dad par thams cad la snang ba'i mdo/ /sangs rgyas dang byang chub sems dpa'
171a2(mdo sde): thams cad la phyag 'tshal lo/ /'di skad bdag gis thos pa dus gcig na/ bcom ldan 'das kyi rgyal po'i chos kyi khang pa na ye shes kyi khyad par las grub pa'i rin po che sna tshogs kyi khri chen po bshams pa la/ chos nyid rang gi ngo bo nyid ji lta ba las
171a3(mdo sde): mi g.yo bar bzhugs so/ /de'i tshe gnas der byang chub sems dpa' chen po tshad med grangs med pa dag kyang 'dus/ lha dang mi dang lha ma yin la sogs pa 'khor phal po che thams cad kyang 'dus par gyur to/ /de nas 'khor 'dus pa thams cad kyis bcom ldan
171a4(mdo sde): 'das la yang dang yang du bskor ba byed cing phyag 'tshal te rang rang gi phyogs phyogs su 'dug ste mchod pa'i mchog thams cad kyis mchod par byed/ bsti stang du byed/ ri mor byed pa la yid skyo bar mi byed de/ chos nyan par brtsams te mgo btud nas 'dug par
171a5(mdo sde): gyur to/ /de'i tshe bcom ldan 'das ni rnam grangs dang dbye ba'i chos la rtog par mi mdzad kyang smon lam dang thugs rje'i byin gyi rlabs kyis 'khor rnams kyi so sor so so'i mos pa dang bsam pa ji lta ba bzhin du gsung sgrog par snang ste/ bcom ldan 'das ni bdag la chos
171a6(mdo sde): ston te/ gzhan dag la ni ma yin no snyam mo/ /de yang 'khor phal po che de dag las kyang kha cig gis ni ji ltar snang ba bzhin du yod pa'i chos ston to snyam ste/ de la nges par 'dzin cing rtog par byed do/ /kha cig gis ni chos thams cad sems tsam las ma
171a7(mdo sde): gtogs par gzhan med pa'i chos ston to snyam ste/ de la nges par 'dzin cing rtog par byed do/ /kha cig gis ni sems nyid kyang ma skyes pa yin par bdag cag la chos ston to snyam ste/ de la nges par 'dzin cing rtog par byed do/ /kha cig gis ni chos thams
171b1(mdo sde): cad sgyu ma bzhin du snang zhing sgyu ma bzhin du ma grub pa'i chos ston to snyam ste/ de la nges par 'dzin cing rtog par byed do/ /kha cig gis ni chos thams cad rang bzhin gyis ma skyes pa/ ngo bo nyid kyis mi gnas pa/ las dang bya ba'i mtha' thams cad dang bral ba rtog pa dang rtog pa'i
171b2(mdo sde): yul las 'das pa/ thog ma med pa'i dus nas spros pa rnam par dag pa'i chos ston to snyam ste/ de la nges par 'dzin cing rtog par byed do/ /de nas bcom ldan 'das chos nyid rang gi ngo bo nyid ji lta ba las mi g.yo bar bzhugs pa de las snying rje dang ldan pa'i skur byas nas 'khor 'dus pa de
171b3(mdo sde): dag gi lta ba tha dad par gyur pa'i rtog pa'i mun pa sel ba zhes bya ba'i 'od zer ljags kyi dbang po las spros te/ 'od zer des phyogs bcu thams cad snang bar byas nas 'khor de na byang chub sems dpa' 'jam dpal 'dug par gyur pa la bskul bas byang chub sems dpa' 'jam
171b4(mdo sde): dpal gyis 'khor phal mo che'i rtog pa lnga po tha dad par gyur pa sems kyis shes nas/ ci'i phyir chos thams cad kyi gzhi gcig la lta ba dang mos pa tha dad par gyur snyam ste/ bdag gis bcom ldan 'das la zhu bar bya'o snyam pa dang 'od zer de dag bcom ldan 'das kyi
171b5(mdo sde): ljags kyi dbang po la slar 'dus par gyur to/ /de nas bcom ldan 'das la byang chub sems dpa' 'jam dpal gyis 'di skad ces gsol to/ /bcom ldan 'das bcom ldan 'das ni rnam grangs dang dbye ba'i chos la rtog par mi mdzad kyang 'khor 'dus pa 'di dag mos pa dang
171b6(mdo sde): rtog pa tha dad pa 'di ci las gyur/ bcom ldan 'das chos la brtag pa'i mtha' lnga po 'di dag kun yang dag pa lags sam/ 'on te kha cig ni yang dag pa lags la kha cig ni yang dag pa ma lags sam/ bcom ldan 'das chos la brtag pa'i mtha' lnga po 'di
171b7(mdo sde): dag gis rnam par grol ba thob par mtshungs lags sam/ bcom ldan 'das chos la brtag pa'i mtha' lnga po 'di dag la gang zag gi rigs ni mchis lags sam/ bcom ldan 'das chos la brtag pa'i mtha' lnga po 'di dag la tha dad par snang ba'i 'thun pa'i dpe
172a1(mdo sde): ni ji ltar lags/ bcom ldan 'das chos la brtag pa'i mtha' lnga po 'di dag ltar so sor rtog pa'i gang zag ma 'ongs pa'i dus na yang 'byung bar 'gyur ba lags sam/ bcom ldan 'das chos la brtag pa'i mtha' lnga po 'di dag la slob pa'i gang zag
172a2(mdo sde): rnams don lags pa dang ma lags par rtsod par mi 'gyur lags sam/ bcom ldan 'das 'khor 'dus pa 'di dag gi the tshom gyi dra ba bcad pa'i slad du bdag la bshad du gsol/ de skad ces gsol pa dang / bcom ldan 'das kyis bka' stsal pa/ 'jam dpal
172a3(mdo sde): khyod 'di skad du bcom ldan 'das ni rnam grangs dang dbye ba'i chos la rtog par mi mdzad kyang 'khor 'dus pa 'di dag 'di ltar mos pa dang rtog pa tha dad pa ci las gyur zhes zer ba ni sbyangs pa dang ma sbyangs pa'i dbang las shes pa dang / mos pa che chung las gyur te/ sangs rgyas
172a4(mdo sde): rnams ni sbyangs pa dang bsags pa dpag tu med pas rtsol ba med par chos nyid rang gi ngo bo nyid ji lta ba las mi g.yo ba gcig pu yin te/ 'di ni sangs rgyas thams cad kyi spyod yul yin no/ /cher sbyangs pa dang cung zad sbyangs pa rnams kyi ni yang dag pa yin pa dang ma
172a5(mdo sde): yin pa brgyud pa las thob pa ste/ de'i phyir na mos pa dang rtog pa tha dad par 'gyur ro/ /'jam dpal khyod 'di skad du chos la brtag pa'i mtha' lnga po 'di dag kun yang dag pa lags sam/ 'on te kha cig ni yang dag pa lags la kha cig ni yang dag pa ma lags sam zhes
172a6(mdo sde): zer ba ni chos la brtag pa'i mtha' lnga po 'di dag thams cad kyang yang dag pa yin par gzung ste/ kha cig gis ni chos thams cad ji ltar snang ba bzhin du yod pa'i chos ston to snyam pa yang yin te/ ci'i phyir zhe na/ 'byung ba bzhi dang des byas pa rnams ni tha dad du sgyu
172a7(mdo sde): ma bzhin du yod pa'i phyir ro/ kha cig gis ni chos thams cad ni sems tsam las ma gtogs pa gzhan med pa'i chos ston to snyam pa yang yin te/ ci'i phyir zhe na/ chos sna tshogs su 'dogs pa rnams rtag pa ther zug tu brtags pa'i bag chags sems la
172b1(mdo sde): bzhag pa'i mthus dus thams cad du bdag dang chos rnams su snang ba tha snyad tsam du snang yang don du rang bzhin med de/ sems tsam las med pa'i phyir ro/ /kha cig gis ni sems nyid kyang ma skyes pa yin par bdag cag la chos ston to snyam pa yang yin te/ ci'i phyir zhe na/
172b2(mdo sde): 'di la dbyibs sam/ kha dog gam/ dus gsum 'am/ mtha' dbus med pa'i phyir ro/ /kha cig gis ni chos thams cad sgyu ma bzhin du snang zhing sgyu ma bzhin du ma grub pa'i chos ston to snyam pa yang yin te/ ci'i phyir zhe na/ chos thams cad ni rgyu rkyen las skye zhing 'byung
172b3(mdo sde): ba'i phyir ro/ /kha cig gis ni chos thams cad rang bzhin gyi ma skyes pa/ ngo bo nyid kyis mi gnas pa/ las dang bya ba'i mtha' thams cad dang bral ba/ rtog pa dang rtog pa'i yul las 'das pa/ thog ma med pa'i dus nas spros pa rnam par dag pa'i chos ston to snyam
172b4(mdo sde): pa yang yin te/ ci'i phyir zhe na/ chos thams cad kyi rang gi ngo bo nyid phyin ci ma log pa de yin pa'i phyir ro/ /'jam dpal yang kha cig yang dag pa ma yin par yang bzung ste/ sbyangs pa chung ba/ mos pa dman pa/ shes rab zhan pa dag gis rtog pa'o/ /kha cig sbyangs
172b5(mdo sde): pa dang mos pa dang shes rab 'bring ba rnams kyis rtogs pa'o/ /lhag ma ni yang dag pa ste mchog tu gyur pa'i rtogs pa'o/ /'jam dpal khyod 'di skad du chos la brtag pa'i mtha' lnga po 'di dag gis rnam par grol ba thob par mtshungs sam zer ba ni shes rab mchog tu gyur
172b6(mdo sde): pa'i rtogs pa yang dag pa las lhag ma bzhi po gcig la gcig brgyud pa'i khyad par gyis nye ring yod kyang rnam par grol ba 'thob par mtshungs par blta'o/ /'jam dpal khyod kyis 'di skad du chos la brtag pa'i mtha' lnga po 'di dag la gang zag gi rigs ni mchis lags
172b7(mdo sde): sam zhes zer ba ni theg pa chung ngu'i rigs dang theg pa chen po'i rigs gnyis kas chos la brtag pa'i mtha' lnga las bzhi las brgyud nas lhag ma gcig tu yang dag pa phyin ci ma log pa sangs rgyas kyi spyod yul rtogs par bya'o/ /'jam dpal khyod kyis 'di skad du
173a1(mdo sde): chos la brtag pa'i mtha' lnga po 'di dag la tha dad par snang ba'i 'thun pa'i dpe ni ji ltar lags zhes zer ba ni chos kyi gzhi gcig la tha dad par rtog pa'i dpe ni 'dzam bu'i gling du nyi ma 'char bas bstan te/ 'dzam bu'i gling du nyi ma 'char ba dpag tshad bzhi khri'i
173a2(mdo sde): nam mkha' las 'char ba'i tshe mi rnams kyis rang gi grong khyer dang ri 'di las shar bar so so nas rtog go/ /de bzhin du da ltar gyi 'khor 'dus pa 'di dag gis chos kyi gzhi gcig la so sor rtog go/ /so sor mthong ngo / /so sor 'dzin to/ /'jam dpal rnam par
173a3(mdo sde): ma brtags pa'i tshe rang gi grong khyer gyi ri las mi 'char ba ma yin pa bzhin du chos la brtag pa'i mtha' 'di dag kyang yang dag pa phyin ci ma log pa sangs rgyas rnams kyi spyod yul las ma ltos pa gzhan bzhi po de bzhin du snang ngo / /'jam dpal rang gi grong khyer gyi ri de
173a4(mdo sde): las yang dag par 'char ba ma yin pa de bzhin du bzhi po ni rtogs pa'i thabs blo'i rim pa la de ltar snang ste/ don yang dag pa nyid ma yin no/ /'jam dpal brtag pa lnga po 'di dag las rnam par grol ba mtshungs pa thob pa'i dpe ni nor bu rin po ches bstan te/
173a5(mdo sde): rin po che de yang sems can rnams kyis bsten pa'i las byas pa dang ma byas pa yod de/ gang zag rtog pa med pa dang log par rtog pa rnams ni chos la brtag pa'i mtha' lnga la mi brten pa ste/ rin po che bsten pa'i las ma byas pa'i gang zag gis rin po che ma
173a6(mdo sde): rnyed pa dang dgos pa mi 'byung ba bzhin du de dag la mi dpyod mi sems pas khams gsum las mi thar ba yin no/ /bsten pa'i las byas pa ni khyad par du bsags pa dang cher bsags pa dang cung zad bsags pa rnams la rin po che'i dgos pa yang rim pa gsum
173a7(mdo sde): du 'byung ba bzhin du yang dag pa phyin ci ma log pa dang lhag ma bzhi po brgyud par brtag pa theg pa che chung rim pa gsum yang dpe rim pa bzhin no/ /ngas bshad pa'i mdo sde bcu gnyis dang chos la brtag pa'i mtha' lnga ji lta bu yin pa'i dpe ni rgya mtsho la phyogs bzhi nas
173b1(mdo sde): chu 'bab pas bstan te/ phyogs bzhi nas chu bo bzhi yan lag mang po dang bcas pa phyogs bzhi nas bab kyang gzhi rgya mtsho chen po las bab par 'dra bas rgya mtsho ni phyogs bzhi nas 'bab pa'i chu thams cad kyi gzhi yin no/ /spyi yin no/ /de bzhin du chos la brtag pa'i
173b2(mdo sde): mtha' lnga tha dad kyang ngas mdo sde bcu gnyis bshad pa la rten pa yin pas mdo sde bcu gnyis ni gzhi yin no/ /spyi yin no/ /'jam dpal khyod 'di skad du chos la brtag pa'i mtha' lnga po 'di dag ltar so sor rtog pa'i gang zag ma 'ongs pa'i dus na yang 'byung bar 'gyur ba lags
173b3(mdo sde): sam zhes zer ba ni da ltar ngas chos rnams kyi rang gi ngo bo nyid ji lta ba bzhin du ston pa na yang 'khor 'dus pa rnams la rtog pa 'di lta bur tha dad par gyur na nga mya ngan las 'das nas tha dad par 'gyur ba lta ci smos te ches mang bar 'gyur ro/ /'jam dpal nga mya ngan las 'das nas
173b4(mdo sde): lo lnga brgya dang dgu brgya dang stong dgu brgya dang nyis stong dang nyis stong lnga brgya'i bar du chos la brtag pa'i mtha' lnga po 'di dag la so sor rtog pa'i gang zag rim par 'byung bar 'gyur ro/ /'jam dpal khyod 'di skad du chos la brtag pa'i mtha' lnga po 'di dag la slob pa'i gang zag
173b5(mdo sde): rnams don lags pa dang ma lags par rtsod par mi 'gyur lags sam zhes zer ba ni ma 'ongs pa'i dus nga mya ngan las 'das nas lo lnga brgya nas rtsod par 'gyur te/ de'i tshe gang zag rnams mos pa dang shes rab che chung gi dbang gis don ma nor bar rtogs ma rtogs kyi bye brag
173b6(mdo sde): med par bdag nyid kyi don ma yin pa la yin nges par byas te/ gzhan gyi don yin pa yang ma yin par bsgrubs nas rtsod par 'gyur ro/ /gzhan drung na 'khod cing nyan pa rnams kyis kyang don bzhin du phyogs 'dzin par mi byed kyi/ yul gyis bsdus pa dang gnyen gyi phyogs
173b7(mdo sde): 'dzin par 'gyur ro/ /don ma nor bar shes pa rnams kyis kyang mi shes pa rnams la bstan par bya ba'i phyir mi rtsod kyi/ sma dbab pa dang shed gcad pa'i phyir rtsod de/ khyod kyi don gyi ngo bo ji ltar mthong ba smros zhes dris nas/ des smras pa dang / don ma nor yang mdo sde gzhan
174a1(mdo sde): la brtsams nas smra bar 'gyur ro/ /khyod 'di skad zer zhes nor ba gzhan la sgrogs par 'gyur ro/ /bdag nyid las ma gtogs pa gzhan gyis ma shes na ci ma rung snyam par 'gyur ro/ /byang chub kyi phyir ma yin gyi zang zing gi phyir sgrogs par 'gyur ro/ /de skad
174a2(mdo sde): ces bka' stsal pa dang / 'jam dpal gyis 'di skad ces gsol to/ /bcom ldan 'das chos la brtag pa'i mtha' lnga po 'di dag chos kyi gzhi gcig la tha dad par gyur na chos kyi gzhi de ni gang lags/ de la ji ltar brtags na ni 'khrul pa lags/ de'i ma nor ba'i rang gi ngo bo
174a3(mdo sde): ni gang lags/ bcom ldan 'das kyis bka' stsal pa/ 'jam dpal gzhi ni phung po rnams so/ /'byung ba rnams so/ /khams dang skye mched rnams so/ /de dag sgyu ma bzhin tha snyad tsam du snang ba las rtag pa dang ther zug tu bzung na 'khrul pa yin no/ /rang bzhin skye ba med pa
174a4(mdo sde): la dngos po tha snyad du snang ba bsal nas med par brtags na yang 'khrul pa yin no/ /de'i gzhi ma nor ba'i rang gis ngo bo ni chos de dag gi rang bzhin skye ba med pa yin no/ /gsol pa/ 'o na yul 'khrul pa'i gzhi ma mchis na yul 'khrul pa snang zhes bya ba ji lta bu lags/ bka'
174a5(mdo sde): stsal pa/ chos sgyu ma bzhin tha snyad tsam du snang zhing yod pa de sems 'khrul pas snang bar ni mi bzung gi /chos de dag gi rang bzhin skye ba med par ma shes nas rtag pa ther zug tu bzung ba'i 'khrul pa'i snang ba la sems 'khrul pa yul du snang bar zung shig /de ci'i phyir
174a6(mdo sde): zhe na/ chos rnams la gang gis rtag pa dang ther zug tu bzung na 'khor bar 'gyur ro/ /'khor bar gyur na phung po dang khams dang skye mched rnams yod par 'gyur ro/ /de yod na bde ba dang sdug bsngal rnams myong bar 'gyur ro/ /gang gis chos rnams kyi rang bzhin skye ba
174a7(mdo sde): med pa shes nas chos rnams kyi dngos po rtag pa ther zug dang / med pa dang chad pa'i mtha' gnyis po bsal na bla na med pa yang dag par rdzogs pa'i byang chub tu 'gyur ro/ /de thob pa dang mtshan dang dpe byad dang sangs rgyas kyi zhing yongs su dag par snang bar 'gyur ro/ /
174b1(mdo sde): 'jam dpal mdor na chos kyi rang bzhin skye ba med par ma shes nas chos rnams la rtag pa dang ther zug tu bzung bas 'khor bar gyur nas/ chos rnams snang ba la sems 'khrul pa snang zhes bya'i/ thog ma nam mkha' lta bu med pa las sems 'khrul pa'i mthus chos rnams
174b2(mdo sde): snang ba ni ma yin no/ /'jam dpal mthong ba dag pa dang ma dag pa gnyis kyis 'khor ba dang mya ngan las 'das par snang ba la yang yul ni sems snang ba yin zhes bya'o/ /de skad ces bka' stsal pa dang / 'khor 'dus pa de dag thams cad yi rangs te/ bcom ldan 'das
174b3(mdo sde): kyis gsungs pa la mngon par bstod do/ / //chos nyid rang gi ngo bo nyid las mi g.yo bar tha dad par thams cad snang ba'i mdo rdzogs so// //rgya gar gyi mkhan po dA na shI la dang ban de ye shes sdes bsgyur cing zhus te gtan la phab pa/ /dA na shI la'i zhal nas sde snod kyi bstan
174b4(mdo sde): bcos dang dbu ma'i lta ba tha dad rnams 'di las 'phros pa yin gsung skad/ / @##/ /rgya gar skad du/ Ar+ya pra shAn ta bi nish+tsa ya prA ti hAr+ya nA ma sa mA d+hi ma hA yA na sU tra/ bod skad du/
174b5(mdo sde): 'phags pa rab tu zhi ba rnam par nges pa'i cho 'phrul gyi ting nge 'dzin zhes bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na/
174b6(mdo sde): bya rgod kyi phung po'i ri la dge slong stong nyis brgya lnga bcu'i dge slong gi dge 'dun chen po dang / sangs rgyas kyi zhing bye ba phrag bcu'i rdul phra rab kyi rdul snyed kyi byang chub sems dpa' dang thabs cig tu bzhugs pa la 'di lta ste/ byang chub sems dpa' 'jam dpal gzhon nur gyur
174b7(mdo sde): pa dang / spyan ras gzigs dbang phyug dang / sman gyi rgyal po dang / sman yang dag byung dang / sman mngon bsgrags dbyangs rgyal po dang / lag na pad ma dang / nyi ma'i 'od dang / rdul med rnam par gnon dang / ngan song spong dang / ye shes bla ma'i ye shes ldan dang /
175a1(mdo sde): rin chen bla ma'i ye shes ldan dang / sems can gyi skad ye shes ldan dang / me tog bla ma'i ye shes ldan dang / zla ba'i bla ma'i ye shes ldan dang / dri ma med pa'i bla ma'i ye shes ldan dang / rdo rje bla ma'i ye shes ldan dang / rdul med bla ma'i ye shes ldan dang /
175a2(mdo sde): rnam par snang byed bla ma'i ye shes ldan dang / skar ma'i rgyal mtshan dang / rin po che'i rgyal mtshan dang / lhun po'i rgyal mtshan dang / chags med rgyal mtshan dang / me tog rgyal mtshan dang / dri ma med pa'i rgyal mtshan dang / nyi ma'i rgyal mtshan dang / mdzes pa'i
175a3(mdo sde): rgyal mtshan dang / rdul bral rgyal mtshan dang / rnam par snang byed rgyal mtshan dang / sa'i gzi brjid dang / rin chen gzi brjid dang / blo gros chen po'i gzi brjid dang / ye shes rdo rje'i gzi brjid dang / dri ma med pa'i gzi brjid dang / nyi ma'i gzi brjid dang / bsod nams ri
175a4(mdo sde): bo'i gzi brjid dang / ye shes snang ba'i gzi brjid dang / mtshungs med dpal gyi gzi brjid dang / sa'i snying po dang / nam mkha'i snying po dang / rin po che'i snying po dang / pad ma'i snying po dang / nyi ma'i snying po dang / yon tan rnam par dag pa'i snying po dang / chos kyi phyag rgya'i snying po dang /
175a5(mdo sde): rnam par snang byed kyi snying po dang / lte ba'i snying po dang / pad ma'i dpal gyi snying po dang / nyi ma'i mig dang / rnam par dag pa dri ma med pa'i mig dang / rnam par sangs pa'i mig dang / chags pa med pa'i mig dang / kun tu lta ba'i mig dang / shin tu rno ba'i mig dang / rdo rje'i mig
175a6(mdo sde): dang / rin po che'i mig dang / nam mkha'i mig dang / kun nas mig dang / lha'i cod pan dang / chos kyi dbyings snang ba'i nor bu'i cod pan dang / byang chub kyi snying po'i cod pan dang / rnam par snang byed cod pan dang / sangs rgyas thams cad byung ba'i snying po'i cod pan dang / 'jig
175a7(mdo sde): rten gyi khams thams cad las mngon par 'phags pa'i cod pan dang / dus thams cad du mngon par 'phags pa'i cod pan dang / kun tu rnam par snang byed cod pan dang / zil gyis mi non pa'i cod pan dang / chos thams cad kyi snying po de bzhin gshegs pa'i seng ge'i khri 'dzin pa'i
175b1(mdo sde): cod pan dang / kun nas chos kyi dbyings nam mkha' snang ba'i cod pan dang / tshangs pa'i dbang po'i gtsug pud dang / klu'i dbang po'i gtsug pud dang / sangs rgyas 'phrul pa thams cad snang ba'i gtsug pud dang / byang chub kyi snying po'i gtsug pud dang / smon lam rgya mtsho thams cad kyi
175b2(mdo sde): dbyangs nor bu rin chen rgyal po'i gtsug pud dang / dus gsum thams cad kun nas dbyangs kyi gtsug pud dang / de bzhin gshegs pa thams cad rnam par 'phrul pa'i snang ba'i rgyal mtshan nor bu'i rgyal po nor bu rin po che'i dra bas bres pa'i gtsug pud dang / de bzhin gshegs
175b3(mdo sde): pa thams cad kyi chos kyi 'khor lo dbyangs kyi gtsug pud dang / de bzhin gshegs pa thams cad kyi 'od kyi dkyil 'khor rab tu gtong ba nor bu rin po che mngon par bsgrags pa'i gtsug pud dang / nam mkha'i dbyings thams cad dbyer med pa rnam par shes pa'i nor bu rin po ches brgyan
175b4(mdo sde): pa'i gtsug pud dang / 'od chen dang dri ma med pa'i 'od dang / rin po che'i 'od dang / rdul dang bral ba'i 'od dang / snang ba'i 'od dang / chos kyi 'od dang / zhi ba'i 'od dang / nyi ma'i 'od dang / rnam par 'phrul pa'i 'od dang / lha'i 'od dang / bsod nams 'od dang / bsod nams
175b5(mdo sde): kyi tog dang / ye shes kyi tog dang / chos kyi tog dang / mngon par shes pa'i tog dang / 'od kyi tog dang / me tog gi tog dang / nor bu'i tog dang / sangs rgyas kyi tog dang / tshangs pa'i tog dang / kun nas snang ba'i tog dang / tshangs pa'i dbyangs dang / sa'i sgra dbyangs
175b6(mdo sde): dang / rgya mtsho'i dbyangs dang / 'jig rten dbang po'i dbyangs dang / ri dbang rgyal po rdob pa'i dbyangs dang / chos kyi dbyings thams cad rgyas par 'gengs pa'i dbyangs dang / chos rgya mtsho thams cad bsgrags pa'i dbyangs dang / rgya mtsho'i dkyil 'khor thams cad rab tu
175b7(mdo sde): pa'i dbyangs dang / snying rje chen po'i tshul gyi 'brug sgra bsgrags pa'i dbyangs dang / 'gro ba sdug bsngal ba thams cad dbugs 'byin pa'i dbyangs dang chos 'phags dang / khyad par 'phags dang ye shes 'phags dang / bsod nams ri rab 'phags dang / yon tan
176a1(mdo sde): bsod nams 'phags dang / grags pa 'phags dang / kun nas snang ba 'phags dang / byams pa chen po 'phags dang / ye shes 'byung ba 'phags dang / de bzhin gshegs pa'i rus rigs 'phags dang / snang ba'i dpal dang / mchog gi dpal dang /
176a2(mdo sde): yang dag 'phags pa'i dpal dang / rnam par snang byed dpal dang / zla ba'i dpal dang / tshogs kyi dpal dang / nam mkha'i dpal dang / rin po che'i dpal dang / tog gi dpal dang / ye shes dpal dang / sA la'i dbang po'i rgyal po dang / 'gro ba'i dbang po'i rgyal po dang /
176a3(mdo sde): tshangs pa'i dbang po'i rgyal po dang / ri bo'i dbang po'i rgyal po dang / mi g.yo ba'i dbang po'i rgyal po dang / khyu mchog gi dbang po'i rgyal po dang / blo mchog gi dbang po'i rgyal po dang / rab tu zhi ba'i nga ro dang / chags med nga ro dang / sa dbyangs nga ro dang / rgya mtsho 'brug bsgrags
176a4(mdo sde): nga ro dang / sngon gyi smon lam gyis bskur ba'i nga ro dang / rgya mtsho'i dkyil 'khor sgra'i nga ro dang / ye shes lhun po'i blo dang / nam mkha'i blo dang / dri ma med pa'i blo dang / chags pa med pa'i blo dang / rnam par sangs pa'i blo dang / dus gsum snang ba'i blo dang / rlabs po che'i
176a5(mdo sde): blo dang / rin po che'i blo dang / yangs pa'i blo dang / kun tu lta ba'i blo dang / byang chub sems dpa' sems dpa' chen po chos kyi dbyings kyi tshul snang ba'i blo dang / de dag la sogs pa sangs rgyas kyi zhing bye ba phrag bcu'i rdul phra rab kyi rdul snyed kyi byang chub sems dpa' sems
176a6(mdo sde): dpa' chen po thams cad kyang phyir mi ldog pa nam mkha'i dbyings ltar tshad med pa'i chos dang ldan pa/ chos kyi dbyings sgrib pa med pa mnyam par gnas pa dang ldan pa/ yang dag pa'i mtha' dang chos kyi dbyings mnyam pa nyid dang ldan pa/ las las kun tu 'byung ba'i rnam par smin
176a7(mdo sde): pa ji lta ba bzhin du mos pa/ rgyu las kun tu 'byung ba'i 'bras bu ji lta ba bzhin du mos pa/ rgya'i 'bur 'byung ba lta bu'i chos thams cad mnyam pa nyid du shes pa dang ldan pa/ mig yor dang gzugs brnyan ltar snang ba'i chos mnyam pa nyid dang ldan pa/ sgra skad rnam par rig pa/
176b1(mdo sde): brag ca dang mtshungs pa'i chos thams cad dang ldan pa sha stag go/ /thams cad kyang rnam par thar pa bsam gyis mi khyab pa'i ting nge 'dzin thob pa/ dpa' bar 'gro ba'i ting nge 'dzin thob pa/ sangs rgyas kyi sku'i kha dog mtha' yas pa/ yongs su grub pa sgrub pa'i gzungs la rab tu
176b2(mdo sde): gnas pa/ skra tsam gyi khyon gcig la sangs rgyas kyi zhing thams cad kun tu ston pa la mkhas pa/ skra tsam gyi khyon gcig la 'chi 'pho dang / skye ba dang tshe dang mngon par 'byung ba dang dka' ba spyod pa ston pa dang / byang chub kyi snying por 'gro ba dang mngon par rdzogs par byang chub
176b3(mdo sde): pa dang / chos kyi 'khor lo rab tu skor ba dang yongs su mya ngan las 'das pa chen po kun tu ston pa/ phyogs bcu'i 'jig rten gyi khams thams cad skyil mo krung gcig gis rgyas par 'gengs pa'i ye shes dang ldan pa/ zhing thams cad kyi rgyan zhing gcig tu kun tu ston pa'i ye
176b4(mdo sde): shes dang ldan pa/ zhing gcig cig gi rgyan bkod pa zhing thams cad du ston pa dang ldan pa/ phyogs bcu'i 'jig rten gyi khams thams cad kyi de bzhin gshegs pa thams cad kyi 'khor de bzhin gshegs pa gcig gi 'khor du ston pa/ de bzhin gshegs pa gcig gi
176b5(mdo sde): 'khor de bzhin gshegs pa thams cad kyi 'khor du ston pa/ chos thams cad mtha' dang dbus med par ston pa la mkhas pa/ chos thams cad mtha' yas pa'i mthar gyur pa/ mtha' dang dbus med pa sgyu ma'i dra ba lta bur rab tu ston pa/ bskal pa mtha' yas mu
176b6(mdo sde): med par sems can thams cad tha dad pa med par kun tu ston pa/ sems can thams cad kyi lus rang gi lus su byin gyis rlob pa'i mos pa'i 'jug pa la mkhas pa/ sangs rgyas thams cad kyi sku sku gcig tu mos pa 'jug pa la mkhas pa/ sangs rgyas gcig gi
176b7(mdo sde): sku sangs rgyas ma lus pa thams cad kyi skur 'jug par sems can gzhan la kun tu ston par mkhas pa/ phyogs bcu'i 'jig rten gyi khams thams cad rang gi lus kun tu ston pa la mkhas pa/ dus gsum thams cad chos kyi sku gcig gis khyab par sems can
177a1(mdo sde): la kun tu ston pa lus gcig gi ting nge 'dzin la snyoms par zhugs la lus mtha' yas pa las ldang bar sems can la kun tu ston pa/ lus gcig gis mngon par rdzogs par byang chub la sems can thams cad snyed kyi lus kun tu ston pa/ sems can thams
177a2(mdo sde): cad kyi lus sems can gcig gi lus su kun tu ston pa/ sems can gcig gi lus sems can thams cad kyi lus su kun tu ston pa/ sems can gyi lus chos kyi skur kun tu ston pa/ chos kyi sku sems can gyi lus su ston pa/ byang chub sems dpa' thams cad kyi smon lam
177a3(mdo sde): rang gi smon lam du byin gyis rlob pa la mkhas pa/ byang chub sems dpa' rnams la sangs rgyas thams cad mngon par rdzogs par byang chub pa dang smon lam dang / stobs dang mngon par rdzogs par byang chub pa kun tu ston pa/ yongs su smin pa'i sems can la 'dul ba ji lta ba bzhin
177a4(mdo sde): du bla na med pa yang dag par rdzogs pa'i byang chub kun tu ston pa/ bskal pa 'grangs pa thams cad du smon lam gyi rgyun mi gcod pa/ rnam par shes pa'i lus las bskyod nas ye shes kyi sku la 'jog par dbang byed par sems can gyi tshogs thams cad la kun tu ston pa/ rang gi
177a5(mdo sde): lus kyi rgyun bcad nas sems can gyi tshogs gzhan gyi smon lam yongs su rdzogs par byed par kun tu ston pa/ sems can thams cad yongs su smin par byed pa'i smon lam la 'jug pa/ 'jig rten gyi khams gcig na bskal pa 'grangs pa thams cad du byang chub sems
177a6(mdo sde): dpa'i spyod pa rgyun mi gcod pa mngon par rdzogs par byang chub par smon lam btab pa'i stobs kyis skra tsam gyi khyon gcig la sangs rgyas kyi zhing thams cad rgyas par 'gengs pa'i 'jig rten gyi khams brjod du med pa kun tu ston pa/ 'jig rten gyi khams gcig tu lus du ma
177a7(mdo sde): kun tu ston pa/ chos kyi tshig gcig brjod pas chos kyi dbyings ma lus par rgyas par 'gengs pa'i chos kyi sprin chen po las byung ba'i bdud rtsi'i khu ba'i char pa 'bebs la/ rig pa dang rnam par grol ba'i glog byung zhing yang dag pa de kho na'i 'brug bsgrags pas sems can
177b1(mdo sde): gyi khams thams cad tshim par byed cing smon lam chen po yongs su rdzogs par byed par kun tu ston pa/ bsam gtan dang rnam par thar pa dang mngon par shes pa dang rig pa dang ye shes la 'jug pa'i spyod yul ba/ sems bskyed pa gcig gis phyogs bcu'i 'jig rten gyi khams rab 'byam
177b2(mdo sde): thams cad du 'gro ba'i skye ba thams cad du skyes pa'i sems can thams cad kyi lus kun tu ston pa/ rang gi sems shes pa dang gzhan gyi sems shes pa chags pa med pas/ sems can gcig dang sems can thams cad kyi sems kyi spyod pa dang g.yo ba shes pa la mkhas pa/ de bzhin
177b3(mdo sde): gshegs pa'i stobs bcu la skad cig gcig gis 'jug pa'i ye shes la mkhas pa/ dus gsum du gtogs pa thams cad kyi grangs la chags pa med pa'i ye shes la 'jug pa/ sems can gzhan gyi rgyud la yang dag par thob par byed pa'i ye shes la mkhas pa/ sems kyi skad cig
177b4(mdo sde): sems kyi skad cig la phyogs bcu'i 'jig rten gyi khams rab 'byam thams cad du sems can thams cad la mngon par rdzogs par byang chub pa kun tu ston pa la mkhas pa/ sems can gcig gi 'du shes kyis sems can ma lus pa thams cad kyi las kyi bya ba la mngon sum du 'jug pa'i
177b5(mdo sde): ye shes la mkhas pa/ sems can gcig gi sgra skad kyis sems can thams cad kyi skad la 'jug par ston pa'i ye shes la mkhas pa/ lus gcig la dmigs la sems can thams cad kyi lus la dmigs par kun tu ston pa la mkhas pa/ de bzhin gshegs pa gcig gi
177b6(mdo sde): 'khor gyi dkyil 'khor du 'jug la de bzhin gshegs pa thams cad kyi 'khor gyi dkyil 'khor na chos ston pa kun tu 'dzin pa la mkhas pa sha stag go/ /thams cad kyang gzungs thams cad thob pa/ shin tu rnam par nges pa'i spobs pa ston cing sems can gyi khams thams cad
177b7(mdo sde): kyi dbang po 'dzin par 'jug pa la mkhas pa/ sems can gcig gi sems la dmigs pas brjod du med pa'i rgyud du byang chub rnam par 'tshang rgya zhing sems can thams cad kyi sems la 'jug pa'i ye shes la mkhas pa/ skad cig gis 'jig rten gyi khams thams cad du
178a1(mdo sde): go bar byed cing sems can thams cad kyi bsam pa'i rim pa shes la sems can gzhan gyi rgyud la yang dag par thob par byed pa'i ye shes la mkhas pa/ sngon gyi mtha'i mu'i bskal pa mtha' yas pa'i 'gro ba thams cad kyi sems bsam gyis mi khyab pa rjes su
178a2(mdo sde): dran pa la 'jug pas las dang bya ba dang 'bras bu rnam par smin pa ji lta ba bzhin du mngon sum du sems can la ston cing sems can la shes par byed pa la mkhas pa/ 'jig rten gyi khams thams cad brgyan pa la mkhas pa/ 'jig rten gyi khams thams cad kun tu 'jug pa la mkhas pa/ sangs
178a3(mdo sde): rgyas dang byang chub sems dpa' thams cad kyi smon lam dang bdag gi spyod pa dang smon lam yang dag par skyed cing chos kyi snang ba rab tu gtong ba la mkhas pa/ rdul phra rab kyi rdul gcig la bskal pa dang 'jig rten gyi khams brjod du med pa la 'jug pa la mkhas pa/ rdul phra
178a4(mdo sde): rab kyi rdul gcig la 'jig rten gyi khams thams cad kyi tshad tsam gyis sangs rgyas kyi zhing gcig kun tu ston pa la mkhas pa/ mtsho chen po rgya mtsho'i chu'i phung po thams cad spu'i khung bu gcig tu bcug ste/ chos kyi dbyings kyi tshad tsam gyi 'jig rten gyi khams thams cad du
178a5(mdo sde): 'gro yang sems can rnams la gnod pa med pa la mkhas pa/ 'jig rten gyi khams brjod du med pa rang gi lus su 'jug cing sems can gyi bya ba thams cad kun tu ston pa la mkhas pa/ khor yug dang khor yug chen po dang ri chen po gzhan grangs med cing bsam gyis mi khyab la
178a6(mdo sde): mtshungs pa med cing gzhal du med de tshad med la brjod du med pa'i yang brjod du med pa dag spu'i khung bu gcig tu bcug ste/ chos kyi dbyings kyi tshad tsam gyis 'jig rten gyi khams thams cad du 'gro yang sems can rnams skrag par mi 'gyur ba la mkhas pa/ bskal pa brjod
178a7(mdo sde): du med pa'i yang brjod du med pa bskal pa gcig tu byin gyis rlob cing bskal pa gcig kyang 'jig pa dang 'chags pa'i bskal pa brjod du med pa'i yang brjod du med par kun tu ston pa la mkhas pa/ 'dul ba ji lta ba bzhin du sems can thams cad la 'jig rten gyi khams thams cad
178b1(mdo sde): chus 'jig pa dang mes 'jig pa dang rlung gis 'jig par kun tu ston pa la mkhas pa/ 'jig rten gyi khams grangs med bsam gyis mi khyab pa rkang pa'i mthe bos mnan kyang sems can la gnod pa med par mkhas pa sha stag go/ /thams cad kyang chos kyi sprin gyis thob pa phyogs
178b2(mdo sde): bcu'i 'jig rten gyi khams thams cad kyi sems can rnams la 'dul ba ji lta ba bzhin du 'tshe ba dang bcas pa dang / gnod pa dang bcas pa dang mu ge'i mya ngan chen po byin gyis rlob pa kun tu ston pa la mkhas pa/ sems can gzhan la rnam par 'tshe ba med pa mngon par shes
178b3(mdo sde): pa sangs rgyas mi bzhugs pa'i 'jig rten gyi khams su sangs rgyas 'byung bar kun tu ston pa sha stag ste/ bzang skyong la sogs pa byang chub sems dpa' lnga brgya thams cad kyang phyir mi ldog pa sha stag go/ /yang de'i tshe yangs pa can gyi grong khyer chen po nas lits+tsha bI gzhon nu dkon
178b4(mdo sde): mchog 'byung gnas zhes bya ba lits+tsha bI gzhon nu nyi khri chig stong gis yongs su bskor te mdun du bdar nas lhan cig tu bya rgod kyi phung po ri ga la ba der song ste phyin pa dang / bcom ldan 'das kyi zhabs la mgo bos phyag 'tshal te/ g.yas phyogs logs su 'dug nas
178b5(mdo sde): thams cad kyang mig mi 'dzums par bcom ldan 'das la lta zhing 'khod par gyur to/ /ga yA'i grong khyer chen po nas khyim bdag sngo sangs can zhes bya ba dge bsnyen lnga brgyas yongs su bskor te mdun du bdar nas bcom ldan 'das ga la ba der song ste phyin nas/ bcom ldan
178b6(mdo sde): 'das kyi zhabs la mgo bos phyag 'tshal te mig mi 'dzums par bcom ldan 'das la lta zhing phyogs gcig tu 'dug go/ /khyim bdag bzang skyong yang khyim bdag lnga stong gis yongs su bskor te mdun du bdar nas bcom ldan 'das ga la ba der song ste phyin nas/ bcom ldan
178b7(mdo sde): 'das kyi zhabs la mgo bos phyag 'tshal te phyogs gcig tu 'dug nas thams cad kyang mig mi 'dzums par bcom ldan 'das la lta zhing 'khod par gyur to/ /khyim bdag legs sbyin yang khyim bdag lnga stong gis yongs su bskor nas bcom ldan 'das ga la ba der song ste phyin
179a1(mdo sde): nas bcom ldan 'das kyi zhabs la mgo bos phyag 'tshal te/ phyogs gcig tu 'dug nas thams cad mig mi 'dzums par bcom ldan 'das la lta zhing 'khod par gyur to/ /khyim bdag ded dpon bzang po yang g.yog mang po dang bcom ldan 'das
179a2(mdo sde): ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug nas bcom ldan 'das la mig mi 'dzums par lta zhing 'dug go/ /tsam pa'i grong khyer chen po nas kyang tshong dpon gyi bu lag bzang tshong dpon gyi bu brgyad khri bzhi stong
179a3(mdo sde): gis yongs su bskor te mdun du bdar nas bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug nas bcom ldan 'das la mig mi 'dzums par lta zhing 'dug go/ /bram ze'i khye'u mis byin yang bram ze'i khye'u
179a4(mdo sde): lnga brgyas yongs su bskor te mdun du bdar nas bcom ldan 'das ga la ba der song ste phyin pa dang / bcom ldan 'das kyi zhabs la mgo bos phyag 'tshal te phyogs gcig tu 'dug nas thams cad kyang bcom ldan 'das la mig mi 'dzums par lta zhing 'khod par gyur to/ /bram
179a5(mdo sde): ze'i khye'u dga' ba'i zla ba yang g.yog bram ze'i khye'u lnga brgya dang bcom ldan 'das ga la ba der song ste phyin pa dang bcom ldan 'das kyi zhabs la mgo bos phyag 'tshal te phyogs gcig tu 'dug nas bcom ldan 'das la mig mi 'dzums par lta zhing 'dug go/ /lus 'phags
179a6(mdo sde): mo'i bu yul ma ga d+hA'i rgyal po ma skyes dgra yang srog chags lnga stong gis yongs su bskor te mdun du bdar nas glang po'i dbang po nor skyong la zhon te bcom ldan 'das ga la ba der song nas de bzhon du rung ba'i sa ji tsam pa de tsam du nor skyong la zhon te/ khang bu brtsegs mas
179a7(mdo sde): song nas bzhon pa las babs te rkang gis bya rgod kyi phung po'i ri la 'dzegs nas/ bcom ldan 'das ga la ba der song ste phyin pa dang bcom ldan 'das kyi zhabs la mgo bos phyag 'tshal te/ srog chags lnga stong dang lhan cig tu phyogs gcig tu 'dug nas bcom ldan 'das
179b1(mdo sde): la mig mi 'dzums par lta zhing 'dug go/ /grong khyer chen po bA rA Na sI nas tshong dpon gyi bu yul 'khor bzang po zhes bya ba yang tshong dpon gyi bu lnga brgyas yongs su bskor te mdun du bdar nas bcom ldan 'das ga la ba der song ste phyin pa dang / bcom ldan 'das kyi zhabs la mgo bos
179b2(mdo sde): phyag 'tshal te phyogs gcig tu 'dug nas bcom ldan 'das la mig mi 'dzums par lta zhing 'dug go/ /lha'i dbang po brgya byin dang mi mjed kyi bdag po tshangs pa dang 'jig rten skyong ba bzhi dang lha'i bu dbang phyug chen po dang lha'i bu zla ba dang / lha'i bu shin tu rnam par gnon
179b3(mdo sde): sems dang / lha'i bu mtshan bzang dang / lha'i bu gzhan yang bsam gyis mi khyab mtshungs pa med gzhal du med dpag tu med/ tshad med pa dag lha'i bu re re la yang g.yog lha'i bu bye ba khrag khrig phrag brgya stong dang bcom ldan 'das ga la ba der song ste lhags nas/ lha'i bu
179b4(mdo sde): re res kyang bcom ldan 'das la tshul dang 'thun pa'i mchod pa bsam gyis mi khyab pa byas te/ phyogs gcig tu 'dug nas thams cad kyang bcom ldan 'das la mig mi 'dzums par lta zhing 'khod par gyur to/ /yang de'i tshe bcom ldan 'das spu'i khung bu re re dang dpe byad
179b5(mdo sde): bzang po dang mtshan re re nas kyang sangs rgyas kyi zhing bcu'i rdul phra rab kyi rdul snyed kyi 'od phyung ste/ 'od zer de re res kyang phyog bcu'i phyogs re rer sangs rgyas kyi zhing bye ba phrag bcu'i rdul phra rab kyi rdul snyed kyi 'jig rten gyi khams snang ba chen pos khyab par byas so/ /'jig
179b6(mdo sde): rten gyi khams re re nas kyang byang chub sems dpa' bye ba khrag khrig brgya stong grangs med pa 'ongs te/ byang chub sems dpa' re re yang rin po che'i khang pa brtsegs pa chen po nang rgyar dpag tshad bye ba brgya stong yod pa/ rin po che'i kha khyer gyis bskor ba'i nor bu dang mu tig
179b7(mdo sde): dang rin po che'i lda ldis mdzes par byas pa/ rgyal mtshan dang ba dan bsgreng ba'i nang na gnas shing lha'i bu mo bye ba phrag khrag khrig brgya stong grangs med bsam gyis mi khyab pas yongs su bskor nas bcom ldan 'das ga la ba der song ste phyin nas/ lha'i me tog gi sprin dang
180a1(mdo sde): rin po che'i sprin dang na bza'i sprin dang / tsan dan sbrul gyi snying po dang a ga ru dang spos kyi sprin dang lha'i rol mo dang / pheg rdob pa dang glu'i sprin 'jig rten gyi khams kyi tshad tsam gtor nas phyogs gcig tu 'khod de bcom ldan 'das la mig mi 'dzums par lta zhing
180a2(mdo sde): 'khod par gyur to/ /yang de'i tshe na stong gsum gyi stong chen po'i 'jig rten gyi khams 'di tha na skra'i rtse mo'i cha shas kyi phyogs tsam yang lha dang klu dang gnod sbyin dang / dri za dang lha ma yin dang nam mkha' lding dang mi'am ci dang lto 'phye chen po dang / brgya byin dang tshangs pa dang 'jig rten skyong
180a3(mdo sde): ba dang / mi dang mi ma yin pa dang byang chub sems dpa' rgya che ba rgya che ba dag gis ma khebs par gyur pa med do yang de'i tshe byang chub sems dpa' bzang skyong zhes bya ba stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs nas bcom
180a4(mdo sde): ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das kyis bdag la skabs phye na bcom ldan 'das de bzhin gshegs pa dgra bcom pa yang dag par
180a5(mdo sde): rdzogs pa'i sangs rgyas la bdag phyogs 'ga' zhig zhu'o/ /de skad ces gsol pa dang bcom ldan 'das kyis byang chub sems dpa' bzang skyong la 'di skad ces bka' stsal to/ /bzang skyong khyod ci dang ci 'dod pa dris shig dang ngas dris pa de dang de'i lung bstan pas khyod kyi
180a6(mdo sde): sems rangs par bya'o/ /de skad ces bka' stsal pa dang / bcom ldan 'das la byang chub sems dpa' bzang skyong gis 'di skad ces gsol to/ /bcom ldan 'das gnas gang dang spyod pa ji lta bu dang tshul ji lta bu dang khyad par ji lta bu dang / dge ba'i rtsa ba ji lta bu
180a7(mdo sde): dang brtson 'grus ji lta bu dang rab tu zhi ba ji lta bu dang / ye shes la mkhas pa ji lta bu dang dran pa ji lta bu dang rtogs pa ji lta bu dang blo gros ji lta bu dang / khrel mchis pa ji lta bu dang mos pa ji lta bu dang / go cha ji lta bus byang chub sems dpa' sems dpa' chen po bla na med pa
180b1(mdo sde): yang dag par rdzogs pa'i byang chub las phyir mi ldog ste/ bla na med pa yang dag par rdzogs pa'i byang chub las mi nyams shing yongs su mi nyams pa lags/ ji ltar na de bzhin gshegs pa'i spyod pas byung ba lags/ ji ltar na de bzhin gshegs pa'i ye shes la brtson
180b2(mdo sde): 'grus sbyangs pa lags/ ji ltar na shes rab che ba lags/ ji ltar na ye shes chen po la mkhas pa lags/ ji ltar na tshul khrims rnam par dag pa lags/ ji ltar na ji ltar thos pa'i chos rnams mi bskyud pas dran pa dang ldan pa lags/ ji ltar na dge ba'i rtsa ba ji ltar
180b3(mdo sde): bgyis pa bzhin du skyes pas tshe rabs dran pa lags/ ji ltar na sems can gzhan la skul bas sngon gyi gnas pa la mkhas pa lags/ ji ltar na dbang po'i khyad par la mkhas pas blo dang ldan pa lags/ ji ltar na mtshan dang ldan pa lags/ ji ltar na sangs rgyas la
180b4(mdo sde): lta ba dang chos nyan pa dang dge 'dun la bsnyen bkur bgyid pa dang mi 'bral ba lags/ ji ltar na 'jig rten gyi khams gzhan na bzhugs pa'i sangs rgyas bcom ldan 'das rnams mthong zhing / 'jig rten gyi khams mtha' yas mu ma mchis par de dag gi chos kyang thos la thams
180b5(mdo sde): cad kyang kun tu 'dzin kun chub par bgyid/ gzhan la yang rgya cher yang dag par rab tu ston pa lags/ ji ltar na mi dge ba'i rtsa ba thams cad sreg pas me lce lta bu lags/ ji ltar na chos dkar po thams cad khong du chud pas zla ba lta bu lags/ ji ltar na ma rig pa'i mun pa
180b6(mdo sde): thams cad sel bas nyi ma lta bu lags/ ji ltar na dge ba'i rtsa ba thams cad kyis 'phags pas ri bo'i dbang po'i rgyal po lta bu lags/ ji ltar na zab mo la bzod pa mi phyed pas rdo rje lta bu lags/ ji ltar na lhun po brtsegs pa dang mtshungs shing 'dra bas mi 'jigs pa thob pa
180b7(mdo sde): lags/ ji ltar na spobs pa thogs pa ma mchis pas dbyangs shin tu yongs su dag pa lags/ ji ltar na tshig thams cad rab tu dbye ba rnam par nges pa la mkhas pas thos pa mang ba lags/ ji ltar na khro gnyer ma mchis la bzhin 'dzum zhing shin tu gsal ba lags/
181a1(mdo sde): ji ltar na 'jig rten gyi chos thams cad kyis ma gos pa lags/ ji ltar na 'jig rten gyi khams mtha' yas pa dbyangs kyis go bar bgyid/ ji ltar na 'jig rten gyi khams mtha' yas mu ma mchis ba spu'i khung bu gcig tu stsal kyang sems can rnams kyis
181a2(mdo sde): bdag cag gang du mchis pa yang ma 'tshal la/ bgyid pa de yang ma 'tshal/ ji ltar na sems can yongs su smin par bgyid pas phyogs bcu'i de bzhin gshegs pa thams cad kyi 'khor gyi dkyil 'khor rnams na yang kun tu gda' la/ gnas nas kyang mi g.yo/
181a3(mdo sde): ji ltar na skra tsam gyi khyon gcig la dga' ldan gyi gnas na gnas pa dang 'chi 'pho ba dang mngal du 'jug pa dang btsas pa dang mngon par 'byung ba dang dka' ba spyod pa la spyod pa dang byang chub kyi snying por mchi ba dang bdud las rgyal ba dang chos kyi 'khor lo rab tu bskor ba dang / yongs
181a4(mdo sde): su mya ngan las 'das pa chen po kun tu ston cing bstan pa gnas par kun tu bstan pa yang ston/ ji ltar na sems kyi skad cig gcig gis sems can thams cad kyi sems kyi spyod pa rab tu 'tshal ba lags/ de skad ces gsol pa dang / bcom ldan 'das kyis byang
181a5(mdo sde): chub sems dpa' bzang skyong la 'di skad ces bka' stsal to/ /bzang skyong legs so legs so bzang skyong khyod 'di ltar skye bo mang po la phan pa dang skye bo mang po la bde ba'i phyir zhugs shing / 'jig rten la snying brtse ba dang lha dang mi'i skye bo phal po che'i don dang phan pa dang bde ba'i phyir 'di ltar khyod
181a6(mdo sde): snying rje chen po dang ldan zhing / bzang skyong khyod de bzhin gshegs pa la don 'di 'dri bar sems pa ni bzang skyong khyod yang legs so/ /bzang skyong de'i phyir legs par rab tu nyon la yid la zung shig dang ngas bshad do/ /byang chub sems dpa' bzang skyong gis bcom
181a7(mdo sde): ldan 'das la legs so zhes gsol te bcom ldan 'das kyi ltar nyan pa dang bcom ldan 'das kyis 'di skad ces bka' stsal to/ /bzang skyong byang chub sems dpa'i spyod pa sangs rgyas kyis rab tu zhi ba rnam par nges pa'i cho 'phrul zhes bya ba'i ting nge 'dzin yod do/ /de la
181b1(mdo sde): gnas pa'i byang chub sems dpa' sems dpa' chen po ni yon tan gyi khyad par 'di dag dang gzhan rnams kyang 'thob bo/ /bzang skyong rab tu zhi ba rnam par nges pa'i cho 'phrul zhes bya ba'i ting nge 'dzin gang zhe na/ 'di lta ste/ chos thams cad yang dag pa ji lta ba bzhin du khong du chud pa
181b2(mdo sde): dang mtshan nyid rab tu rtogs pa dang phyin ci log gi mtshan nyid yang dag par 'joms pa dang / bdag gi bag chags kyi sa yongs su mi 'dzin pa dang / gzhan mi dmigs pa dang / srog la rlom sems med pa dang / 'khor ba la mi 'jug pa dang / dngos po yongs su shes
181b3(mdo sde): pa dang zhi gnas bsgom pa dang lhag mthong mngon sum du byed pa dang / sems gnas pa dang dran pa mi g.yeng ba dang rtog pa dang dpyod pa nye bar zhi ba dang / dge ba'i phyogs la yang dag par sten pa dang mi dge ba'i phyogs sel ba dang / chags pa dang zhe sdang dang gti mug rab tu
181b4(mdo sde): zhi ba dang ma rig pa sel ba dang rig pa la yang dag par sten pa dang / rgyu yongs su shes pa dang lta ba yang dag par 'joms pa dang rnam par shes pa dang bral ba dang / ye shes 'byung ba dang srid pa zad pa dang dga' ba'i 'dod chags spong ba dang sangs rgyas la gcig tu nges pa dang
181b5(mdo sde): chos la nem nur med pa dang / dge 'dun la rnam par mi rtog pa dang mi 'byed pa'i tshig dang 'thun par sdums byed pa dang / dben pa la gzhol ba dang bka' blo bde ba dang mu cor du mi smra ba dang zang zing med pa dang / kha na ma tho ba spong ba dang sdig pa thams cad mi byed pa dang 'brel pa
181b6(mdo sde): mdun du byed pa dang / 'phub mi byed pa dang 'jig rten gyi ya mtshan la mngon par dga' ba med pa dang / 'khor ba la nyes dmigs su lta ba dang mya ngan las 'das pa la phan yon du lta ba dang / lhag pa'i bsam pas yongs su mya ngan las 'das pa'i dbyings 'dod pa dang / g.yo med
181b7(mdo sde): pa dang gya gyu med pa dang sgyu med pa dang / tshul 'chos pa med pa dang kha gsag med pa dang / gzhogs slong med pa dang / thob kyis 'jal ba med pa dang / rnyed pa dang bkur sti yongs su spong ba dang / brtson 'grus brtsams pa dang shin tu bzod pa dang / le lo med pa dang sgrib pa spong ba
182a1(mdo sde): dang / dge ba bcu'i las kyi lam dang ldan pa dang tshul khrims kyi phung po skyon med pa dang / ting nge 'dzin gyi phung po las mi g.yo ba dang / ting nge 'dzin dang snyoms par 'jug pa rnams la mi gnas pa dang pha rol tu phyin pa yongs su rdzogs par byed pas mi ngoms pa dang /
182a2(mdo sde): bsam gtan dang rnam par thar pa dang / ting nge 'dzin dang snyoms par 'jug pas rnam par 'phrul pa dang / rdzu 'phrul gyi rkang pas ji ltar 'dod pa bzhin du rnam par rtsen pa dang / thams cad mkhyen pa'i ye shes la dbang sgyur ba dang / blo tha dad pa med pa dang bems po ma yin pa dang mi
182a3(mdo sde): 'on mi lkugs pa dang / gzhan gyi dring la mi 'jog pa dang kun nas mnar sems kyi dngos po rnam par spong ba dang / skyes bu dam pa'i gnas thob pa dang skyes bu ngan pa la mi lta ba dang byis pa rnams rnam par spong ba dang mkhas pa dang 'grogs pa dang / dran pa'i stobs bskyed pa
182a4(mdo sde): dang / ye shes kyi stobs bskyed pa dang / khyim pa dang rab tu byung ba rnams dang mi 'dri ba dang / dben pa la gnas pa dang stong pa nyid dang mtshan ma med pa dang smon pa med pa dang / chos rnams la bzod pa dang chos thams cad ji lta ba bzhin du rab tu rtogs pa ste/ 'di ni bzang
182a5(mdo sde): skyong rab tu zhi ba rnam par nges pa'i cho 'phrul zhes bya ba'i ting nge 'dzin ces bya ba ste/ ting nge 'dzin 'di la slob pa'i byang chub sems dpa' ni chos thams cad la sgrib pa med pas shes pa 'thob bo/ /bzang skyong gzhan yang rab tu zhi ba rnam par nges pa'i cho 'phrul gyi ting nge 'dzin
182a6(mdo sde): ces bya ba ni 'di lta ste/ chos thams cad mnyam pa nyid du shes pa dang / tshig thams cad la mtshams sbyar bar shes pa dang khyim gyi dngos po yongs su gtong ba dang / khams gsum la mngon par mi dga' ba dang sems ma zhum pa dang / chos thams cad la mngon par
182a7(mdo sde): ma zhen pa dang dam pa'i chos yongs su 'dzin pa dang / chos sbed pa dang las kyi rnam par smin pa la yid ches pa dang 'dul ba la mkhas pa dang / rtsod pa nye bar zhi ba dang 'thab pa med pa dang / 'gyed pa med pa dang / bzod pa yang dag par 'dzin pa dang / rtogs pa yang
182b1(mdo sde): dag par 'dzin pa dang / rtogs pa mnyam pa nyid dang / chos nyid rab tu dbye ba la mkhas pa dang / chos gtan la dbab pa la mkhas pa dang / chos kyi tshig la mkhas pa dang / chos kyi tshig rab tu dbye ba shes pa dang / sngon gyi mtha' shes pa dang / phyi ma'i mtha' shes pa
182b2(mdo sde): dang / da ltar byung ba shes pa dang / dus gsum mnyam pa nyid du shes pa dang / 'khor gsum yongs su dag pa shes pa dang / lus kyi gnas shes pa dang / sems kyi gnas shes pa dang / spyod lam srung ba shes pa dang / las rnam par dag pa dang / sgrib pa las shin tu
182b3(mdo sde): 'da' ba dang / phung po yongs su shes pa dang / khams mnyam pa nyid du shes pa dang / skye mched sel ba dang / srid pa spong ba dang / mi skye ba'i bzod pa'i bya ba 'jug pa dang / rgyu ston pa dang / las dang 'bras bu chud mi gzon pa dang / chos mthong ba dang lam sgom pa dang / de bzhin
182b4(mdo sde): gshegs pa rnams dang phrad pa dang / shes rab rno ba dang / tshig rab tu dbye ba shes pa dang / sgra yongs su shes pa dang / mchog tu dga' ba thob pa dang / chos kyi dga' ba rjes su myong ba dang / dran pa dang / mnyen pa dang / ngang bde ba dang khro gnyer med pa dang / des pa dang 'grogs na
182b5(mdo sde): bde ba dang tshig 'jam pa dang / gsong por smra ba dang tshur shog legs par 'ongs so zhes smra ba dang / snyom las med pa dang bla ma la gus pa dang / bla ma la sri zhu che ba dang skye ba la mi dga' ba dang / chos dkar pos mi ngoms pa dang 'tsho ba rnam par dag pa dang / dgon pa'i gnas
182b6(mdo sde): mi gtong ba dang / sa rnam par 'jog pa dang / dran pa chud mi gzon pa dang phung po la mkhas pa dang / khams la mkhas pa dang skye mched la mkhas pa dang / mngon par shes pa mngon du bya ba la 'jug pa dang / nyon mongs pa sel ba dang / bag chags kyi mtshams sbyor ba yang dag par
182b7(mdo sde): 'joms pa dang / khyad par du 'gro ba dang sgom pa'i rgyu 'thun pa dang / ltung ba las 'byin pa la mkhas pa dang / kun nas dkris pa rnam par gnon pa dang / bag la nyal ba spong ba dang / srid pa las shin tu 'da' ba dang / tshe rabs dran pa dang / las kyi rnam par smin pa la
183a1(mdo sde): the tshom med pa dang / las la sems pa dang skye ba la yid mi rton pa dang / las mngon par 'du mi byed pa dang nang gi skye mched yid la mi byed pa dang / phyi'i skye mched rnams la kun tu mi rgyu ba dang / bdag la mi stod pa dang gzhan la mi smod pa dang / mi dga' ba la
183a2(mdo sde): mi zhen pa dang so so'i skye bo la yid mi rton pa dang / tshul khrims kyi rgyu 'thun pa dang bsnyen par dka' ba dang / gzi brjid che ba dang bdag shes pa dang nyams pa med pa dang / spyod lam phun sum tshogs pa la gnas pa dang gnod sems med pa dang tshig mi brlang ba dang gzhan la mi gnod pa dang /
183a3(mdo sde): mdza' bo rjes su srung ba dang rnam par mi 'tshe ba'i ngang tshul dang ldan pa dang / sems can la gnod pa mi byed pa dang tshig 'jam pa dang / khams gsum pa la mi gnas pa dang gsang ba'i tshig rnams srung ba dang / chos thams cad la stong pa nyid dang 'thun par bzod pa dang thams cad
183a4(mdo sde): mkhyen pa'i ye shes la shin tu 'dun pa dang ye shes gsal ba dang / tshul khrims brtan pa dang snyoms par 'jug pa la 'jug pa dang / gcig pur dga' ba dang cung zad shes pas chog par mi 'dzin pa dang / sems zhum pa med pa dang lta bar gyur pa rnam par spong ba dang / gzungs
183a5(mdo sde): thob pa dang ye shes thob pa dang gnas dang gnas ma yin pa la nan tan byed pa dang / gtan tshigs dang rigs pa dang tshul gyi sgor gyur pa dang / 'doms pa dang rjes su ston pa dang spyod pa 'thun par bzod pa dang bzod pa'i sa dang ldan pa dang / mi bzod pa med pa dang ye shes kyi
183a6(mdo sde): sa dang ldan pa dang / mi shes pa spong ba dang / ye shes la gnas pa dang / rnal 'byor spyod pa'i sa dang / byang chub sems dpa'i spyod yul ba dang / chos thams cad kyi ngo bo nyid khong du chud cing rab tu rtogs pa shes pa dang sems nges par sems pa dang / skye bar nying mtshams mi sbyor
183a7(mdo sde): ba dang nying mtshams mi sbyor ba shes pa dang khur bor ba dang / de bzhin gshegs pa'i ye shes dang 'dod chags spong ba dang / zhe sdang dang bral ba dang gti mug spong ba dang rnal 'byor la brtson pa dang / mi rigs pa dang bral ba dang / dge ba'i chos la 'dun pa dang lhag pa'i bsam
183b1(mdo sde): pa la nan tan byed pa dang mtshan mo mi nyal ba dang / spong ba mi gtong ba dang chos dkar po rnams kun du srung ba dang / dge ba'i rtsa ba sngon du 'gro ba dang / thabs la mkhas pa shes pa dang mtshan ma spong ba dang 'du shes las ldog pa dang / mdo sde mngon par sgrub pa dang 'dul ba la mkhas
183b2(mdo sde): pa dang / bden pa la rnam par nges pa dang rnam par grol ba la mngon sum du bya ba la 'jug pa dang / tshig gcig tu nges pa dang / gtsigs par smra ba dang ye shes ji lta ba bzhin du mthong ba dang / thos pa yongs su tshol ba dang ye shes kyis mi ngoms pa dang / sems yongs su dag
183b3(mdo sde): pa dang / lus yongs su dag pa dang / ngag yongs su dag pa dang / dogs pa med pa'i tshig dang stong pa nyid la kun tu sten pa dang / mtshan ma med pa la sten pa dang smon pa med pa'i ngo bo nyid kyis mi dmigs par shes pa dang / mi 'jigs pa thob pa dang sdug bsngal ba rnams la
183b4(mdo sde): mi brnyas pa dang / de dag la nor sbyin pa dang dbul po rnams la khyad du mi gsod pa dang tshul khrims 'chal pa rnams la snying brtse zhing snying rje ba'i blo dang ldan pa dang / phan pa'i dngos po dang ldan pa dang chos kyis phan 'dogs pa dang / zang zing yongs su gtong ba dang tshul khrims dang
183b5(mdo sde): ldan pa la g.yo med par sten pa dang / bdog pa thams cad yongs su gtong ba dang / lhag pa'i bsam pas mgron du gnyer ba dang ji skad smras pa bzhin du byed pa dang / phyir zhing brtson pa dang bsti stang byas pas dga' ba myong ba dang / dpe shes pa dang sngon byung ba la mkhas pa dang /
183b6(mdo sde): ming dang brdar brtags pa la 'jug pa shes pa dang btags pa kun tu 'joms pa dang / bkur sti byed pa la mngon par dga' ba med pa dang bkur sti mi byed pa la btang snyoms su byed pa dang / rnyed pa don du mi gnyer ba dang ma rnyed pas sro shi bar mi 'gyur ba dang grags pa la mngon par
183b7(mdo sde): 'dod pa med pa dang / ma grags pa la khong khro ba med pa dang bsngags pa la rjes su chags pa med pa dang / smad pa la spa gong bar mi 'gyur ba dang bde ba la mngon par mi chags pa dang / sdug bsngal gyis mi skyo ba dang 'du byed kun tu mi 'dzin pa dang / yang dag pa'i bsngags
184a1(mdo sde): pa la mi chags pa dang yang dag pa ma yin pa'i brjod pa dang du len pa dang / spyod yul ma yin pa rnam par spong ba dang spyod yul la 'jug pa dang / cho ga phun sum tshogs pa dang mi tshul ba rnam par spong ba dang / sems can gyi dge ba'i rtsa ba chung ngu la mi smod
184a2(mdo sde): pa dang bstan pa kun tu srung ba dang / smra ba nyung ba dang mnyen pa dang skabs kyi tshig la mkhas pa dang / phyir rgol ba tshar gcod pa dang dus su 'gro ba dang spyod lam brtags pa ma yin pa dang / spyod lam mdzes pa dang don dang don ma yin pa shes pa la mkhas pa dang / 'jig
184a3(mdo sde): rten shes pa dang bstan bcos shes pa dang / gsal bar smra ba dang lag rkyong ba dang sems shin tu 'dzin pa dang / khrel yod pa dang ngo tsha shes pa dang mi dge ba'i sems la smod pa dang sbyangs pa'i yon tan mi gtong ba dang spyod pa yang dag par 'dzin pa dang / mdzes par kun tu rgyu ba
184a4(mdo sde): dang bla ma la ldang ba dang stan gding ba dang / nga rgyal tshar gcod pa dang sems yang dag par 'dzin pa dang / don rab tu rtogs pa shes pa dang ye shes bskyed pa dang mi shes pa dang bral ba dang sems la 'jug shes pa dang / sems kyi ngo bo nyid khong du chud cing shes pa dang / sgrub pa dang
184a5(mdo sde): mi bsgrub pa sgrub pa la mkhas pa'i ye shes dang ldan pa dang / sems can thams cad kyi skad shes pa dang / nges pa'i tshig rnam par gzhag pa shes pa dang don rnam par nges pa shes pa dang / don ma yin pa rnam par spong ba dang / bsam gtan rnams sgrub pa dang / de dag
184a6(mdo sde): gi ro myong bar mi byed pa dang sems can thams cad kyi sems la rnam par lta zhing so sor rtog pa dang / sems can gyi dbang po mchog dang mchog ma yin pa shes pa dang / gnas dang gnas ma yin pa la rnam par lta ba dang / las thams cad 'byed pa dang / las dang
184a7(mdo sde): rnam par smin pa med pa la 'jug pa shes pa dang / mos pa sna tshogs la 'jug pa dang brjed ngas pa med pa dang khams sna tshogs dang / khams du ma mngon sum du gyur pa dang rdo rje lta bu'i ting nge 'dzin kun tu mthong ba dang / tshangs pa'i dbyangs kyis ting nge 'dzin la rnam par rtsen
184b1(mdo sde): pa dang / ting nge 'dzin dang snyoms par 'jug pa thams cad gcig pa dang / ming med pa dang sngon gyi gnas rjes su dran pa shes pa dang / kun tu 'gro ba'i lam shes pas lta ba dang / zag pa zad pa dang / spong ba dus gcig tu thob pa shes pa dang / lha'i mig thogs pa med pas lta ba
184b2(mdo sde): dang gzugs thams cad kun tu ston pas rnam par rtsen pa dang / gzugs dang gzugs med pa mnyam pa nyid du 'jug pa shes pa dang / dbyangs kyi yan lag gi tshul gyi gzungs la 'jug pa shes pa dang / skad thams cad brag ca'i skad dang mtshungs pa nyid du shes pa dang / ci rigs par
184b3(mdo sde): chos ston pa dang sems can thams cad la legs par bshad pas tshim par byed pa dang / dbang po rje ba shes pa dang dus dang dus ma yin par rnam par lta ba dang / yang dag pa'i mtha' dang rjes su 'jug pa shes pa dang / 'bras bu yod pa'i chos ston pa dang pha rol tu phyin pa thams cad
184b4(mdo sde): yongs su rdzogs pa dang / sems can thams cad yongs su 'dzin pa dang / tshar gcod pa mkhas par shes pa dang brtags pa ma yin pa'i spyod lam dang ldan pa dang / chos kyi dbyings 'dres pa med par yang dag par 'du ba la 'jug pa shes pa dang rtog pa dang / rnam par rtog
184b5(mdo sde): pa dang yongs su rtog pa thams cad yang dag par 'joms pa dang / skad cig gis de bzhin gshegs pa thams cad kyi zhabs kyi drung du lus ston pa dang / 'jig rten gyi khams thams cad du mig yor lta bu'i lus rnam par 'phrul pa dang / de bzhin gshegs pa thams cad kyi
184b6(mdo sde): chos thams cad bstan pa kun tu 'dzin cing brjed pa med pa dang / theg pa chen po las mi nyams pa dang theg pa thams cad kyi nges par 'byung ba ston pa la mkhas pa dang / dkon mchog gsum gyi rigs yang dag par 'dzin pa dang / skye ba'i gnas thams cad du bya ba ci
184b7(mdo sde): rigs par kun tu ston pa dang / phyi ma'i mtha'i bskal pa bye bar go cha gyon kyang yongs su mi skyo ba dang / sems can thams cad yongs su smin par byed pa la mkhas par shes pa dang / dbyangs kyi yan lag thams cad mngon par bsgrub pa shes pa dang / bskal pa gcig
185a1(mdo sde): bskal pa grangs med pa la 'jug pa shes pa dang / chos thams cad la mngon par 'byung ba'i gnas shes pa dang zhing thams cad yang dag par 'du ba la 'jug pa shes pa dang / bskal pa grangs med pa bskal pa gcig la 'jug pa shes pa dang / zhing
185a2(mdo sde): gcig zhing thams cad du ston pa shes pa dang sems can gcig gi lus la sems can thams cad kyi lus yang dag par 'du ba la 'jug pa shes pa dang / skra tsam gyi khyon gcig la sangs rgyas kyi zhing bsam gyis mi khyab pa 'jug pa shes pa dang / rang gi lus kyi spu'i khung bu'i
185a3(mdo sde): phyogs gcig tu 'jig rten gyi khams grangs med bsam gyis mi khyab gzhal du med pa 'jug pa shes pa dang / sangs rgyas kyi zhing thams cad nam mkha' dang mtshungs pa nyid du khong du chud cing shes pa dang / rang gi lus kyis sangs rgyas kyi zhing ma lus pa thams cad rgyas par
185a4(mdo sde): dgang ba shes pa dang / chos thams cad mtshan nyid med par rtogs par shes pa la mkhas par shes pa dang / lus thams cad la lus 'jug pa shes pa dang / skad gcig brjod pas skad thams cad nges par sgrog pa shes pa dang / thabs mkhas pa thams cad kyi tshul rtogs
185a5(mdo sde): par shes pa dang / tshig gcig las brtsams te bskal pa bye ba grangs med bsam gyis mi khyab gzhal du med pa ston pa shes pa dang / spobs pa rgyun mi 'chad pa dang sgrub pa dang mi sgrub pa shes pa la rnam par dpyod pa dang / phrugs dang cha dang snrel zhi'i 'byed pa bstan pa shes pa
185a6(mdo sde): dang / thabs dang shes rab chen po'i 'od zer rab tu gtong ba shes pa dang / bdud kyi lam thams cad las shin tu 'da' ba shes pa dang / lus dang ngag dang yid kyi las kyi sngon du ye shes 'gro ba dang / so so yang dag par rig pa bzhis sems can gyi khams thams cad
185a7(mdo sde): tshim par byed cing / bsod nams mngon par 'du byed pas rdzu 'phrul thob pa dang / chos kyi dbyings thams cad du rnam par 'phrul pa kun tu ston pa dang / 'jig rten gyi khams thams cad kyi sems can rnams kyi brjod pa khong du chud pa dang / phyogs bcu'i 'jig rten
185b1(mdo sde): gyi khams thams cad kyi sems can thams cad bsdu ba'i dngos po bzhis sdud pa dang / sgyu ma lta bu'i chos sgrub pa la the tshom med pa dang / yo byad la dbang thob pa dang skye ba thams cad la dbang thob pa yongs su rdzogs pa dang / tshul khrims 'chal pa dang tshul khrims dang ldan
185b2(mdo sde): pa mtshungs pa sbyin pa'i gnas su sems pa shes pa dang / sems can thams cad kyi bsam pa chos dang ldan pa yongs su rdzogs par byed pa dang phyogs bcu'i 'jig rten gyi khams thams cad spu'i khung bu gcig gi 'od zer gyi dra bas khebs par byed pa dang / byang chub sems
185b3(mdo sde): dpa' thams cad kyi gsang ba thob pa dang / mtsho chen po rgya mtsho'i gting tshod yangs pa shes pa dang / phyogs bcu'i 'jig rten gyi khams thams cad du 'od zer chen po'i dra ba rab tu gtong ba shes pa dang / sems sa dang chu dang me dang rlung dang mnyam pa dang / de bzhin
185b4(mdo sde): gshegs pa'i sa la 'jug pa shes pa dang / tshig dang nges pa'i tshig bstan pa thams cad la chos kyi 'khor lo skor ba dang ma bstan par rang gis bzod pa thob pa shes pa dang / spu'i khung bu gcig nas phyogs bcu'i 'jig rten gyi khams thams cad du rgya mtsho'i chu'i phung po
185b5(mdo sde): rab tu 'thor ba shes shing sems can la chus gnod pa yang med pa dang / sems rin po che lta bu dang nyon mongs pa'i dri ma thams cad sel ba shes pa dang / dge ba'i rtsa ba dang bsod nams tshad med pa sogs pa dus gsum du yongs su bsngo ba la mkhas pa'i cho ga shes
185b6(mdo sde): pa dang / sangs rgyas kyi chos thams cad mngon par rdzogs par byang chub pas dbugs 'byin pa 'thob pa dang / sems can thams cad kyi sems kyi spyod pa sprul pa'i byin gyi rlabs shes pa dang / sangs rgyas kyi spyod yul thams cad la 'jug pa shes pa dang / rang gi
185b7(mdo sde): smon lam rgyun mi gcod cing sems can nye bar 'dzin pa'i spyod pa'i byin gyis brlab pa kun tu ston pa shes pa dang / de bzhin gshegs pa'i ye shes la rnam par lta ba mngon sum du shes pa dang / de bzhin gshegs pa'i gsang ba la 'jug pa shes pa dang / sems zhi zhing rab tu
186a1(mdo sde): zhi la nye bar zhi ba dang 'dul ba ji lta ba bzhin du sems can thams cad la dga' ba dang / rtse ba dang longs spyod thams cad kun tu bstan pa shes pa dang / thos pa tshad med pa 'dzin pa yang dag par rdzogs pa dang thos pa thams cad kyis mi ngoms shing mi chog la rgyun mi
186a2(mdo sde): gcod pa dang / chos thams cad mi dmigs pa dang 'jig rten gyi bya ba dang / tshul sna tshogs la 'jug pa dang 'jig rten gyi chos thams cad kyis mi gos pa dang / 'dul ba ji lta ba bzhin du sems can yongs su smin par byed pa dang / lkugs pa/ rna mi gsang ba/ grum po/ blun
186a3(mdo sde): po/ 'on pa/ long ba thams cad la spyod lam kun tu ston pa dang / bskal pa grangs med pa se gol gcig gtogs pa srid du byin gyis rlob cing chos ston pa shes pa dang / brgya byin dang tshangs pa dang 'jig rten skyong ba zil gyis mnan pa'i phyir lag na rdo rje brgya stong grangs med bsam
186a4(mdo sde): gyis mi khyab gzhal du med dpag tu med tshad med pa phyi bzhin 'brang ba dang / sems can yongs su smin par bya ba'i phyir dbul po dang sdug phongs pa byin gyis rlob pa dang / sangs rgyas thams cad kyi byang chub rang 'byung gi ye shes la lta ba la mngon sum du shes pa dang / nyan thos dang
186a5(mdo sde): rang sangs rgyas thams cad kyi spyod lam kun tu ston pa dang phyogs bcu'i 'jig rten gyi khams thams cad du phyir mi ldog pa'i chos kyi 'khor lo skor bar byin gyis rlob pa shes pa dang / sems can thams cad yongs su smin par bya ba'i phyir 'jig rten gyi khams grangs med cing bsam
186a6(mdo sde): gyis mi khyab pa mtshungs pa med gzhal du med de/ tshad med pa'i rdul phra rab kyi rdul snyed kyi bskal pa bye ba khrag khrig brgya stong dag sems kyi skad cig gcig la bstan pa thogs pa med pa shes pa dang / nyan thos dang rang sangs rgyas thams cad kyi kha dog dang spyod lam
186a7(mdo sde): bskal par kun tu ston pa dang / sems can yongs su smin par bya ba'i phyir byang chub sems dpa'i spyod pa thams cad rgyun mi gcod pa dang / bsam gtan mkha' khyab la bsam gtan byed pa dang / sems can yongs su smin par bya ba'i phyir 'khor lha'i bu mo glu len
186b1(mdo sde): cing rol mo'i dbyangs sgra dang / sil snyan sna tshogs dang pheg rdob pa dang / glu dbyangs len pa bye ba khrag khrig brgya stong dag dang / 'jig rten gyi khams rab 'byam thams cad du de bzhin gshegs pa thams cad kyi 'khor gyi dkyil 'khor du 'gro ba shes pa dang / gnas gang
186b2(mdo sde): nas kyang g.yo ba med la de bzhin gshegs pa thams cad la blta zhing bsnyen bkur bya ba dang / mchod pa'i las rgyun mi gcad pa shes pa dang sems can mtha' yas pa yongs su smin par bya ba'i phyir mthong ba dang thos pa don yod pa 'dod cing gnas pa dang / sems can yongs su
186b3(mdo sde): smin pa rnams ji lta ba bzhin du gdul ba'i phyir sems kyis skad cig la dga' ldan gyi gnas na gnas pa dang 'chi 'pho ba dang skye ba dang mngon par 'byung ba dang / dka' ba spyod pa kun tu ston pa dang byang chub kyi snying por 'gro ba dang / bdud 'dul ba kun tu ston pa dang mngon par
186b4(mdo sde): rdzogs par byang chub pa dang / chos kyi 'khor lo rab tu skor ba dang / yongs su mya ngan las 'das pa chen po kun tu ston pa nas ji tsam du dam pa'i chos gnas pa dang / nub pa'i bar phyogs bcu thams cad kyi rdul phra rab kyi rdul snyed dag kun tu ston pa yang shes la/ shin tu
186b5(mdo sde): mngon par rdzogs par yang 'tshang mi rgya ba ste/ bzang skyong 'di ni rab tu zhi ba rnam par nges pa'i cho 'phrul gyi ting nge 'dzin ces bya'o// //bam po gnyis pa/ bzang skyong ting nge 'dzin 'di'i yongs su sbyangs pa bya ba gang zhe na/ bzang skyong gang yang kun tu mi 'dzin pa/
186b6(mdo sde): mi 'dor ba/ mi 'jog pa/ 'du byed thams cad rab tu zhi ba/ chos thams cad ji lta ba bzhin du khong du chud pa/ chos thams cad kyi mnyam pa nyid la 'jug pa/ chos thams cad la mi rtog pa/ rnam par mi rtog pa/ rnam par mi sgrub pa/ kun nas mi slong ba/ mi skyed pa/
186b7(mdo sde): rtog pa dang / rnam par rtog pa dang kun tu rtog pa yang dag par gcod pa/ sems kyi dmigs pa yid la mi byed pa/ rnam par shes pa yang dag par gcod pa/ 'dod chags dang zhe sdang dang gti mug yang dag par gcod pa/ mtha' dang mtha' med pa yid la mi byed pa/
187a1(mdo sde): yid la byed pa yang dag par gcod pa/ phung po dang khams dang skye mched kyi rang bzhin shes pa/ dran pa dang blo gros dang mos pa dang rtog pa dang / ngo tsha shes pa dang spyod pa dang cho ga dang / spyod yul la nan tan du byed cing gnas pa/ nyon mongs pa med pa'i sa dang
187a2(mdo sde): ldan pa/ zhi ba'i sa dang ldan pa/ spros pa thams cad yang dag par gcod pa/ byang chub sems dpa'i bslab pa thams cad dang de bzhin gshegs pa'i spyod yul thams cad dang / yon tan thams cad yongs su 'grub pa 'di ni bzang skyong ting nge 'dzin 'di'i yongs su sbyang ba
187a3(mdo sde): bya'o/ /bzang skyong byang chub sems dpa' ni chos la sems shing chos dpyod pa yin te/ des ni de bzhin gshegs pa chos kyi skur yang yang dag par rjes su mi mthong na chos kyi sku las gzhan du'ang dmigs pa lta ci smos/ bzang skyong 'di la byang chub sems dpas 'di ltar
187a4(mdo sde): so sor brtag par bya ste/ de bzhin gshegs pa zhes bya ba'i tshig 'di'i don ji lta bu/ ci gzugs de bzhin gshegs pa yin nam/ 'on te gzugs las gzhan zhig de bzhin gshegs pa yin snyam du de ltar dpyod pa la mkhas par bya'o/ /de 'di ltar so sor rtog ste/
187a5(mdo sde): gzugs kyang de bzhin gshegs pa ma yin la/ gzugs las gzhan pa yang ma yin no/ /de ci'i phyir zhe na/ gzugs ni bems po g.yo ba med pa/ dpyod pa med pa/ rtswa dang / rtsig pa dang / shing dang / bong ba dang / mig yor lta bur ngan pa/ dbu ba rdos pa lta bu
187a6(mdo sde): yin zhing / 'byung ba chen po bzhi phan tshun nas bsdus pa ni gzugs zhes bya'o/ /gzugs ni rten cing 'brel pa las 'byung ngo / /gang rten cing 'brel par 'byung ba de mi rtag pa'o/ /gang mi rtag pa de sdug bsngal ba'o/ /gang sdug bsngal ba de bdag med pa'o/ /gang bdag
187a7(mdo sde): med pa de rang bzhin med pa'o/ /gang rang bzhin med pa de snang ba med pa'o/ /gang snang ba med pa de yang dag pa ma yin pa'o/ /gang yang dag pa ma yin pa de pa slu ba'i chos so/ /gang pa slu ba'i chos de mi bden pa'o/ /gang mi bden pa de de bzhin nyid ma yin no/ /
187b1(mdo sde): gang de bzhin nyid ma yin pa de de bzhin gshegs pa ma yin no/ /de bzhin gshegs pa ni bden pa/ yang dag pa/ de bzhin nyid ma nor ba de bzhin nyid/ gzhan ma yin pa de bzhin nyid/ ma log pa bden pa smra ba/ yang dag pa smra ba/ shes pa smra ba/ ye shes kyi mtshon cha can/ ye
187b2(mdo sde): shes mtha' yas pa dang ldan pa/ thams cad mkhyen pa/ thams cad gzigs pa/ stobs bcu dang ldan pa/ mi 'jigs pa bzhi dam pa'i pha rol tu phyin pa thob pa/ mi rtog pa rnam par mi rtog pa/ mi gos pa/ nam mkha' dang mtshungs pa/ grangs kyi chos rnams kyis mi 'grangs pa/
187b3(mdo sde): ma byas pa/ ma skyes pa/ ma 'gags pa/ 'jug pa med pa/ mtha' yas pa/ gnas med pa/ rnam par mi rig pa/ rnam par shes par bya ba ma yin pa/ kun tu rgyu ba med pa/ shin tu dag pa/ nyon mongs pa med pa/ ma byung ba/ spyod pa med pa/ gnas med pa'o snyam mo/ /de 'di
187b4(mdo sde): ltar so sor rtog ste/ gzugs de bzhin gshegs pa ma yin/ gzugs las gzhan pa yang ma yin no/ /de ci'i phyir zhe na/ gal te gzugs las gzhan pa zhig de bzhin gshegs pa yin na ni nam mkha' yang de bzhin gshegs par 'gyur ro/ /de ci'i phyir zhe na/ nam
187b5(mdo sde): mkha' ni gzugs med pa/ bstan du med pa/ thogs pa med pa/ rnam par mi rig pa/ gnas pa med pa/ gzung du med pa/ gnas med pa/ mtshan nyid med pa'o snyam mo/ /de 'di ltar so sor rtog ste/ gal te gzugs de bzhin gshegs pa ma yin/ gzugs las
187b6(mdo sde): gzhan pa yang ma yin na/ ci tshor ba de bzhin gshegs par 'gyur ram/ 'on te tshor ba las gzhan pa zhig snyam mo/ /de 'di ltar so sor rtog ste/ tshor ba de bzhin gshegs pa ma yin/ tshor ba las gzhan pa yang ma yin no/ /de ci'i phyir zhe na/ de bzhin
187b7(mdo sde): gshegs pas ni gang ci tshor yang rung ste de thams cad sdug bsngal ba'o/ /gang sdug bsngal ba de rtog pa'i mtshan nyid do/ /rtog pa'i mtshan nyid gang yin pa de de bzhin gshegs pa ma yin/ tshor ba ni chu'i chu bur lta bu'o/ /ngan pa'o/ /rten cing 'brel par 'byung ba'o/ /
188a1(mdo sde): reg pa 'dus pa las byung ba'o/ /reg pa las skyes pa ni tshor ba'o zhes gsungs na/ de bzhin gshegs pa ni chu'i chu bur lta bu ma yin/ ngan pa ma yin/ rten cing 'brel par 'byung ba ma yin/ de bzhin gshegs pa ni reg pa las skyes pa ma yin/ rig pa
188a2(mdo sde): 'dus pa las byung ba ma yin/ tshor ba ji lta ba bzhin du reg pa las skyes pa ma yin no/ /de ci'i phyir zhe na/ de bzhin gshegs pa ni tshor ba thams cad 'gog pa'i ting nge 'dzin la snyoms par zhugs pa ste/ tshor ba dang bral ba/ tshor ba thams cad kyi mchog brnyes pa/
188a3(mdo sde): gdung ba thams cad shin tu sbyangs pa/ nyon mongs pa dang gtse ba dang gnod pa thams cad spangs pa/ ma bcings pa/ ma grol ba/ yongs su mya ngan las ma 'das pa/ mya ngan las 'das pa'i dbyings rnyog pa med pa'o/ /de bzhin gshegs pa ni ma skyes pa/ rnam par mi rtog pa
188a4(mdo sde): mi mthong ba/ mi thos pa bsnam du med pa/ myang du med pa/ rig par byar med pa/ mtshan mar med pa/ rnam par mi reg pa/ rnam par shes par bya ba ma yin pa'o snyam mo/ /des de ltar so sor brtags na tshor ba de bzhin gshegs pa ma yin/ tshor ba las gzhan pa yang ma yin
188a5(mdo sde): no/ /de ci'i phyir zhe na/ gal te tshor ba las gzhan zhig de bzhin gshegs par 'gyur na ni/ rtswa dang shing gel pa dang / sman dang 'khri shing dang / nags tshal thams cad kyang de bzhin gshegs par 'gyur ro/ /de ci'i phyir zhe na/ rtswa dang shing gel pa dang / sman dang 'khri shing
188a6(mdo sde): 'dzings pa dang / nags tshal thams cad ni tshor ba med pa'o snyam mo/ /de 'di ltar so sor rtog ste/ gal te tshor ba de bzhin gshegs pa ma yin/ tshor ba las gzhan pa yang ma yin na/ ci 'du shes de bzhin gshegs pa'am/ 'on te 'du shes las gzhan pa zhig gam snyam
188a7(mdo sde): mo/ /de 'di ltar so sor rtog ste/ 'du shes de bzhin gshegs pa ma yin/ 'du shes las gzhan pa yang ma yin no/ /de ci'i phyir zhe na/ 'du shes ni smig rgyu lta bu/ mig dang gzugs dang snang ba dang / yid la byed pa 'dus pa las nges par byung ba'o/ /de bzhin gshegs
188b1(mdo sde): pa ni 'du shes ma yin te/ smig rgyu lta bu ma yin/ mig dang gzugs dang / snang ba dang yid la byed pa las nges par 'byung ba ma yin/ 'du shes ji lta ba bzhin du mig dang gzugs dang / snang ba dang yid la byed pa 'dus pa las byung ba ma yin no/ /de ci'i phyir zhe na/ de bzhin
188b2(mdo sde): gshegs pa ni bsam gyis mi khyab pa/ bsam par bya ba ma yin pa/ sems pa med pa/ sems pa dang bral ba/ sems mtshungs pa med pa/ 'gro bar 'jug pa med pa/ 'ong bar 'jug pa med pa/ 'gro ba med pa/ 'gro ba yang dag par gcod pa/ dpags pa ma yin pa/
188b3(mdo sde): gcad du med pa/ bu ga med pa/ rdzas ma yin pa/ tha dad pa ma yin pa/ dbyer med pa yang dag pa/ rtsom pa med pa/ bzhugs pa med pa/ reg par byar med pa'o snyam mo/ /de 'di ltar so sor rtog ste/ 'du shes de bzhin gshegs pa ma yin/ 'du shes las gzhan pa
188b4(mdo sde): yang ma yin no/ /gal te 'du shes las gzhan pa zhig de bzhin gshegs par gyur na ni shing dang bong ba thams cad kyang de bzhin gshegs par 'gyur ro/ /de ci'i phyir zhe na/ shing dang bong ba thams cad ni 'du shes med pa'o snyam mo/ /de 'di ltar so sor rtog ste/ gal te 'du
188b5(mdo sde): shes de bzhin gshegs pa ma yin/ 'du shes las gzhan pa yang ma yin na ci 'du byed rnams de bzhin gshegs pa'am/ 'on te 'du byed rnams las gzhan pa zhig gam snyam mo/ /de 'di ltar so sor rtog ste/ 'du byed rnams de bzhin gshegs pa ma yin/ 'du byed
188b6(mdo sde): rnams las gzhan pa yang ma yin no/ /de ci'i phyir zhe na/ 'du byed rnams ni dngos po med pa/ pa slu ba'i chos can/ ma rig pa 'dus pa las byung ba'o/ /'du byed rnams ni ma rig pa 'dus pa las skyed pa yin no/ /de bzhin gshegs pa ni dngos po med pa ma yin/
188b7(mdo sde): pa ma yin/ slu ba'i chos ma yin/ 'du byed rnams ji lta ba bzhin du ma rig pa 'dus pa las skyes pa ma yin no/ /de ci'i phyir zhe na/ de bzhin gshegs pa ni ma rig pa 'gog pa'i ting nge 'dzin la snyoms par zhugs pa ste/ gzugs na spyod pa'i ting nge 'dzin mtshan ma dang
189a1(mdo sde): bcas pa dang / mi g.yo ba'i ting nge 'dzin las shin tu 'das nas 'du shes dang tshor ba 'gog pa nye bar bsgrubs te gnas pa'o/ /de bzhin gshegs pa ni zhi ba'o/ /mi snang ba'o/ /bltar mi mthong ba'o/ /mtha' yas pa'o/ /sprin dang mtshungs pa'o/ /rab tu ma zhi ba'o/ /
189a2(mdo sde): rab tu zhi ba ma yin pa'o/ /zhi ba dang bral ba'o/ /zhi ba med pa'o/ /dag pa'o/ /nyon mongs pa med pa'o/ /len pa med pa'o/ /byams pa med pa'o/ /'khor byed med pa'o/ /'khor byed dang bral ba'o/ /mi gnas pa'i tshul gyis gnas pa'o/ /mdud pa med pa'o/ /'chi 'pho med pa'o/ /
189a3(mdo sde): 'chi 'pho bar mi 'gyur ba'o/ /chos ma yin pa'o/ /chos ma yin pa yang ma yin pa'o/ /zhing ma yin pa'o/ /zhing ma yin pa yang ma yin pa'o/ /mi zad pa'o/ /mi zad pa yang ma yin pa'o/ /zad pa dang bral ba'o/ /skad cig pa'o/ /mi 'khrugs pa'o snyam mo/ /de 'di ltar so sor
189a4(mdo sde): rtog ste/ 'du byed rnams de bzhin gshegs pa ma yin/ 'du byed rnams las gzhan pa yang ma yin no/ /de ci'i phyir zhe na/ gal te 'du byed rnams las gzhan pa zhig de bzhin gshegs par gyur na ni/ de bzhin gshegs pa dngos po med par 'gyur ro/ /de ci'i phyir zhe na/ dngos
189a5(mdo sde): po med pa ni 'du byed pa ma yin pa'i phyir ro/ /de 'di ltar so sor rtog ste/ gal te 'du byed rnams de bzhin gshegs pa ma yin/ 'du byed rnams las gzhan pa yang ma yin na/ ci rnam par shes pa de bzhin gshegs par 'gyur ram/ 'on te rnam par shes pa las gzhan pa
189a6(mdo sde): zhig gam snyam mo/ /de 'di ltar so sor rtog ste/ rnam par shes pa de bzhin gshegs pa ma yin/ rnam par shes pa las gzhan pa yang ma yin no/ /de ci'i phyir zhe na/ rnam par shes pa ni sgyu ma lta bu/ gsob gsog yang dag pa ma yin pa/ 'du byed 'dus pa las skyes
189a7(mdo sde): pa/ tshul bzhin ma yin pa yid la byed pa/ 'dus pa las byung ba yin no/ /de bzhin gshegs pa ni gsob ma yin/ yang dag pa ma yin pa ma yin/ tshul bzhin ma yin pa yid la byed pa 'dus pa las nges par skyes pa ma yin/ rnam par shes pa ji lta ba bzhin du tshul
189b1(mdo sde): bzhin ma yin pa yid la byed pa 'dus pa las byung ba ma yin no/ /de ci'i phyir zhe na/ de bzhin gshegs pa ni sems dang yid dang rnam par shes pa dang bral ba/ yi ge med pa/ sgra med pa/ yul med pa/ dngos po med pa/ sems med pa/ ldan pa ma yin pa/ mi ldan pa yang ma
189b2(mdo sde): yin pa/ blo gros med pa/ blo gros med pa yang ma yin pa/ rtogs pa med pa/ rtogs pa med pa yang ma yin pa/ 'gro ba med pa/ 'gro ba med pa yang ma yin pa/ gnyis su med pa/ gnyis lta bur bya ba ma yin pa/ mi 'da' ba/ mtshan nyid med pa/ mtshan nyid dang bral ba/
189b3(mdo sde): mtshan nyid ma yin pa/ ma spros pa/ sgo ma yin pa/ chags pa med pa/ chags pa dang bral ba/ 'thun par byed pa/ de bzhin nyid kyis rab tu phye ba/ de kho na ma yin pa/ de kho na ma yin pa yang ma yin pa'o snyam mo/ /de 'di ltar so sor rtog ste/ rnam par shes pa de bzhin
189b4(mdo sde): gshegs pa ma yin/ rnam par shes pa las gzhan pa yang ma yin no/ /gal te rnam par shes pa las gzhan pa zhig de bzhin gshegs par gyur na ni mig yor yang de bzhin gshegs par 'gyur ro/ /de ci'i phyir zhe na/ mig yor ni rnam par shes pa ma yin pa'i phyir ro/ /
189b5(mdo sde): de 'di ltar so sor rtog ste/ de bzhin gshegs pa ni 'das pa las mi dmigs/ ma 'ongs pa las ma yin/ da ltar byung ba las mi dmigs so/ /mi dmigs pas mi rtog go/ /rnam par mi rtog go/ /mi rtog na so sor mi gnas so/ /so sor mi gnas na 'phro bar
189b6(mdo sde): mi byed do/ /mi 'phro na zhum par mi 'gyur ro/ /zhum pa med na yongs su gdung ba med do/ /yongs su gdung ba med na kun tu gdung ba med do/ /kun tu gdung ba med na rjes su gdung ba med do/ /gang rjes su gdung ba med na de mi gdung ba'o/ /gang mi gdung ba de kun tu
189b7(mdo sde): mi rgyug go/ /rnam par mi rgyug go/ /gang mi rgyug pa de rnam par mi rgyug go/ /rnam par mi rgyug pa de mi nyams so/ /gang mi nyams pa de rnam par mi 'khyam mo/ /gang rnam par mi 'khyam pa de 'khyam pa med do/ /gang 'khyam pa med pa de 'khyam pa ma yin pa'o/ /
190a1(mdo sde): gang 'khyam pa ma yin pa de rlom sems med pa'o/ /gang rlom sems med pa de bag yod pa'o/ /gang bag yod pa de 'phags pa'o/ /gang 'phags pa de dgra bcom pa'o/ /gang dgra bcom pa gang yin pa de la bdag gi rdul med do/ /sems can gyi rdul
190a2(mdo sde): med do/ /srog gi rdul med do/ /gang zag gi rdul med do/ /phung po'i rdul med do/ /khams kyi rdul med do/ /skye mched kyi rdul med do/ /dngos po'i rdul med do/ /rgyu'i rdul med do/ /rkyen gyi rdul med do/ /dmigs pa'i rdul med do/ /kun 'byung ba'i rdul med do/ /nga rgyal
190a3(mdo sde): gyis lhag par byed pa'i rdul med do/ /tshor ba'i rdul med do/ /'dod chags kyi rdul med do/ /zhe sdang gi rdul med do/ /gti mug gi rdul med do/ /khro ba'i rdul med do/ /khon du 'dzin pa'i rdul med do/ /nga rgyal gyi rdul med do/ /nga rgyal dang 'chab pa dang yongs su gdung ba'i rdul med
190a4(mdo sde): do/ /nga rgyal dang lhag pa'i nga rgyal gyi rdul med do/ /sems can dmyal ba dang dud 'gro dang kyi rdul med do/ /gshin rje'i 'jig rten gyi rdul med do/ /'dod pa'i khams kyi rdul med do/ /gzugs kyi khams kyi rdul med do/ /gzugs med pa'i khams kyi rdul med
190a5(mdo sde): do/ /'khor ba'i rdul med do/ /rnam pa de lta bur rdul mi dmigs te/ gang 'dod chags dang bral zhing rdul med pa de dag 'phags pa zhes bya/ dgra bcom pa zhes bya/ grol ba zhes bya/ rnam par grol ba zhes bya/ lha'i dam pa zhes bya/ rtag tu mnyam par gzhag pa zhes bya/
190a6(mdo sde): sangs rgyas zhes bya ste/ de chos gang la yang rlom sems med do/ /rlom sems med pa kun nas nyon mongs par mi 'gyur ro/ /kun nas nyon mongs pa med na kun tu gdung ba med do/ /kun tu gdung ba med na rang bzhin thob par 'gyur ro/ /rang bzhin thob na chos gang la yang
190a7(mdo sde): mi spyod do/ /mi spyod na 'di ltar ci gzugs byang chub mngon par rdzogs par 'tshang rgya'am/ 'on te tshor ba dang 'du shes dang 'du byed dang / rnam par shes pa byang chub mngon par rdzogs par 'tshang rgya'am/ su zhig byang chub mngon par rdzogs par 'tshang rgya/ ci
190b1(mdo sde): phung po lnga chos ston tam/ phung po lnga ni yang dag pa ma yin pa/ sgyu ma lta bu/ gsob gsog dngos po med pa/ tshul bzhin ma yin pa yid la byed pa 'dus pa las byung ba'o/ /chos kyi dbyings ni gsob ma yin/ gsog ma yin/ yang dag pa ma yin pa ma yin/ tshul
190b2(mdo sde): bzhin ma yin pa yid la byed pa las byung ba ma yin/ sgyu ma lta bu ma yin/ smig rgyu lta bu ma yin/ chu zla lta bu ma yin/ brag ca lta bu ma yin na su zhig chos 'di ston/ de ci'i phyir zhe na/ bzang skyong chos kyi dbyings ni dag pa/ bden pa/ yang dag pa/ gzhan ma yin pa/ de
190b3(mdo sde): bzhin nyid ma nor ba de bzhin nyid yin na/ de ston pa su yin/ phung po lnga rnams ni mi rtag pa/ sdug bsngal ba/ stong pa/ bdag med pa/ rten cing 'brel par byung ba/ ngan pa 'jig pa'i chos can no/ /byang chub ni ji lta ba bzhin du spros pa med de/ gzung du med pa/ sgra med pa/ mi
190b4(mdo sde): snang ba/ bltar med pa/ mtshan ma med pa/ mtha' yas pa/ nam mkha' dang mtshungs pa/ mnyam pa med pa/ mi mnyam pa dang mnyam pa/ sems dang yid dang / rnam par shes pa dang bral ba/ sgra skad thams cad kyi rjes su zhugs pa/ yul na mi gnas pa/ phyogs na mi
190b5(mdo sde): gnas pa/ brtag tu med pa/ bstan du med pa zhi ba zhi ba dang bral ba/ bsil bar gyur pa/ kun gzhi med pa/ gnas med pa/ 'dus ma byas pa/ mi skye ba/ mi 'gog pa/ mi gnyis pa la gnas pa/ de bzhin nyid gzhan ma yin pa de bzhin nyid/ mi 'gyur ba de bzhin
190b6(mdo sde): nyid/ ma 'ongs pa de bzhin nyid/ 'gro ba med pa'i de bzhin nyid/ 'khor ba dang mya ngan las 'das pa mnyam pa'o/ /bzang skyong de bzhin nyid ni kun nas nyon mongs pa ma yin/ rnam par byang ba ma yin/ rnam par dag pa ma yin no/ /de bzhin nyid ni 'khor ba ma yin yongs
190b7(mdo sde): su mya ngan las 'das pa ma yin no/ /de bzhin nyid ni skye ba ma yin/ 'gag pa ma yin no/ /de bzhin nyid ni tha ma ma yin/ 'bring ma yin/ mchog ma yin no/ /de bzhin nyid ces bya ba ni chos kyi dbyings te/ chos kyi dbyings ni bdag dang chos kyi ngo bo nyid kyi
191a1(mdo sde): gnas ma yin/ chos kyi rang bzhin gyi gnas ma yin/ chos thams cad kyi gnas ma yin te/ stong pa nyid stong pa nyid kyi gnas/ don dam pa stong pa nyid kyi gnas/ chen po stong pa nyid kyi gnas/ mchog gi stong pa nyid kyi gnas/ shin tu gnas pa'i gnas so/ /
191a2(mdo sde): chos kyi dbyings ni mi g.yo ba/ mi gnas pa/ gnas med pa/ rang bzhin med pa/ rgyu ba med pa/ blang ba med pa/ dor ba med pa/ khas len pa med pa/ 'dzin pa med pa'o/ /gang chos 'di shes shing shes pa la yang rlom sems med pa de ni chos kyi dbyings zhes bya'o/ /chos kyi
191a3(mdo sde): dbyings ni sangs rgyas te/ sangs rgyas ni yang dag pa'i mtha'o/ /rdul med pa'o/ /zhi ba'o/ /bsil bar gyur pa'o/ /ma skyes pa'o/ ma 'gags pa'o/ /phung po ni spros pa dang bcas pa ste/ de dag la byang chub sems dpa' 'di ltar so sor rtog ste/ spros pa dang bcas pa'i
191a4(mdo sde): phung po lnga ji ltar byang chub mngon par rdzogs par 'tshang rgya snyam nas/ de 'di ltar so sor rtog ste/ ci gzugs byang chub mngon par rdzogs par 'tshang rgya'am/ 'on te tshor ba dang 'du shes dang 'du byed dang / rnam par shes pa byang chub mngon par rdzogs par 'tshang rgya/ gzugs
191a5(mdo sde): ni bems po/ g.yo ba med pa/ sems pa med pa/ rtswa dang / rtsig pa dang / shing dang / mig yor lta bu ste/ de ni byang chub mngon par rdzogs par 'tshang mi rgya'o/ /tshor ba ni chu'i chu bur lta bu ngan pa/ reg pa 'dus pa las byung ba ste/ de yang byang chub mngon par rdzogs
191a6(mdo sde): par 'tshang mi rgya'o/ /'du shes ni smig rgyu lta bu ste/ mig dang gzugs dang snang ba dang / yid la byed pa 'dus pa las byung ba ste/ de yang byang chub mngon par rdzogs par 'tshang mi rgya'o/ /'du byed rnams ni dngos po med pa pa slu ba'i chos can/ ma rig pa
191a7(mdo sde): 'dus pa las byung ba ste de dag kyang byang chub mngon par rdzogs par 'tshang mi rgya'o/ /rnam par shes pa ni sgyu ma lta bu/ gsob/ gsog /yang dag pa ma yin pa/ 'du byed 'dus pa las nges par skyes pa/ tshul bzhin ma yin pa yid la byed pa 'dus pa las byung ba
191b1(mdo sde): ste/ de yang byang chub mngon par rdzogs par 'tshang mi rgya'o snyam mo/ /bzang skyong byang chub sems dpa' de 'di ltar so sor rtog ste/ gal te phung po lnga byang chub mngon par rdzogs par 'tshang mi rgya na/ mtshan gyis byang chub mngon par rdzogs par 'tshang rgya'am/ ci chos kyis
191b2(mdo sde): mngon par rdzogs par 'tshang rgya'am/ 'on te dge ba'i rtsa bas sam/ de ji lta bu zhig snyam mo/ /de 'di ltar so sor rtog ste/ mtshan gyis kyang byang chub mngon par rdzogs par 'tshang mi rgya'o/ /gal te mtshan gyis byang chub mngon par rdzogs par 'tshang rgya bar gyur na ni
191b3(mdo sde): 'khor los sgyur ba'i rgyal po yang byang chub mngon par rdzogs par 'tshang rgya bar 'gyur ro/ /de ci'i phyir zhe na/ 'khor los sgyur ba yang mtshan sum cu rtsa gnyis dang ldan pa'i phyir ro snyam mo/ /de 'di ltar so sor rtog ste/ gal te mtshan gyis byang chub mngon par rdzogs par 'tshang
191b4(mdo sde): mi rgya na ci chos kyi mngon par rdzogs par 'tshang rgya'am snyam mo/ /de 'di snyam du sems te/ chos kyis kyang byang chub mngon par rdzogs par 'tshang mi rgya'o/ /de ci'i phyir zhe na/ chos ni gzugs med pa/ bstan du med pa/ thogs pa med pa/ rnam par rig pa med pa/
191b5(mdo sde): gnas med pa/ snang ba med pa/ bstan du med pa/ bltar mi mthong ba/ ma skyes pa/ ma 'gags pa/ nam mkha' dang mtshungs pa ste/ de yang byang chub mngon par rdzogs par 'tshang mi rgya'o snyam mo/ /de 'di ltar so sor rtog ste/ gal te chos kyis byang chub mngon
191b6(mdo sde): par rdzogs par 'tshang mi rgya na dge ba'i rtsa bas byang chub mngon par rdzogs par 'tshang rgya'am/ de ji lta bu zhig snyam mo/ /de 'di snyam du sems te/ dge ba'i rtsa bas kyang byang chub mngon par rdzogs par 'tshang mi rgya'o/ /de ci'i phyir zhe na/ byang chub sems dpa'
191b7(mdo sde): dge ba'i rtsa ba bsdus nas byang chub kyi snying po la mi 'dug la/ sangs rgyas nyid bzung nas kyang mi ldang ste/ de rgyu gzhan dang gzhan la so sor brtags na ma dmigs pa dang / byang chub mngon par rdzogs par 'tshang rgya ba de su zhig snyam mo/ /des de ltar so sor
192a1(mdo sde): brtags na dge ba'i rtsa ba yang ma dmigs nas/ ci dge ba'i rtsa ba rnams gzugs kyis bsags pa zhig gam/ 'on te tshor ba dang 'du shes dang 'du byed dang / rnam par shes pas sam/ gzugs ni bems po/ g.yo ba med pa/ sems pa med pa ste/
192a2(mdo sde): des kyang dge ba'i rtsa ba ma bsags/ tshor ba ni chu'i chu bur lta bu ngan pa/ rten cing 'brel par byung ba/ reg pa 'dus pa las byung ba ste/ des kyang dge ba'i rtsa ba ma bsags/ 'du shes ni smig rgyu lta bu/ mig dang gzugs dang / snang ba dang / yid la byed pa 'dus pa
192a3(mdo sde): las byung ba ste/ des kyang dge ba'i rtsa ba ma bsags/ 'du byed ni dngos po med pa/ pa/ slu ba'i chos can ma rig pa 'dus pa las byung ba ste/ de dag gis kyang dge ba'i rtsa ba ma bsags/ rnam par shes pa ni sgyu ma lta bu/ gsob gsog yang dag pa ma yin pa/ 'du
192a4(mdo sde): byed 'dus pa las nges par skyes pa/ tshul bzhin ma yin pa yid la byed pa 'dus pa las byung ba ste/ des kyang dge ba'i rtsa ba ma bsags so snyam nas des de ltar brtags pa dang / gang gis dge ba'i rtsa ba bsags pa de mi dmigs so/ /des de ltar brtags na mi dmigs te/ mi
192a5(mdo sde): dmigs so snyam pa'i rlom sems kyang med do/ /gang byang chub kyi snying po la 'dug pa de yang mi dmigs te/ mi dmigs so snyam pa'i rlom sems kyang med do/ /des byang chub kyang mi dmigs te/ mi dmigs so snyam pa'i rlom sems kyang med do/ /'di la su zhig mngon par
192a6(mdo sde): rdzogs par 'tshang rgya ba de yang mi dmigs te/ mi dmigs so snyam pa'i rlom sems kyang med do/ /des de ltar so sor brtags nas byang chub kyi rlom sems kyang med/ sems can gyi rlom sems kyang med/ sangs rgyas kyi ye shes kyi rlom sems kyang med pa de bzang skyong
192a7(mdo sde): bla na med pa yang dag par rdzogs pa'i byang chub ste/ de chos gang la yang rlom sems med do/ /de ci'i phyir zhe na/ de chos gang yang skye ba yang mi mthong / 'gag pa yang mi mthong ste/ yang dag pa ji lta ba bzhin du zhi ba'i gnas khong du chud pas de'i phyir sangs
192b1(mdo sde): rgyas zhes bya ste/ de ni rtog pa dang / rnam par rtog pa dang / kun tu rtog pa thams cad la mi 'jug ste/ de ni zhi ba'o/ /bsil bar gyur pa'o sems dang yid dang rnam par shes pa dang bral ba ni sangs rgyas zhes bya ste/ bzang skyong 'di ni rab tu zhi ba rnam par nges pa'i cho 'phrul zhes bya
192b2(mdo sde): ba'i ting nge 'dzin to/ /bzang skyong ting nge 'dzin 'di la slob pa'i byang chub sems dpa' ni ting nge 'dzin thams cad kyis mngon par 'byung ba yin no/ /de nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das gang sangs rgyas bcom ldan
192b3(mdo sde): 'das rnams ma skyes/ ma 'gags kyang skye zhing 'gag par kun tu gda' ba dang yi ge gcig kyang mi brjod la/ 'khor bye ba grangs ma mchis pa la chos ston par yang kun tu gda' ba'i sangs rgyas bcom ldan 'das rnams kyi thabs la mkhas pa ni ngo mtshar to/ /de nas bcom ldan 'das
192b4(mdo sde): kyis 'jam dpal gzhon nur gyur pa la 'di skad ces bka' stsal to/ /'jam dpal gang yon tan gyi snying po bcu gnyis kyis mngon par 'phags pa'i sangs rgyas kyi zhing du bla na med pa yang dag par rdzogs pa'i byang chub mngon par rdzogs par sangs rgyas la bskal pa snyigs ma yang
192b5(mdo sde): kun tu ston pa dang dus snyigs ma dang / sems can snyigs ma dang / nyon mongs pa snyigs ma dang / tshe snyigs ma dang / theg pa tha dad pa dang kun nas nyon mongs pa can gyi sangs rgyas kyi zhing nye bar ston pa dang / chos ston pa sna tshogs dang sems can yongs su smin par byed pa sna
192b6(mdo sde): tshogs dang / gzhan mu stegs can gyis dkrugs pa'i nyon mongs pa dang / bdud dang bdud kyi nye ba'i nyon mongs pa dang / bdud kyi las dang pha rol gyi dmags tshogs kyis gtse ba'i nyon mongs pa dang / yul 'khrug pa dang khrag khrug dang / chom po'i nye ba'i nyon mongs pa dang /
192b7(mdo sde): kla klos dkrugs pa dang / rkun pos dkrugs pa dang / mu ges dkrugs pa dang / gnod sbyin dang / srin po dang / dang / sha za dang / grul bum dang / lus srul po'i 'khrug pa yang kun tu ston cing sangs rgyas kyi zhing de na nyes pa de dag kyang med la/ de bzhin
193a1(mdo sde): gshegs pa'i sngon gyi dge ba'i rtsa ba dang / spyod pa dang smon lam dang thabs la mkhas pa'i stobs kyi byin gyi rlabs kyis 'dul ba ji lta ba bzhin du sems can yongs su smin par byed pas sems can rnams kyi bya ba de dag shes kyang de bzhin gshegs pa ni thams
193a2(mdo sde): cad du btang snyoms pa ste/ rnam par mi rtog pa 'di yang de bzhin gshegs pa'i thabs mkhas par blta'o/ /de skad ces bka' stsal pa dang / bcom ldan 'das la 'jam dpal gzhon nur gyur pas 'di skad ces gsol to/ /sangs rgyas kyi zhing de yon tan gyi snying po gang dag
193a3(mdo sde): dang ldan pa dang / yon tan gang dang ldan na sangs rgyas kyi zhing der sangs rgyas bcom ldan 'das rnams mngon par rdzogs par 'tshang rgya ba'i yon tan gyi snying po bcu gnyis po de bcom ldan 'das kyis bshad du gsol/ bcom ldan 'das kyis bka' stsal pa/ 'jam dpal
193a4(mdo sde): sangs rgyas kyi zhing de ni bskal pa'i snying po dang ldan pa yin/ dus kyi snying po dang ldan pa yin/ sems can gyi snying po dang ldan pa yin/ zhing gi snying po dang ldan pa yin/ theg pa'i snying po dang ldan pa yin/ sa'i snying po dang ldan pa yin/ sangs rgyas kyi zhing de bstan pa'i
193a5(mdo sde): snying po dang ldan pa yin sangs rgyas kyi zhing der gzhan mu stegs can spyod pa pa dang / kun du rgyu dang gcer bu pa rnams mi rgyu ba yin/ sangs rgyas kyi zhing de bsam pa dang lhag pa'i bsam pa dang ldan pa yin/ sangs rgyas kyi zhing de ni rang bzhin gyis dkar po'i chos dang ldan pa'i
193a6(mdo sde): sems can rnams gnas pa yin/ sangs rgyas kyi zhing de 'phags pa'i skye bo'i snying po dang ldan pa yin/ sangs rgyas kyi zhing der sngon gyi de bzhin gshegs pa rnams gshegs shing rjes su gshegs pa yin te/ 'jam dpal sangs rgyas kyi zhing de ni yon tan gyi snying po bcu
193a7(mdo sde): gnyis po de dag dang ldan pa yin no/ /der sangs rgyas bcom ldan 'das rnams bla na med pa yang dag par rdzogs pa'i byang chub mngon par rdzogs par 'tshang rgya'o/ /'jam dpal khyod kyis rnam grangs 'dis kyang nga'i sangs rgyas kyi zhing na nyan thos dang rang sangs rgyas kyi theg pa tha dad pa rnam par
193b1(mdo sde): gzhag pa med par rig par bya'o/ /de ci'i phyir zhe na/ tha dad pa'i 'du shes dang bral ba'i phyir ro/ /'jam dpal gal te de bzhin gshegs pa sems can kha cig la ni theg pa chen po ston/ kha cig la ni rang sangs rgyas kyi theg pa dang / sems can kha cig la ni nyan thos kyi theg pa ston tam/
193b2(mdo sde): de ltar gyur na de bzhin gshegs pa sems yongs su ma dag par 'gyur/ sems mi snyoms par 'gyur/ mngon par chags par 'gyur/ de bzhin gshegs pa nyi tshe ba'i snying rje dang ldan par 'gyur/ de bzhin gshegs pa sna tshogs kyi 'du shes kyi skyon du ltung bar 'gyur/ de bzhin
193b3(mdo sde): gshegs pa slob dpon chos kyi dpe mkhyud byed par 'gyur ro/ /'jam dpal de bzhin gshegs pa chos gang ci ston kyang rung / chos de dag thams cad kyang theg pa chen po la gzhol ba/ theg pa chen po la 'bab pa/ theg pa chen po la bab pa/ thams cad mkhyen pa'i ye shes sgrub pa/ thams cad mkhyen pa'i ye shes thob
193b4(mdo sde): par byed pa/ thams cad mkhyen pa'i ye shes thob par bya ba'i phyir 'jug pa ste/ 'jam dpal de'i phyir sangs rgyas kyi zhing de na theg pa tha dad pa rnam par gzhag pa med do/ /'jam dpal gyis gsol pa/ bcom ldan 'das gal te theg pa tha dad pa rnam par gzhag pa ma mchis na/ 'di ni nyan
193b5(mdo sde): thos kyi theg pa'o/ /'di ni rang sangs rgyas kyi theg pa'o/ /'di ni theg pa chen po'o zhes bcom ldan 'das kyis sems can rnams la theg pa gsum bstan pa de ji lta bu lags/ bcom ldan 'das kyis bka' stsal pa/ 'jam dpal theg pa tha dad pa zhes bya ba de ni sa rnam par
193b6(mdo sde): gzhag pa'i tshig so/ /'jam dpal rab 'bring tha ma'i chos bstan pa zhes bya ba de ni de bzhin gshegs pas chos kyi mtshan nyid rnam par gzhag par bstan to/ /de ni de bzhin gshegs pas gang zag rnam par gzhag par gzhag go/ /tshogs chung ngu bsags pa'i
193b7(mdo sde): sems can rnams dang / bsod nams kyi tshogs tshad med pa bsags pa'i sems can rnams yongs su smin par bya ba'i phyir theg pa tha dad par gzhag gis theg pa ni tha dad du dbyer med do/ /de ci'i phyir zhe na/ chos kyi dbyings dbyer med pa'i phyir ro/ 'jam dpal
194a1(mdo sde): theg pa bstan pa zhes bya ba de ni de bzhin gshegs pas sgrib pa med par gsungs so/ /'jam dpal 'di lta ste dper na/ 'phong gi slob dpon mkhas pa 'phong shes pa'i mchog gi pha rol tu phyin pa/ thabs dang spyod lam rnam pa sna tshogs dang 'bad pa dang spyod lam
194a2(mdo sde): sna tshogs ston cing slob ma la 'phong slob kyang 'phong shes pa de gcig yin pa de bzhin du/ 'jam dpal de bzhin gshegs pa chos kyi 'phong gi slob dpon mkhas pa yang chos kyi tshul sna tshogs la 'jug pas khams dang / bsam pa dang mos pa tha dad par sems can rnams la
194a3(mdo sde): bla na med pa yang dag par rdzogs pa'i byang chub gcig las theg pa gsum du ston to/ /'jam dpal 'di lta ste dper na/ me stag chung ngu yar ba yang rtswa'i rgyu dang ldan zhing mched na sreg pa'i bskal pa'i me lta bur tshig par nus par 'gyur ro/ /'jam dpal de bzhin du phyir mi ldog
194a4(mdo sde): pa'i ye shes kyi snang ba'i me stag gcig po de yang nyon mongs pa thams cad sreg pa'i phyir mthar gyis mched cing de bzhin gshegs pa'i ye shes chen po'i snang ba'i bar du byed nus par 'gyur ro/ /'jam dpal 'di lta ste dper na/ phra mo thams cad kyi rgyal po seng ge
194a5(mdo sde): ral pa can gyis mdun na 'dug par nus pa med do/ /'jam dpal de bzhin du gzhan mu stegs can spyod pa pa dang / kun tu rgyu dang gcer bu pa dang / 'tsho ba can thams cad de bzhin gshegs pa'i mdun na 'dug par ram tshig smra bar nus pa med de/ stobs bcu'i stobs dang /
194a6(mdo sde): mi 'jigs pa bzhis 'jigs pa med pa'i skyes bu chen po'i seng ge'i mdun na sgra sgrog par 'gyur ba de lta bu'i gnas med de/ sems can yongs su smin par bya ba'i phyir de bzhin gshegs pas byin gyis brlabs pa ni ma gtogs so/ /'jam dpal 'di lta ste dper na nyi ma'i
194a7(mdo sde): dkyil 'khor shar ba 'od zer gyi dra ba brgya stong grangs med pa rab tu 'byed pas/ srin bu me khyer thams cad 'od med cing / lam me ma yin lhang nge ma yin te/ mdzes pa ma yin no/ /'jam dpal de bzhin du de bzhin gshegs pa'i bla na med pa'i ye shes chen po'i
194b1(mdo sde): nyi ma'i dkyil 'khor shar nas/ ye shes chen po'i 'od zer brgya stong grangs med pa rab tu bkye bas/ gzhan mu stegs can spyod pa pa dang / kun tu rgyu dang gcer bu pa la sogs pa thams cad 'od med par 'gyur te/ lam me ma yin/ lhang nge ma yin zhing / mdzes pa ma yin pa 'di
194b2(mdo sde): ni de bzhin gshegs pa'i byin gyi rlabs su shes par bya'o/ /de bzhin gshegs pa'i thabs mkhas pa'i yul de ni bsam gyis mi khyab ste/ des na sangs rgyas kyi zhing der gzhan mu stegs can spyod pa pa dang / kun tu rgyu dang gcer bu pa rnams kun tu snang ngo / /de ci'i
194b3(mdo sde): phyir zhe na/ gzhan mu stegs can gyi sgo de dag thams cad ni rnam par thar pa dang / ting nge 'dzin bsam gyis mi khyab pa la gnas pa/ shes rab kyi pha rol tu phyin pa las nges par byung ba/ thabs mkhas pa chen pos rnam par rtsen pa/ sangs rgyas dang chos dang dge 'dun yid la byed
194b4(mdo sde): pa dang ma bral ba/ sems can yongs su smin par byed pa'i mchog gi pha rol tu son pa ste/ sems can yongs su smin par bya ba'i phyir de bzhin gshegs pa'i byin gyi rlabs kyis byin gyis brlabs pa dag go/ /'jam dpal 'di lta ste dper na/ stong gsum gyi stong chen po'i 'jig rten gyi
194b5(mdo sde): khams kyi rdul phra rab kyi rdul snyed kyi sems can de dag sems can re re nas/ 'dzam bu'i gling la dbang ba'i rgyal por gyur te/ de dag thams cad kyis tshig 'di skad ces bdag cag gis theg pa chen po gang len pa 'dzin pa dang / klog pa dang / kun chub par byed pa de'i sha las nyi ma re re
194b6(mdo sde): zhing yang srang lnga lnga sen mos gcad par bya ste/ de tshul de lta bus srog dang dbral lo zhes smra ba la/ 'jam dpal gal te byang chub sems dpa' de skad smra bas mi skrag mi dngang dngang bar mi 'gyur te/ tha na skrag pa'i sems kyang mi skyed/ zhum pa med/ god pa med/ the tshom med la/
194b7(mdo sde): phyir zhing chos yongs su gzung ba la brtson te/ klog pa dang kha ton byed pa la brtson par 'gyur ba'i byang chub sems dpa' de ni/ 'jam dpal/ sems dpa' ba/ sbyin pa la dpa' ba/ tshul khrims la dpa' ba/ bzod pa la dpa' ba/ brtson 'grus la dpa' ba/ bsam
195a1(mdo sde): gtan la dpa' ba/ shes rab la dpa' ba/ ting nge 'dzin la dpa' ba zhes bya'o/ /'jam dpal gal te byang chub sems dpa' de gsod pa'i mi de dag la mi khro zhing / tha ba dang zhe sdang gi sems mi skyed na/ 'jam dpal byang chub sems dpa' de ni tshangs pa dang mtshungs pa/
195a2(mdo sde): dbang po dang mtshungs pa/ lhun po dang mtshungs pa/ mi g.yo ba/ snying rje dang ldan pa/ byams pa la gnas pa/ sems can thams cad kyi bsam pa gso ba la mos pa/ phyir mi ldog pa'i spyod yul ba/ sems sa dang mtshungs pa/ sems chu dang mtshungs pa/ sems me dang
195a3(mdo sde): mtshungs pa/ sems nam mkha' dang mtshungs pa zhes bya ste/ sems can thams cad kyi 'dod chags dang / zhe sdang dang / gti mug dang / tha ba sel ba'i phyir zhugs pa'o/ /'jam dpal gang gis gang gA'i klung gi bye ma snyed kyi sangs rgyas rnams las sangs rgyas re re la yang
195a4(mdo sde): gang gA'i klung gi bye ma snyed kyi sangs rgyas kyi zhing nor bu rin po che dbang gi rgyal pos rab tu bkang ste/ dbul ba phul la/ de ltar dbul bas gang gA'i klung gi bye ma snyed kyi bskal par dbul ba phul ba bas/ 'jam dpal byang chub sems dpa' gzhan gang gis rnam pa 'di lta bu'i
195a5(mdo sde): chos 'di thos nas/ phyogs gcig tu song ste/ 'di ltar sems kyis mngon par rtog cing 'di lta bu'i chos la bslab par bya'o zhes slob par 'dod na/ des ma bslabs su zin kyang bsod nams ches mang du skyed de/ byang chub sems dpa' nor bu rin po che dbang gi rgyal po sbyin
195a6(mdo sde): pa'i bsod nams ni de lta ma yin no/ /de ci'i phyir zhe na/ de'i sems bskyed ma thag pa des chos bzhi yongs su 'dzin pa'i phyir te/ bzhi gang zhe na/ byams pa yongs su bzung ba yin/ 'das pa dang ma 'ongs pa dang da ltar byung ba'i sangs rgyas bcom ldan 'das rnams
195a7(mdo sde): kyi bka' dang mi 'gal bar byas pa yin/ de nan tan snying por byed pa yin/ myur du bla na med pa yang dag par rdzogs pa'i byang chub mngon par rdzogs par 'tshang rgya ba yin te/ chos bzhi po de dag yongs su 'dzin to/ /gzhan yang chos bzhi yongs su 'dzin te/
195b1(mdo sde): bzhi gang zhe na/ de bzhin gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sgrib pa med pa'i blo'i rnam par thar pa yongs su 'dzin pa ste bzhi po de dag go/ /'jam dpal chos bzhi dang ldan na byang chub sems dpa' sems dpa'
195b2(mdo sde): chen po zhes bya ste/ bzhi gang zhe na/ dus su sbyin pa dang / g.yo med cing sgyu med pa dang / lhag pa'i bsam pas byang chub tu sems bskyed pa dang mi 'bral ba dang / sems dang po bskyed pa'i byang chub sems dpa' la yang shin tu gus pa ste chos bzhi po de dag dang ldan na/ byang
195b3(mdo sde): chub sems dpa' sems dpa' chen po zhes bya'o/ /'jam dpal gal te byang chub sems dpa' la rgyal po'am/ blon po chen po gang zhig 'di skad ces gal te khyod sems can gcig gi don du dge ba'i rtsa ba gcig yang dag par bsgrubs te/ tha na dud 'gro'i skye gnas su song ba
195b4(mdo sde): la zan chang gcig tsam sbyin zhing bsgrub na yang de'i phyir ngas khyod kyi sha sen mos btogs te med par bya'o zhes zer la/ gal te byang chub sems dpa' de skad zer ba la mi skrag mi dngang dngang bar mi 'gyur zhing 'jigs pa med kyi/ 'di ltar sems skyed de/ gang gA'i klung gi bye ma snyed
195b5(mdo sde): k yi lus kyi sha sen mos bcad de bor yang bdag spro bar bya'i bdag sems can gcig gi phyir yang ji tsam du chung ngu na yang dge ba'i rtsa ba gcig yang dag par mi bsgrub tu mi gtang ngo snyam nas sems bskyed pa gcig po des byang chub sems dpa' des phyogs bcu'i 'jig rten gyi khams
195b6(mdo sde): thams cad kyi rdul snyed kyi gtan pa med pa'i mchod sbyin zil gyis gnon to/ /phyogs bcu'i 'jig rten gyi khams thams cad kyi rdul phra rab kyi rdul snyed kyi byang chub sems dpa' rnams kyi sbyin pa las byung ba'i dge ba'i rtsa ba rnams kyang zil gyis gnon te/ bla na med pa
195b7(mdo sde): yang dag par rdzogs pa'i byang chub las phyir mi ldog par 'gyur ro/ /gang gA'i klung gi bye ma snyed kyi 'khor los sgyur ba'i rgyal po myong bar 'gyur ro/ /de bzhin du gang gA'i klung gi bye ma snyed kyi brgya byin dang tshangs pa 'thob cing myong bar 'gyur ro/ /de ci'i phyir
196a1(mdo sde): zhe na/ 'jam dpal byang chub sems dpa' gang gis sems can rnams la snying rje bskyed na de snying rje dang ldan pa'i dge ba'i rtsa ba des chos bzhi yongs su 'dzin te/ bzhi gang zhe na/ brtan pa'i sems yongs su 'dzin pa dang / khong khro ba med pa'i sems dang / snying
196a2(mdo sde): rje chen po yongs su 'dzin pa dang / phyin ci log gi shes pa spangs nas phyin ci ma log pa'i ye shes 'thob pa'o/ /gzhan yang chos bzhi yongs su 'dzin te/ bzhi gang zhe na/ tshul khrims phun sum tshogs pa mchog yongs su 'dzin te/ tshul khrims phun sum tshogs pa mchog de dang
196a3(mdo sde): ldan pas byang chub sems dpa' lha gzhan la rton par mi 'gyur ba dang / dran pa phun sum tshogs pa mchog 'thob ste/ dran pa phun sum tshogs pa mchog de dang ldan pas byang chub sems dpa' skye bar skye na/ tshe rabs dran par 'gyur ba dang / dge ba'i bshes gnyen phun sum tshogs pa
196a4(mdo sde): mchog yongs su 'dzin te/ dge ba'i bshes gnyen phun sum tshogs pa mchog de dang ldan pas byang chub sems dpa' sangs rgyas 'byung ba dang 'bral bar mi 'gyur/ sangs rgyas 'byung ba dang mi 'bral ba'i sangs rgyas kyi zhing du skye bar 'gyur/ gal te sangs rgyas ni ma byung la 'dzam bu'i
196a5(mdo sde): gling du skyes na yang skyes bu dam par 'gyur/ 'dzam bu'i gling na sbyin pa'i gnas gcig pur 'gyur/ rang sangs rgyas dang gzhan mngon par shes pa lnga dang ldan pa dang 'dod pa'i 'dod chags dang bral ba de dag mgu bar byed par 'gyur/ de dag mgu bar byas nas/ bsod snyoms 'bul bar
196a6(mdo sde): 'gyur ba dang / lha rnams kyis yongs su bzung bar 'gyur te/ nam bag med par gyur pa de'i tshe yang gnas gtsang ma'i ris kyi lha'i bu rnams kyis skul bar 'gyur/ bskul nas kyang bla na med pa yang dag par rdzogs pa'i byang chub la brtson 'grus rtsom par 'gyur/ de'i dran
196a7(mdo sde): pa chud mi za bar 'gyur/ byang chub yang dag par 'grub pa'i rgyur brtson 'grus rtsom par 'gyur ro/ /'jam dpal byang chub sems dpa' de sems bskyed pa des rnam par dag par byed pa'i chos lnga yongs su 'dzin te/ lnga gang zhe na/ tshul khrims rnam par dag pa
196b1(mdo sde): yongs su 'dzin pa dang / lus rnam par dag pa dang mtshan phun sum tshogs pa 'thob pa rnam par dag pa dang dge ba'i rtsa ba sbyangs pa rnam par dag pa dang / sangs rgyas la rten/ chos la rten/ dge 'dun la rten/ byang chub sems dpa' la rten/ byang chub tu sems bskyed pa
196b2(mdo sde): la rten pa yongs su 'dzin pa yin te/ 'jam dpal rnam par dag par byed pa'i chos de dag yongs su 'dzin par 'gyur ro/ /'jam dpal rigs kyi bu'am/ rigs kyi bu mo gang la las 'dzam bu'i gling pa'i sems can thams cad kyi srog bcad de/ de dag gi bdog pa thams cad
196b3(mdo sde): phrogs pa bas/ 'jam dpal rigs kyi bu'am rigs kyi bu mo gang gzhan zhig gis byang chub sems dpa' dge ba'i rtsa ba gcig gi sems bskyed pa/ tha na dud 'gro'i skye gnas su song ba la zan chang gcig byin pa dang ldan pa'i dge ba'i rtsa ba'i bar chad byas na/ de de bas ches sdig
196b4(mdo sde): pa grangs med par skyed do/ /de ci'i phyir zhe na/ sangs rgyas 'byung ba skyed pa'i dge ba'i rtsa ba'i bar chad byed par gnas pa'i phyir ro/ /'jam dpal rigs kyi bu'am rigs kyi bu mo gang la la mdo sde dkon mchog sangs rgyas kyi ye shes skyed pa rnam pa 'di lta bu 'di la mos pa'i byang
196b5(mdo sde): chub sems dpa' la smod cing bsngags pa ma yin pa brjod/ 'dum par mi byed/ dge ba'i rtsa ba dang bral bar byed de/ dge ba'i rtsa ba la mos pa dang bral bar byed cing bar chad byed na/ de mi dge ba'i rtsa ba bsags pa des sems can dmyal ba chen po rnams su skye bar 'gyur ro/ /
196b6(mdo sde): de der skyes nas lus dpag tshad lnga brgya pa 'grub bo/ /lus de la yang mgo lnga brgyar 'gyur ro/ /mgo bo re re la yang lce lnga brgya lnga brgyar 'gyur ro/ /lce re re la yang thong gshol lnga brgya lnga brgyas rmo bar 'gyur te/ bskal pa ji snyed cig gis byang chub sems dpa' de byang chub
196b7(mdo sde): mngon par rdzogs par 'tshang rgya ba de snyed kyi bskal par sems can dmyal ba chen po rnams su skyes nas sdug bsngal chen po myong bar 'gyur ro/ /de ci'i phyir zhe na/ de sangs rgyas 'byung ba'i bar chad bya bar zhugs pa'i phyir ro/ /gang sangs rgyas 'byung ba'i bar chad bya ba'i
197a1(mdo sde): phyir zhugs pa de sangs rgyas kyi rigs gcod pa'i phyir zhugs pa'o/ /chos kyi rigs gcod pa'i phyir zhugs pa'o/ /dge 'dun gyi rigs gcod pa'i phyir zhugs pa'o/ /de lha'i rigs gcod pa'i phyir zhugs pa'o/ /de tshangs pa thams cad kyi rigs gcod pa'i phyir
197a2(mdo sde): zhugs pa'o/ /de mi'i 'jig rten gcod pa'i phyir zhugs pa'o/ /de sems can thams cad kyi bde bar sbyar ba thams cad gcod pa'i phyir zhugs pa'o/ /'jam dpal gang la la byang chub sems dpa'i dge ba'i rtsa ba gcod pa'i phyir 'jug pa de la rnam pa de lta bu'i sdug bsngal chen
197a3(mdo sde): po skye bar 'gyur ro/ /de ci'i phyir zhe na/ byang chub sems dpa' de dag thams cad ni dge ba'i rtsa ba'i tshogs thams cad kyis byang chub mngon par rdzogs par 'tshang rgya'o/ /mngon par rdzogs par sangs rgyas nas kyang sems can rnams la chos kyi 'khor lo rab tu skor ro/ /chos thos
197a4(mdo sde): nas kyang rgyun du zhugs par 'gyur/ lan cig phyir 'ong ba dang / phyir mi 'ong ba dang / dgra bcom par 'gyur/ rang rgyal bar 'gyur/ rgyal po chen po bzhir 'gyur/ sum cu rtsa gsum dang 'thab bral dang / dga' ldan dang 'phrul dga' dang / gzhan 'phrul dbang byed kyi
197a5(mdo sde): lhar 'gyur/ zla ba dang nyi mar 'gyur/ skar ma dang rgyu skar dang / tshogs dang tshogs kyi bdag po chen por 'gyur/ drag po dang drag po chen por 'gyur/ sangs rgyas las brten te/ tshangs par 'gyur/ tshangs pa chen por 'gyur/ tshangs pa'i mdun na 'don du 'gyur/
197a6(mdo sde): 'od chung dang tshad med 'od dang / 'od gsal dang dge chung dang / tshad med dge dang / dge rgyas dang sprin med dang / bsod nams skyes dang / 'bras bu che dang / mi che dang mi gdung dang / gya nom snang dang shin tu mthong dang / 'og min gyi lha rnams su 'gyur/ sangs rgyas
197a7(mdo sde): las brten te 'khor los sgyur ba'i rgyal por 'gyur/ stobs kyi 'khor los sgyur bar 'gyur/ rgyal phran du 'gyur/ drang srong mngon par shes pa lnga can 'jig rten du 'byung bar 'gyur/ sangs rgyas las brten te dge ba bcu'i las kyi lam 'jig rten du snang bar 'gyur/
197b1(mdo sde): sangs rgyas las brten te mi'i 'jig rten 'byung bar 'gyur/ sangs rgyas las brten te skyid pa dang / nor che ba dang mdzod mang ba dang / lus shin tu 'jam par 'gyur/ glang po ches 'gro bar 'gyur/ rtas 'gro ba dang / dpung bu chung gis 'gro bar 'gyur ro/ /'jam dpal byang chub sems
197b2(mdo sde): dpa' gang la la gzhan gyi khyim rnams su byang chub sems dpa' la phrag dog dang / ser sna byed na des de'i tshe gzhi de las 'jigs pa chen po gsum shes par bya ste/ gsum gang zhe na/ sems can dmyal bar skye ba'i 'jigs pa dang / dmus long gi 'jigs pa dang / yul mtha'
197b3(mdo sde): 'khob tu skye ba'i 'jigs pa dang / 'jigs pa gsum mo/ /'jam dpal gal te byang chub sems dpas bsod snyoms blangs te/ rid pa dang phongs pa dang sprang po dang / slong ba rnams la bgos te byin na de dge ba'i rtsa ba des tshe brjes nas 'khor los sgyur ba'i rgyal po rdzu 'phrul chen po
197b4(mdo sde): dang ldan par 'gyur ro/ /'jam dpal gal te byang chub sems dpa' khyim pa la chos ston cing snying rje bas don du 'dod/ phan par 'dod/ sems can de dag la bde ba dang / grub par 'dod kyi rnyed pa dang / bkur sti don du mi gnyer na de dge ba'i rtsa ba des shes rab rno bar 'gyur
197b5(mdo sde): 'khor los sgyur ba'i rgyal po rdzu 'phrul chen po dang ldan par 'gyur/ brgya byin rdzu 'phrul chen po dang ldan par 'gyur/ tshangs pa rdzu 'phrul chen po dang ldan par 'gyur/ mi'i dam pa sangs rgyas su 'gyur ro/ /'jam dpal gal te byang chub sems dpa' sdug bsngal ba'i sems
197b6(mdo sde): can mthong na snying rje skyed cing / bde ba'i sems can mthong na mchog tu dga' ba skyed na de tshe brjes nas dge ba'i rtsa ba des lus gser gyi mdog can du 'gyur ro// //bam po gsum pa ste tha ma/ de nas bcom ldan 'das la 'jam dpal gzhon nur gyur
197b7(mdo sde): pas 'di skad ces gsol to/ /bcom ldan 'das gang du 'phags pa'i lam brjod par 'gyur/ bcom ldan 'das kyis bka' stsal pa/ 'du byed yod pa la 'phags pa'i lam brjod par 'gyur ro/ /'phags pa'i lam yang gnas pa med pa'o/ /gnas med pa la
198a1(mdo sde): rnam par shes pa gnas pa med do/ /rnam par shes pa gnas pa med na 'phags pa'i lam la gnas pa zhes bya'o/ /'phags pa'i lam gyi gnas gang yin pa de ni mig gi gnas/ rna ba'i gnas/ sna'i gnas/ lce'i gnas/ lus kyi gnas/ yid kyi
198a2(mdo sde): gnas so/ /de ci'i phyir zhe na/ mig ni mig gis dben no/ /de bzhin du rna ba dang / sna dang / lce dang / lus dang / yid ni yid kyis dben no/ /cis dben zhe na 'das pas dben no/ /ma 'ongs pas dben no/ /da ltar byung bas dben no/ /mig gi dben pa la mig gi dben pa
198a3(mdo sde): yod pa yang ma yin/ med pa yang ma yin no/ /de bzhin du rna ba dang / sna dang / lce dang / lus dang / yid kyi dben pa la yid kyi dben pa yod pa yang ma yin/ med pa yang ma yin no/ /gzugs dang sgra dang dri dang ro dang reg bya dang / chos kyi dben pa la chos kyi dben pa yod pa
198a4(mdo sde): yang ma yin/ med pa yang ma yin no/ /de ci'i phyir zhe na/ bdag dang bdag gi dang / rtag pa dang brtan pa dang / ther zug dang mi 'gyur ba'i chos can shin tu dben pa'i phyir te/ stong pa zhes kyang mi brjod/ mi stong pa zhes kyang mi brjod kyi de ni 'das pa zhes kyang mi brjod la/
198a5(mdo sde): 'das pa ma yin pa zhes kyang mi brjod do/ /ma 'ongs pa zhes kyang mi brjod la/ ma 'ongs pa ma yin pa zhes kyang mi brjod do/ /da ltar byung ba zhes kyang mi brjod la/ da ltar byung ba ma yin pa zhes kyang mi brjod do/ /'di ni 'das pa dang ma 'ongs pa dang da ltar byung ba zhes kyang mi
198a6(mdo sde): brjod la/ brjod pa yang ma yin no/ /de ci'i phyir zhe na/ 'di ni 'das pas stong ngo / /ma 'ongs pas stong ngo / /da ltar byung bas stong ngo / /gang 'das pas stong pa dang ma 'ongs pas stong pa dang da ltar byung bas stong pa de ni 'das pas dag pa'o/ /ma 'ongs pas dag go/ /
198a7(mdo sde): da ltar byung bas dag go/ /'jam dpal 'di ji snyam du sems/ gang gzhom pa ma yin pa de gzhom par nus sam/ gsol pa/ bcom ldan 'das de ni mi nus so/ /de ci'i slad du zhe na/ de ni mnyam pa lags te/ nam du yang mi mnyam par mi 'gyur ro/ /'jam dpal
198b1(mdo sde): de bzhin te/ de bzhin gshegs pas mi mnyam pa med par chos bstan to/ /'jam dpal gang mi mnyam pa med na mi gzhom pa'o/ /gang gzhom pa ma yin zhing mnyam pa de ni mi mnyam pa med pa'o/ /ltos pa med pa'o/ /'jug pa med pa'o/ /'gro ba med pa'o/ /'gro
198b2(mdo sde): ba yang dag par chad pa'o/ /shes par bya ba ma yin pa'o/ /gang dag gis shes par bya ba ma yin zhe na/ mig dang rna ba dang sna dang lce dang lus dang yid rnams kyis shes par bya ba ma yin no/ /'du byed du gyur pa thams cad kyis shes par bya ba ma yin no/ /de ni lus kyi 'du byed dang ngag gi 'du
198b3(mdo sde): byed dang / yid kyi 'du byed 'gags pa'o/ /ci'i rgyus 'gag /ci sngon byung ba la de dag phyis 'gags pa zhig gam/ 'on te 'das pa na zhig pas 'gags sam/ gang zhig pas 'gags/ de sngon mi shes pa la rab tu gnas pas mi dge ba'i las mngon par 'du byed do/ /de shes nas
198b4(mdo sde): mngon par 'du mi byed do/ /gang sngon 'phags pa'i chos la ma brten te/ mi shes pa la rab tu gnas pas mi dge ba'i las byed pa de 'phags pa'i lam la brten te/ ye shes kyis rtogs nas mngon par 'du byed do/ /gang ye shes kyis stong pa de stong pa nyid de/ mig ni ye shes
198b5(mdo sde): kyis stong ngo / /rna ba dang sna dang lce dang lus dang yid kyang de bzhin no/ /de ci'i phyir zhe na/ ye shes ni ye shes kyis stong ste/ stong pa nyid mig dang rna ba dang sna dang lce dang lus dang yid do/ /yid mi dmigs pas mig mig la mi gnas so/ /de ci'i phyir zhe na/ shin tu ma
198b6(mdo sde): skyes pa'i phyir mig mi gnas te/ rna ba dang sna dang lce dang lus dang yid kyang de bzhin no/ /yid mi dmigs pas mig dang rna ba dang sna dang lce dang lus dang yid kyang yid la mi gnas so/ /de ci'i phyir zhe na/ mig shin tu ma skyes pa'i phyir te/ mig dang rna ba dang sna dang lce dang
198b7(mdo sde): lus dang yid kyang mi gnas so/ /de mi gnas pas bsil bar gyur pa/ dben pa'i sems kyis gnas so/ /dben pa ci zhe na/ 'jam dpal gang chos thams cad mnyam pa nyid kyi mtha' dang / gnyis su med pa'i mtha' dang / yang dag pa'i mtha' dang / shin tu
199a1(mdo sde): 'byung ba med pa'i mtha' de ni dben pa zhes bya'o/ /'jam dpal dben pa la ni skye ba dang rga ba dang / 'chi ba med do/ /gang la skye ba dang rga ba dang 'chi ba med pa de la sdug bsngal med do/ /gang la sdug bsngal med pa de la sdug bsngal mi 'byung ngo / /gang la sdug
199a2(mdo sde): bsngal mi 'byung ba de 'jigs pa med do/ /gang 'jigs pa med pa de sems dang rnam par shes pa dang bral ba'o/ /gang sems dang rnam par shes pa dang bral ba de ni ma skyes ma 'gags pa'o/ /gang ma skyes pa ma 'gags pa de dben pa ste/ de dang des gnas pas de bzhin
199a3(mdo sde): gshegs pa dgra bcom pa yang dag par rdzogs pa'i sangs rgyas dben par gnas pa zhes bya'o/ /'jam dpal de bzhin gshegs pa ni gnas pa med pa'o/ /de bzhin gshegs par brtags pa ni brtags pa med pa'o/ /chos thams cad mi mthong ba ni de bzhin gshegs pa mthong
199a4(mdo sde): ba'o/ /de bzhin gshegs pa'i tshig ni tshig thams cad las 'das pa ste/ bstan du med pa'o/ /de ci'i phyir zhe na/ 'jam dpal ngas ni chos thams cad kyi yi ge dang nges pa'i tshig gis bstan pa 'gag pa'i phyir chos ston gyi 'jam dpal de bzhin gshegs pa ni yi ge gcig kyang
199a5(mdo sde): mi brjod do/ /de ci'i phyir zhe na/ de bzhin gshegs pa la sems kyi 'jug pa med do/ /sems kyi las med do/ /sems las nges par sems pa med do/ /sems kyi rgyu ba med do/ /sems yongs su rtogs pa med do/ /sems kyi zhi gnas med do/ /sems kyi rjes su
199a6(mdo sde): 'brang ba rnam par shes pa med do/ /rang gi sems kyi gnas med do/ /gzhan gyi sems kyi gnas med do/ /de bzhin gshegs pa la gzugs dang tshor ba dang 'du shes dang 'du byed dang rnam par shes pa la gnas pa'i sems med do/ /mig dang rna ba dang sna dang lce dang lus dang yid la gnas
199a7(mdo sde): pa'i sems med do/ /de bzhin gshegs pa la gzugs dang sgra dang dri dang ro dang reg bya dang chos la gnas pa'i sems med do/ /de ci'i phyir zhe na/ 'jam dpal de bzhin gshegs pa ni zhi ba'o/ /bsil bar gyur pa'o/ /rtag tu mnyam par gzhag pa'o/ /mi snang ba'o/ /bltar
199b1(mdo sde): med pa'o/ /mtha' yas pa'o/ /sprin dang mtshungs pa'o/ /de lta mod kyi 'on kyang sems can rnams sngon dge ba'i rtsa ba'i stobs bskyed pa dang / de bzhin gshegs pa'i sngon gyi smon lam dang / spyod pa'i byin gyi rlabs kyis de bzhin gshegs pa mthong ngo / /nges par
199b2(mdo sde): sems so/ /kun tu 'dri'o/ /gang dag ji ltar dbang po yongs su smin pa'i sems can rnams dang / gang dag ji ltar 'dul ba de dag gis de bzhin gshegs pa de ltar gsung 'byin par shes so/ /de ci'i phyir zhe na/ de bzhin gshegs pa ma skyes ma 'gags pa'i phyir ro/ /
199b3(mdo sde): gang chos thams cad kyi rang bzhin mi mthong ba de ni de bzhin gshegs pa mthong ba'o/ /gang chos gang yang mi mthong ba de ni de bzhin gshegs pa mthong ba'o/ /de ci'i phyir zhe na/ 'jam dpal de bzhin gshegs pa ni chos thams cad spangs pa ste/ chos gang gis kyang brjod pa yang ma yin/
199b4(mdo sde): mi brjod pa yang ma yin no/ /de ci'i phyir zhe na/ chos thams cad dmigs su med pa'i phyir ro/ /gang chos thams cad dang chos ma yin pa rnams dang 'dus byas rnams dang 'dus ma byas pa rnams mi dmigs pa de ni de bzhin gshegs pa mthong ba'o/ /de ci'i phyir zhe na/ 'jam dpal
199b5(mdo sde): de bzhin gshegs pa ni chos thams cad spangs pa ste/ chos gang yang khas mi len to/ /nye bar mi len to/ /chos su btags pa yang mi 'gro'o/ /'jam dpal chos thams cad shin tu 'gag pa ni de bzhin gshegs pa dgra bcom pa yang dag par rdzogs pa'i sangs rgyas te/
199b6(mdo sde): chos thams cad yang dag pa ji lta ba bzhin du mthong ba de bzhin gshegs pa mthong ba'o/ /de ci'i phyir zhe na/ 'jam dpal de bzhin gshegs pa ni chos gang gis kyang mthong bar mi 'gro ste/ de bzhin gshegs pa de ltar mthong na chos thams cad ni de bzhin gshegs pa'o zhes 'jug
199b7(mdo sde): par 'gyur ro/ /chos thams cad ni de bzhin nyid dang / ma nor ba de bzhin nyid dang / gzhan ma yin pa de bzhin nyid dang / ma skyes pa dang ma 'gags pa'o zhes 'jug par 'gyur ro/ /yul med pa yul dang bral ba ni de bzhin gshegs pa'i yul lo zhes 'jug par 'gyur
200a1(mdo sde): ro/ /'jam dpal ting nge 'dzin 'di la gnas pa'i byang chub sems dpa' ni sems gcig gis sems can thams cad kyi sems kyi spyod pa rab tu shes so/ /de rang gi sems mnyam pa nyid kyi phyir sems can thams cad kyi sems mnyam pa nyid du khong du chud par
200a2(mdo sde): 'gyur ro/ /sems can thams cad kyi sems mnyam pa nyid kyi phyir rang gi sems mnyam pa nyid du khong du chud par 'gyur ro/ /de ci'i phyir zhe na/ sems sgyu ma lta bu'i phyir ro/ /sems can thams cad kyi sems rang bzhin gyis 'od gsal ba'i phyir ro/ /de rang gi lus chos nyid kyi
200a3(mdo sde): phyir sems can thams cad kyi lus chos nyid du khong du chud par 'gyur ro/ /sems can thams cad kyi lus chos nyid kyi phyir rang gi lus chos nyid du khong du chud par 'gyur ro/ /de ci'i phyir zhe na/ lus thams cad ni gzugs brnyan lta bu'i phyir rang gi lus la sems can thams
200a4(mdo sde): cad kyi lus 'jug cing yang dag par 'du'o/ /sems can thams cad kyi lus la yang rang gi lus rjes su 'jug cing yang dag par 'du'o/ /'dul ba ji lta ba bzhin du sems can thams cad kyi lus la sangs rgyas kyi sku byin gyis rlob ste/ nyan thos dang rang sangs rgyas kyi theg
200a5(mdo sde): pa yang de bzhin no/ /rang gi lus dang rang gi lus ma yin pa dang zhing gi tshogs byin gyis rlob bo/ /de bzhin du sa'i khams dang chu'i khams dang me'i khams dang rlung gi khams kyang ji ltar 'dod pa de bzhin du byin gyis rlob ste/ chu'i khams dang sa'i khams dang me'i khams dang
200a6(mdo sde): rlung gi khams su byin gyis rlob bo/ /me'i khams dang sa'i khams dang chu'i khams dang rlung gi khams su byin gyis rlob bo/ /rlung gi khams dang sa'i khams dang chu'i khams dang me'i khams su byin gyis rlob bo/ /de'i byin gyis brlabs de ni brgya byin nam/ tshangs pa'am/
200a7(mdo sde): bdud dam/ gzhan gang gis kyang 'jig rten na chos dang 'thun par bskul pa'am/ /spyod par nus pa'i de lta bu'i gnas med do/ /'jam dpal spyod pa 'di la mos pa'i byang chub sems dpa' sems dpa' chen po'i gzugs la so so yang dag par rig pa bzhi dang mngon
200b1(mdo sde): par shes pa drug dang byang chub kyi phyogs kyi chos sum cu rtsa bdun dang byin gyi rlabs bzhi yang dag par 'jug go/ /'jam dpal byang chub sems dpa' sems dpa' chen po'i lus la so so yang dag par rig pa bzhi dang mngon par shes pa drug dang byang chub kyi phyogs kyi chos sum cu
200b2(mdo sde): rtsa bdun dang byin gyi rlabs bzhi ji ltar yang dag par 'jug ce na/ 'jam dpal gang gzugs mi dmigs pa'i shes pa de ni don so so yang dag par rig pa'o/ /gang don ji lta ba bzhin du rton pa de ni chos so so yang dag par rig pa'o/ /gang chos mi skye mi 'byung mi 'gag par
200b3(mdo sde): rtogs pa de ni nges pa'i tshig so so yang dag par rig pa'o/ /gang nges pa'i tshig gis nges par rtogs pa 'di ni spobs pa so so yang dag par rig pa'o/ /gang gzugs rnam par mthong ba na khams rnams dang / skye mched rnams la mig chags pa med cing sgrib pa med pa de ni/
200b4(mdo sde): de'i mig gi mngon par shes pa nyams pa med pa'o/ /gang gzugs la yi ge gcig brjod pas gzugs kyi don thams cad thos pa de ni de'i rna ba mngon par shes pa nyams pa med cing chags pa med de sgrib pa med pa'o/ /gang gzugs la sems can thams cad kyi sems dang /
200b5(mdo sde): sems las byung ba rnams la chags pa med cing dbyer med par sems kyi spyod pa la 'jug pa shes pa de ni de'i pha rol gyi sems shes pa'i mngon par shes pa nyams pa med cing chags pa med de sgrib pa med pa'o/ /gang gzugs la sems can thams cad kyi sems snang ba la
200b6(mdo sde): gcig tu mnyam pa nyid du 'jug pa shes pa de ni sngon gyi gnas rjes su dran pa'i mngon par shes pa nyams pa med cing chags pa med de sgrib pa med pa'o/ /gang gzugs kyi sngon dang phyi ma'i ming dang nges pa'i tshig mtha' yas pa la mi dmigs pa'i tshul khrims kyis
200b7(mdo sde): lhag pa'i bsam pas 'jug pa de ni de'i rdzu 'phrul rnam par 'phrul pa'i mngon par shes pa nyams pa med cing lhun gyis grub ste/ chags pa med cing sgrib pa med pa'o/ /gang 'das pa dang ma 'ongs pa dang da ltar byung ba'i dus la 'dod chags med cing 'dod chags dang bral ba'i
201a1(mdo sde): tshul gyis gzugs la 'dod chags dang / zhe sdang dang gti mug gis mi gos par shes pa de ni de'i zag pa zad pa'i shes pa mngon sum du bya ba'i mngon par shes pa nyams pa med cing chags pa med de sgrib pa med pa'o/ /gang mnyam pa nyid du shes pa'i tshul gyis
201a2(mdo sde): gzugs la mi skye mi 'gag mi gnas par shes pa de ni de'i lus la lus kyi rjes su lta ba'i dran pa nye bar gzhag pa zhes bya'o/ /gang mnyam pa nyid kyi tshul gyis gzugs la myong ba skye ba med par shes pa de ni de'i tshor ba la tshor ba'i rjes su lta ba'i dran pa nye bar gzhag pa zhes
201a3(mdo sde): bya'o/ /mnyam pa nyid kyi tshul gyis gang gzugs la dmigs pa de dang de la sems med cing sems yod pa ma yin te/ sems dang bral ba de ni sems la sems kyi rjes su lta ba'i dran pa nye bar gzhag pa zhes bya'o/ /mnyam pa nyid du shes pa'i tshul gyis gang skye mched bcu gnyis
201a4(mdo sde): la 'du shes phyin ci log med pa dang / sems phyin ci log med pa dang lta ba phyin ci log med pa dang / gdeg pa med pa dang / gzhag pa med pa de ni chos la chos kyi rjes su lta ba'i dran pa nye bar gzhag pa zhes bya'o/ /chos kyi dbyings dbyer med pa'i tshul gyis gang gzugs la mi skye ba dang mi
201a5(mdo sde): 'gag pa dang gnas pa med par shes shing / dge ba dang mi dge ba'i 'du shes dang yang mi 'du ba de ni sdig pa mi dge ba'i sems dang sems las byung ba'i chos skyes pa rnams spang ba'i yang dag par spong ba zhes bya'o/ /yid la byed pa med pa'i tshul gyis gang gzugs la mi skye ba
201a6(mdo sde): dang mi 'gag pa dang gnas pa med par shes shing / sdug bsngal las shin tu mi 'da' ba'i tshul gyis gdeg pa med cing gzhag pa med la/ sdig pa la gnas pa med de spong ba de ni sdig pa mi dge ba'i chos ma skyes pa rnams mi skyed pa'i yang dag par spong ba zhes bya'o/ /yid la
201a7(mdo sde): byed pa med pa'i tshul gyis gang gzugs mthong nas khams dang skye mched mi skye ba dang mi 'gag pa dang gnas pa med par shes shing chos kyi dbyings mnyam pa nyid mi skye ba'i tshul gyis gdeg pa med cing gzhag pa med la/ mi dge ba mi dmigs shing / dge ba'i chos ma skyes pa
201b1(mdo sde): rnams skyed pa de ni dge ba'i chos ma skyed pa rnams skyed pa'i yang dag par spong ba zhes bya'o/ /yid la byed pa med pa'i tshul gyis gang gzugs la skye ba med pa dang 'gag pa med pa dang gnas pa med par shes shing / gnas med pa dang skye ba med pa dang 'gag pa med pa dang gnas pa
201b2(mdo sde): med pa'i tshul gyis gdeg pa med cing gzhag pa med la/ dge ba mi dmigs par dge ba sbyor ba de ni dge ba'i chos rnams gnas par bya ba yang dag par spong ba zhes bya'o/ /nyams pa med pa'i tshul gyis gang gzugs la gnas med cing sgrib pa med par 'dun la chos kyi dbyings
201b3(mdo sde): mnyam pa nyid kyi tshul gyis kha dog gi snang ba thams cad kyis gzugs khyab la/ ji ltar yongs su smin pa bzhin du 'dul bar 'dun pa de ni 'dun pa'i ting nge 'dzin rdzu 'phrul gyi rkang pa zhes bya'o/ /rgyun mi chad pa'i tshul dang phyi ma'i mtha'i mur rgyun mi gcod pa'i tshul dang / gzhag
201b4(mdo sde): pa med pa'i tshul gyis gang gzugs la blang ba med pa dang / dor ba med pa'i brtson 'grus dang mngon par 'du mi byed pa'i rdzu 'phrul gyis 'dul ba yongs su smin pa bzhin du 'dul bar spro ba 'di ni chos nyid dbyer med pas brtson 'grus kyi ting nge 'dzin de bzhin gshegs pa'i ye shes
201b5(mdo sde): thob pa med pa'i tshul gyis rdzu 'phrul gyi rkang pa zhes bya'o/ /gang gzugs la sems mi 'dzin cing sbyor ba med pas mnyam pa nyid dang dmigs pa las shin tu 'da' ba dang / de bzhin gshegs pa'i ye shes kyi phyag rgya la gnas pa dang / bsam gtan mkha' khyab la snyoms par
201b6(mdo sde): 'jug pa de ni de bzhin gshegs pa'i rdzu 'phrul thob par byed pa'i sems rdzu 'phrul gyi rkang pa zhes bya'o/ /dpyod pa med pa'i ye shes kyi tshul gyis gzugs la skye ba med par shes pa la gcig tu nges pa dang / dbyer med pa'i tshul gyis mtshan nyid thams cad mtshan nyid gcig tu rtogs
201b7(mdo sde): par dpyod pa dang / de bzhin gshegs pa'i ye shes dpyod pas rnam par 'phrul pa de ni sems can thams cad kyi sems tshim par byed pas dpyod pa rdzu 'phrul gyi rkang pa zhes bya'o/ /chos thams cad thob pa med pa'i tshul gyis gang gzugs la dmigs pa thams cad gnas med
202a1(mdo sde): par dad pa dang dbang po la rtog pa dang gzugs dang gzugs med pa mnyam pa nyid du gyur pa'i chos rnams la dad pa dang / dbang po zhum pa med pas de bzhin gshegs pa'i ye shes la dad pa de ni dad pa'i dbang po zhes bya'o/ /gdeg pa med pa dang gzhag pa med
202a2(mdo sde): pa'i tshul gyis gang gzugs la dmigs pa thams cad mgo gcig tu gyur pa dang / rnal 'byor gyi rgyun mi gcod pa de ni brtson 'grus zhes bya ste/ mi dmigs pa'i tshul gyis de bzhin gshegs pa'i ye shes rgyun mi gcod pa de ni brtson 'grus kyi dbang po zhes bya'o/ /de bzhin
202a3(mdo sde): gshegs pa'i gnas la dbang po 'jug pa'i tshul gyis gang gzugs la dran pa med cing yid la byed pa med pa'i tshul gyis dmigs pa las shin tu 'das nas gcig dran te/ dus gsum mtshan nyid gcig tu dran pa de ni dran pa zhes bya ste/ sems can thams cad kyi sems sems su
202a4(mdo sde): mtshungs pas/ dmigs pa gcig gis sems can gyi khams thams cad khyab pa dang / de bzhin gshegs pa mthong ba'i byin gyi rlabs de ni dran pa'i dbang po zhes bya'o/ /skye ba med pa dang 'gag pa med pa dang g.yeng ba med pa'i tshul gyis gang gzugs la yid la byed pa
202a5(mdo sde): thams cad gcig pa dang / gzugs dang gzugs med pa'i ting nge 'dzin dmigs pa gcig pa dang mtshan nyid thams cad mtshan nyid gcig ste/ g.yeng ba med pa dang de bzhin gshegs pa'i dbang po la 'jug pa'i ye shes dang / rdo rje lta bu'i ting nge 'dzin thun mong ma yin pa de ni
202a6(mdo sde): ting nge 'dzin ces bya ste/ ting nge 'dzin thams cad skye ba med pa'i tshul dang / g.yeng ba med cing mi thul bas ting nge 'dzin gyi dbang po zhes bya'o/ /gang gzugs la gnas med pa'i shes rab dang ting nge 'dzin dang snyoms par 'jug pa thams cad dang / skye ba med pa'i mthar yang dag
202a7(mdo sde): par 'dus pa'i spyod pa dang / chos thams cad skye ba med pa la 'jug pa'i shes rab kyis 'dus byas dang 'dus ma byas gnyis las shin tu 'da' ba dang / gnyen po med pa'i tshul gyis gzugs de la gang mtshan nyid gcig tu 'jug pa de ni shes rab ces bya ste/ nyi tshe ba'i shes
202b1(mdo sde): pas mi thul ba'i tshul gyis shes rab kyi dbang po zhes bya'o/ /gang gzugs la chags pa med cing dmigs pa med la mi thul ba'i don dang / dad pas 'phrogs pa med pa'i don de ni dad pa'i stobs zhes bya'o/ /gang gzugs la kun tu 'gro ba'i byin gyi rlabs la spro ba dang / stobs dang /
202b2(mdo sde): stobs ma yin pa'i 'du shes las shin tu 'da' ba dang / khams la de ltar de bzhin gshegs pa'i stobs su sgrub pa de ni brtson 'grus kyi stobs zhes bya'o/ /gang gzugs la rnam par mi rtog pa dang / rnam par mi sgrub pa dang lhun gyis grub pa'i dran pa'i shes pa dang / shin tu mthar
202b3(mdo sde): thug pa la 'jug pa'i mchog dang yang dag pa'i mtha' dang mtshungs pa dang de bzhin gshegs pa'i chos kyi sku la dran pa nye bar gzhog pa dang / nyan thos dang rang sangs rgyas thams cad kyis mi thul ba'i shes pa de ni dran pa'i stobs zhes bya'o/ /gang gzugs la de bzhin gshegs pa'i ye shes
202b4(mdo sde): kyi mthar thug pa dang / chos kyi dbyings kyi las yang dag par sgrub pa dang de bzhin gshegs pa'i ting nge 'dzin lhun gyis grub pa'i thob pa dang / phyin ci log thams cad la g.yeng ba med pa shes pa de ni mi thul ba'i phyir ting nge 'dzin gyi stobs zhes bya'o/ /gang gzugs la chos kyi dbyings 'khrugs
202b5(mdo sde): pa med par rtog pa dang / mtha' dang mtha' ma yin pa gnyis su med par rab tu shes pa dang / rnam par gzhag pa'i mtha' la lhun gyis grub pa'i dran pa shes pa dang gnas pa med pa'i dngos po rab tu shes pa de ni shes rab kyi stobs zhes bya'o/ /gang gzugs la gnas med pa'i dran pa
202b6(mdo sde): mngon du yang dag par rtog pa dang / de bzhin gshegs pa'i spyod yul dang 'thun pa dang skye ba med pa la zhugs pa rnams kyi dran pa yid la byed pa med pa'i tshul du mngon par rdzogs par byang chub pa de ni dran pa yang dag byang chub kyi yan lag ces bya'o/ /gang gzugs la chos kyi dbyings su rab tu
202b7(mdo sde): shes pa dang / mi dmigs pa'i rnal 'byor gyi shes pas rab tu rnam par 'byed pa la mkhas pa dang / chos dang chos ma yin pa gnyis khong du chud pa de ni chos rab tu rnam par 'byed pa yang dag byang chub kyi yan lag ces bya'o/ /gang gzugs la rang bzhin gyis chos kyi sku yin pas mi
203a1(mdo sde): thul bar mngon du yang dag par rtog pa dang / chos nyid mngon par rdzogs par byang chub par bya ba'i phyir brtson 'grus mi 'dor ba de ni brtson 'grus yang dag byang chub kyi yan lag ces bya'o/ /gang gzugs la dbyer med par rab tu rnam par 'byed pa la mkhas pa dang /
203a2(mdo sde): dpyod pa'i shes pa dang lhun gyis grub pa rab tu rnam par 'byed pa bya ba gnas med pa'i shes pa'i yang dag par 'grub pa dang / shin tu sbyangs pa'i ting nge 'dzin dang btang snyoms dang ye shes kyi dga' ba myong ba'i shes pa de ni dga' ba yang dag byang chub kyi yan lag ces bya'o/ /gang
203a3(mdo sde): gzugs la dmigs pa thams cad yid la byed pa'i rgyun mi gcod pa'i shes pa dang / rnam par grol ba'i skye mched thams cad la dngos po dang dngos po med pa mnyam pa nyid du shes pa de ni shin tu sbyangs pa yang dag byang chub kyi yan lag ces bya'o/ /gang gzugs la rnam par bltas nas
203a4(mdo sde): chos thams cad mnyam pa nyid du shes pa dang / byang chub kyi yan lag sgrib pa med pa'i rkyen dang / ting nge 'dzin dang snyoms par 'jug pa thams cad gcig tu mngon par rdzogs par byang chub pa de ni ting nge 'dzin yang dag byang chub kyi yan lag ces bya'o/ /gang gzugs la dngos po
203a5(mdo sde): med pa'i rang bzhin mnyam pa nyid du mngon du yang dag par rtog pa dang / gzugs dang gzugs med pa thams cad mnyam pa nyid dang rab tu 'dzin pa dang / rtsod pa dang rnam par 'byed pa la btang snyoms pa dang lhun gyis grub pa dang / 'du shes dang ye shes la mnyam pa nyid dang thob
203a6(mdo sde): pa'i chos thams cad mi skyed pa dang / rgyu ba med pa dang ting nge 'dzin dang btang snyoms shes pa dang byang chub kyi yan lag rnams dang / lam rnams skye ba med pa'i mtha' dang thob pa rnams mi tshol ba de ni btang snyoms yang dag byang chub kyi yan lag ces bya'o/ /gang gzugs mthong
203a7(mdo sde): nas khams dang skye mched rnams la dngos po med pa'i rang bzhin du mthong zhing yan lag dang yan lag med pa'i tshul gyis mnyam pa nyid du mthong ba dang / 'phags pa'i lam rnams lam med pa'i tshul gyis lta ba dang mi 'grogs pa dang / 'phags pa'i lam rnams dang
203b1(mdo sde): lta bar gyur pa thams cad mtshan nyid med par gcig pa'i tshul gyis lta ba dang mi 'grogs pa dang / mi 'khrugs pa'i tshul gyis lta ba yang dag pa zhes bya ba dang / chos thams cad mthong ba'i tshul gyis lta ba zhes bya ba dang / mi skye ba thob pa'i tshul gyis lam zhes bya ba'am/ mnyam
203b2(mdo sde): pa nyid kyi tshul gyis yang dag pa zhes bya ba dang / sgrib pa med pa'i tshul gyis lta ba zhes bya ba dang / lam dang lam ma yin pa thams cad la 'jug pa'i tshul gyis lam zhes bya ba de ni yang dag pa'i lta ba zhes bya'o/ /gang gzugs la rtog pa dang / rnam par rtog pa thams cad
203b3(mdo sde): gcig pa ste/ 'di lta ste dngos por mi rtog pa dang dngos po med par mi rtog pa dang chad par mi rtog pa dang / rtag par mi rtog pa dang skye bar mi rtog pa dang mi skye bar mi rtog pa dang / rtog pa dang mi rtog pa la mi rtog pa dang rtog pa med pa dang rnam par mi rtog pa dang / yang dag pa'i lam la
203b4(mdo sde): mi rtog pa de ni yang dag pa'i rtog pa zhes bya'o/ /gang gzugs la chos thams cad brjod du med pa dang brjod pa med pa dang / dbyangs dang dbyangs med pa mnyam pa nyid dang ming med pa dang ming du brjod pa med pa dang / tshol ba med pa dang lam gyi yan lag ma yin pa dang yang dag pa zhes
203b5(mdo sde): bya ba ngag gi lam thams cad la kun tu mi rgyu zhing mi rjod pa dang / lam zhes bya ba'i chos ma lus pa brjod pa de ni yang dag pa'i ngag ces bya'o/ /gang gzugs la las thams cad kyi rang bzhin la las med par mngon par zhen pa 'di lta ste/ mngon par 'du bya ba med pa la mngon par
203b6(mdo sde): zhen pa dang mngon par 'du bya ba med pa thob pa rnams la tshol ba med pa dang yang dag pa tshol ba'am/ log pa tshol ba'am/ log pa ma yin pa tshol ba'am/ las tshol ba'am/ las ma yin pa tshol ba'am/ las dang las ma yin pa thams cad khas mi len pa de ni nges
203b7(mdo sde): pa dang ma nges pa dang / yang dag pa nyid dang log pa nyid dang dge ba dang / mi dge ba dang lung du mi ston pa dang / mi g.yo ba mngon par 'du mi byed pa dang lam dang lam ma yin pa mtha' yas pa skye ba med par bsdus pa dang / mig yor lta bu'i tshul gyis las kyi mtha'
204a1(mdo sde): thams cad mi byed pas yang dag pa'i las kyi mtha' zhes bya'o/ /gang gzugs la kun tu longs spyod pa dang kun tu longs spyod pa ma yin pa shes pa dang / de la gnas pa chos kyi dbyings mnyam pa nyid kyi tshul gyis yang dag pa dang / log pa'i tshor ba mi dmigs pa
204a2(mdo sde): dang mi dmigs pas 'tsho ba dang / las 'jig pa de ni yang dag pa'i 'tsho ba zhes bya ste/ yang dag pa zhes bya ba de ni mnyam pa nyid kyi tshig go/ /'tsho ba zhes bya ba de ni 'phags pa'i chos 'dzin pa'i tshig go/ /lam zhes bya ba dang lam ma yin pa zhes bya ba de ni mi tshol ba'i don gyis lam
204a3(mdo sde): zhes bya'o/ /'tsho ba dang 'tsho ba ma yin pa'i 'du shes la rnam par mi rtog pa'i don gyis 'tsho ba zhes bya'o/ /yang dag pa zhes bya ba de ni mnyam pa nyid la gnas pa zhes bya ba'i don te/ de ni yang dag pa'i 'tsho ba zhes bya'o/ /chos kyi dbyings mnyam pa nyid kyi tshul gyis gang gzugs la
204a4(mdo sde): lus dang ngag dang yid kyi rtsol ba med pa ni chos kyi dbyings la rtsol ba med pa ste/ yang dag pa zhes bya ba de ni mi skye ba la gnas pa'i chos rnams blang ba med pa dang / dor ba med pa'i tshig so/ /rtsol ba med pa zhes bya ba de ni lus dang ngag dang yid mi dmigs pa'i tshig go/ /
204a5(mdo sde): lam zhes bya ba de ni blang ba med pa dang dor ba med pa'i tshul dang / mi tshol ba'i tshul gyis 'phags pa'i don tshol ba ste/ de ni yang dag pa'i rtsol ba zhes bya'o/ /gang gzugs la dran pas mi dmigs pa mnyam pa nyid ni dran pa med pa dran pa med pa'i tshul gyis dran pa la sbyor ba ste/ yang
204a6(mdo sde): dag pa zhes bya ba de ni dmigs pa med pa mnyam pa nyid sgro btags pa med pa'i tshig go/ /dran pa zhes bya ba de ni phung po dang khams dang skye mched rjes su dran pa'i tshig go/ /stong pa nyid rjes su dran pa'i tshig dang mtshan ma med pa dang smon pa med pa rjes su dran pa'i tshig dang / de ltar de bzhin
204a7(mdo sde): gshegs pa'i ting nge 'dzin lhun gyis grub pa'i rjes su dran pa'i tshig de ni yang dag pa'i dran pa zhes bya'o/ /gang gzugs la dbyer med pa shes pa ni mnyam pa nyid dang ting nge 'dzin gyi las yang dag par bsgrubs pa ste/ gzugs gang dang mnyam pa tshor ba dang 'du shes dang 'du byed dang
204b1(mdo sde): rnam par shes pa yang de dang mnyam zhing / phung po gang dang mnyam pa ting nge 'dzin kyang de dang mnyam par yang dag par rjes su mthong ngo / /de bzhin gshegs pa'i rigs kyi ting nge 'dzin kyang de dang mnyam par yang dag par rjes su mthong ngo / /de bzhin gshegs pa'i rigs kyi ting
204b2(mdo sde): nge 'dzin gang dang mnyam par yang dag par rjes su mthong ba chos thams cad kyang de dang mnyam pa yang dag par rjes su mthong ngo / /sangs rgyas kyi chos thams cad gang dang mnyam par yang dag par rjes su mthong ba byis pa so so'i skye bo'i chos thams cad kyang de dang mnyam par yang dag par rjes su
204b3(mdo sde): mthong ngo / /byis pa so so'i skye bo'i chos thams cad gang dang mnyam par yang dag par rjes su mthong ba'i ting nge 'dzin kyang de dang mnyam par yang dag par rjes su mthong ngo / /ting nge 'dzin gang dang mnyam pa 'das pa'i phung po dang / khams dang skye mched rnams kyang de dang mnyam par yang
204b4(mdo sde): dag par rjes su mthong ngo / /ma 'ongs pa dang da ltar byung ba'i phung po dang khams dang skye mched rnams kyang de bzhin du yang dag par rjes su mthong ngo / /phung po dang khams dang skye mched rnams ji lta ba bzhin du las dang rnam par smin pa yang de ltar yang dag par rjes su mthong ste/ dus
204b5(mdo sde): gsum mnyam pa'i ting nge 'dzin gyi rigs la zhugs pa de ni yang dag pa'i ting nge 'dzin ces bya'o/ /gang gzugs la de kho na shes pa dang de bzhin nyid shes pa de ni bden pa shes pa ste/ chos nyid kyi rang bzhin gang yin pa de ni phung po dang khams dang skye mched rnams kyi rang bzhin no/ /
204b6(mdo sde): chos nyid kyi rang bzhin med pa ni phung po dang khams dang skye mched kyi rang bzhin med par bden pa nyid du mos so/ /byin gyi rlabs zhes bya ba de ni slu ba med pa'i chos nyid kyi tshig so/ /de ci'i phyir zhe na/ mi slu ba gang yin pa de ni bden pa'i phyir ro/ /de la gnas pa ni yang
204b7(mdo sde): dag pa'i smon lam brjod pa dang las yang dag par spyod pa mngon sum du 'gyur te/ phung po dang khams dang skye mched de dag la de bzhin gshegs pa'i rnam par 'phrul pa kun tu ston par byin gyis rlob bo/ /sa'i bden pa nyid gang dang mnyam pa chu dang me dang rlung gi bden pa nyid kyang
205a1(mdo sde): de dang mnyam mo/ /nam mkha' dang chos dang sgra dang mig yor dang gzugs brnyan dang / mtshan nyid dang bcas pa dang mtshan nyid med pa dang chags pa dang bcas pa dang / chags pa ma yin pa dang bsdus pa'i bskal pa dang / rgya che ba'i bskal pa dang grangs yod pa'i bskal
205a2(mdo sde): pa dang grangs med pa'i bskal pa dang sangs rgyas dang bcas pa'i bskal pa dang / sangs rgyas mi 'byung ba'i bskal pa dang 'das pa'i bskal pa dang / ma 'ongs pa'i bskal pa dang ma 'ongs pa dang 'das pa'i bskal pa dang / da ltar byung ba dang ma 'ongs pa dang 'das pa'i bskal pa dang 'das
205a3(mdo sde): pa dang ma 'ongs pa dang da ltar byung ba'i bskal pa yang de dang mnyam ste/ kun nas nyon mongs pa'i bskal pa la rnam par byang ba'i bskal pa dang / rnam par byang ba'i bskal pa la kun nas nyon mongs pa'i bskal pa dang / byin gyi rlabs kyi bskal pa la mnyam pa nyid kyi bskal pa 'jug
205a4(mdo sde): ste/ 'jug pa shes pa de la mngon par zhen pa med pa de ni chos kyi dbyings bden pa nyid kyi phyir bden pa'i byin gyi rlabs zhes bya ste/ gzugs nyid bden pa'o/ /de bzhin du tshor ba dang 'du shes dang 'du byed dang rnam par shes pa nyid bden pa'o/ /de la gnas pa'i bden pa'i ngag
205a5(mdo sde): gang yin pa de byin gyis brlabs te/ de ni bden pa'i byin gyi rlabs zhes bya'o/ /gang mnyam pa nyid kyi tshul gyis gang gzugs la 'dzin pa med pa dang / mchog tu 'dzin pa med pa dang gtong ba dang dor ba de ni gtong ba'i byin gyi rlabs zhes bya'o/ /gang gzugs la blang ba med pa dang
205a6(mdo sde): dor ba med pa shes pa de ni g.yo ba dang 'gul ba thams cad zhi ba'o/ /byin gyi rlabs zhes bya ba ni zhi ba de la gnas nas kun nas nyon mongs pa ni rnam par byang bar byin gyis rlob pa dang / rnam par byang ba ni kun nas nyon mongs par byin gyis rlob pa dang zhi ba de la gnas nas spyod lam kun tu
205a7(mdo sde): bstan pas tshangs pa nye bar zhi ba'i spyod lam can rnams kyang 'dod pa skyed pa dang lag na rdo rje'i gzugs kun tu bstan pas ma zhi ba'i spyod lam can rnams sam/ bdud thams cad kyang nye bar zhi ba'i byin gyi rlabs la mos par byed pa'o/ /nye bar zhi ba'i byin gyi rlabs ni byis pa
205b1(mdo sde): so so'i skye bo thams cad shin tu zhi ba dang / nye bar zhi ba dang rab tu zhi ba ste/ nye bar zhi ba'i byin gyi rlabs thob par yang dag par rjes su mthong ba de ni nye bar zhi ba'i byin gyi rlabs zhes bya'o/ /gang gdeg pa med pa dang gzhag pa med pa'i tshul gyis gzugs la chos kyi dbyings dang dbyer
205b2(mdo sde): med par shes shing spros pa dang bral ba'i shes rab kyis shin tu zhi ba dang nye bar zhi ba dang / spros pa med pa'i chos thams cad phung po dang khams dang skye mched thams cad la thams cad mkhyen pa nyid du byin gyis rlob pa de ni shes rab kyi byin gyi rlabs zhes bya'o/ /yang na byin gyi rlabs zhes
205b3(mdo sde): bya ba de ni thams cad mkhyen pa'i rjes su 'gro ba ni shes rab kyi gnas te/ de'i phyir bdag gis lus 'dom gang tsam po 'di la 'jig rten gdags par bya'o/ /'jig rten kun 'byung ba dang 'jig rten 'gog pa dang 'jig rten 'gog par 'gro ba'i lam dang / thams cad mkhyen pa'i ye
205b4(mdo sde): shes kyi bar yang gdags par bya'o snyam pa ste/ de ni shes rab kyi byin gyi rlabs zhes bya'o/ /de nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das byang chub sems dpa' sems dpa' chen po rnam par dag pa'i ye shes kyi
205b5(mdo sde): stobs du zhig dang ldan na rab tu zhi ba'i rnam par nges pa'i cho 'phrul gyi ting nge 'dzin 'di 'thob/ de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal byang chub sems dpa' sems dpa' chen po rnam par
205b6(mdo sde): dag pa'i ye shes kyi stobs sum cu rtsa drug dang ldan na rab tu zhi ba'i rnam par nges pa'i ting nge 'dzin 'di 'thob ste/ sum cu rtsa drug gang zhe na/ 'di lta ste/ lhag pa'i bsam pa rnam par dag pa'i ye shes kyi stobs dang / smon lam rnam par dag pa'i ye shes kyi stobs dang /
205b7(mdo sde): dge ba'i rtsa ba rnam par dag pa'i ye shes kyi stobs dang / yongs su bsngo ba rnam par dag pa'i ye shes kyi stobs dang / thos pa rnam par dag pa'i ye shes kyi stobs dang / las kyi sgrib pa rnam par dag pa'i ye shes kyi stobs dang / cho ga dang spyod yul rnam par dag pa'i
206a1(mdo sde): ye shes kyi stobs dang / dran pa rnam par dag pa'i ye shes kyi stobs dang / thabs la mkhas pa rnam par dag pa'i ye shes kyi stobs dang / sems can la dmigs pa'i rnam par dag pa'i ye shes kyi stobs dang / mtshan ma la dmigs pa'i rnam par dag
206a2(mdo sde): pa'i ye shes kyi stobs dang / gtong ba rnam par dag pa'i ye shes kyi stobs dang / sems can rjes su 'dzin pa rnam par dag pa'i ye shes kyi stobs dang / byams pa chen po yang dag par 'grub pa rnam par dag pa'i ye shes kyi stobs dang / snying rje chen po rnam par dag pa'i
206a3(mdo sde): ye shes kyi stobs dang / dga' ba dang btang snyoms chen po rnam par dag pa'i ye shes kyi stobs dang / tshul khrims rnam par dag pa'i ye shes kyi stobs dang / tshul khrims kyis rjes su 'dzin pa rnam par dag pa'i ye shes kyi stobs dang / bzod pa rnam par dag pa'i ye shes kyi
206a4(mdo sde): stobs dang / bzod pas rjes su 'dzin pa rnam par dag pa'i ye shes kyi stobs dang / brtson 'grus kyi bsam pa rnam par dag pa'i ye shes kyi stobs dang / brtson 'grus yang dag par len pa rnam par dag pa'i ye shes kyi stobs dang / khams la mkhas pa rnam par dag pa'i
206a5(mdo sde): ye shes kyi stobs dang / bsam gtan la mkhas pa rnam par dag pa'i ye shes kyi stobs dang / zhi gnas la mkhas pa rnam par dag pa'i ye shes kyi stobs dang / shes rab rnam par dag pa'i ye shes kyi stobs dang / thos pa rnam par nges pa rnam par dag pa'i ye shes kyi
206a6(mdo sde): stobs dang / 'jig rten pa dang 'jig rten las 'das pa'i rnam par nges pa rnam par dag pa'i ye shes kyi stobs dang / shes pa rnam par dag pa'i ye shes kyi stobs dang / 'dus byas dang 'dus ma byas rnam par dag pa'i ye shes kyi stobs dang / lhag mthong la mkhas pa
206a7(mdo sde): rnam par dag pa'i ye shes kyi stobs dang / rig pa dang rnam par grol ba rnam par dag pa'i ye shes kyi stobs dang / mi skye ba la bzod pa rnam par dag pa'i ye shes kyi stobs dang / mtshan nyid med par mtshan nyid gcig pa rnam par dag pa'i ye shes kyi stobs dang / don dam pa
206b1(mdo sde): dang kun rdzob rnam par dag pa'i ye shes kyi stobs dang / 'dun pa dang brtson 'grus tshad med pa rnam par dag pa'i ye shes kyi stobs te/ 'jam dpal byang chub sems dpa' chen po rnam par dag pa'i ye shes kyi stobs sum cu rtsa drug po de dag dang ldan na rab tu zhi ba rnam
206b2(mdo sde): par nges pa'i cho 'phrul gyi ting nge 'dzin 'di 'thob bo/ /'jam dpal yongs su brtag pa nye bar bzung ste/ byang chub sems dpa' gang la las 'jig rten gyi khams bcu'i rdul phra rab kyi rdul snyed kyi bskal par phyogs bcu'i 'jig rten gyi khams thams cad du 'jig rten gyi khams
206b3(mdo sde): re rer yang sangs rgyas dang byang chub sems dpa' dang bcas pa/ nyan thos dang rang sangs rgyas dang bcas pa gang gA'i klung gi bye ma snyed rnams la lha'i zas dang / lha'i ras bcos bu'i na bza' rnams phul ba dang / stong gsum gyi stong chen po'i 'jig rten gyi khams kyi rdul phra
206b4(mdo sde): rab kyi rdul snyed kyi 'jig rten gyi khams rnams nor bu rin po che dbang gi rgyal pos rab tu bkang ste/ dbul ba phul ba dang de bzhin gshegs pa re re'i phyir yang nor bu rin po che snang ba thams cad yang dag par bsags pa'i mchod rten tshad 'dzam bu'i gling tsam du yod pa/ srid pa'i
206b5(mdo sde): rtse mor thug pa/ nor bu rin po che glog gi sgron ma'i kha khyer gyis yongs su bskor ba nor bu rin po che dbang gi rgyal po'i dra ba bres pa/ rgyal mtshan dang ba dan sgreng ba/ tsan dan sbrul gyi snying po'i byug pas bskus pas/ 'jig rten gyi khams bcu'i rdul phra rab kyi rdul snyed dag
206b6(mdo sde): byas te/ mchod rten re re la yang sangs rgyas kyi zhing bcu'i rdul phra rab kyi rdul snyed kyis bskal par lha'i mchod pa mtshungs pa med par byas kyang byang chub sems dpa' gzhan gang gis dad pas ting nge 'dzin 'di la mos nas/ tha na dud 'gro'i skye gnas su song ba'i sems
206b7(mdo sde): can la zan chang gcig tsam byin na bsod nams mngon par 'du byed pa de la bsod nams mngon par 'du bya ba snga mas brgya'i char yang nye bar mi 'gro'o/ /stong gi cha dang brgya stong gi cha dang bye ba brgya'i cha dang bye ba stong gi cha dang / bye ba brgya stong gi cha dang dpe dang rgyur yang mi bzod do/ /
207a1(mdo sde): 'jam dpal byang chub sems dpa' gang la la ting nge 'dzin 'di la dad de/ phyogs bcu'i 'jig rten gyi khams thams cad kyi rdul phra rab kyi rdul snyed kyi sangs rgyas bcom ldan 'das rnams la bde bar sbyar ba thams cad kyi bsnyen bkur byas pa bas byang chub
207a2(mdo sde): sems dpa' gzhan gang ting nge 'dzin 'di la mchog tu 'jug na de de bas bsod nams ches grangs med par skyed do/ /'jam dpal byang chub sems dpa' gang la la zhig gis bskal pa khrir dkon mchog gsum la dbul ba phul ba bas byang chub sems dpa' gzhan gang gis rab tu zhi ba
207a3(mdo sde): rnam par nges pa'i cho 'phrul gyi ting nge 'dzin 'di'i ming thos te/ thos nas kyang tha na yud tsam zhig nyan 'dod par gyur na de de bas sangs rgyas kyi ye shes thob par byed pa'i bsod nams ches grangs med par skyed par 'gyur ro/ /de nas bcom ldan 'das kyis de'i tshe tshigs su bcad pa 'di
207a4(mdo sde): dag bka' stsal to/ /dran pa ldan zhing blo gros ldan/ /shes rab ldan pa mi 'jigs pa/ /de ni tshe rabs thams cad du/ /byang chub spyad pa spyod par 'gyur/ /sangs rgyas 'byung ba rab mdzes pa/ /skad cig gcig la mnyes byed na/ /gang dag ngas ni sngon bshad pa/ /mi khom
207a5(mdo sde): brgyad rnams rnam par spong / /gzugs dang kha dog phun sum tshogs/ /mtshan rnams kyis kyang legs par brgyan/ /mthu stobs dang yang rab tu ldan/ /le lo 'dod par yod mi 'gyur/ /skyid cing nor yang chen por 'gyur/ /bsod nams ldan zhing rdzu 'phrul che/ /'jig rten
207a6(mdo sde): snang byed mthong nas kyang / /phyi phyir zhing ni mchod pa byed/ /bdag med stong pa thos nas kyang / /de ni chos la mi rmongs te/ /chos rnams ji bzhin mkhas pa ni/ /dad pa myur du rab tu thob/ /rigs kyi mchog dang mod pa dang / /skyid pa dag tu skye bar 'gyur/ /sbyin pa'i
207a7(mdo sde): bdag po dpa' bor 'gyur/ /ser sna med cing lhug par gtong / /gang dag la la 'dzam gling du/ /khyad par 'phags pa mdzes par rigs/ /der ni brten pa skyes pa dang / /smad pa'i 'gro bar ma yin dang / /skye ba kun tu 'di lta bur/ /khyim bdag dbang cher
207b1(mdo sde): grags pa dang / /dpal dang gzi brjid 'phags pa yang / /tshul 'dir yi rang spyad par 'gyur/ /bram ze sA la che 'dra ba/ /tshul khrims ldan dang mang thos 'gyur/ /rgyal rigs sA la che 'dra ba/ /skyid cing nor yang chen por 'gyur/ /bsod nams mdzod kyis 'phags pa yi/ /
207b2(mdo sde): rgyal po rdzu 'phrul cher 'gyur te/ /rgya mtshor bcas dang rir bcas kyi/ /sa la chos kyi ston par 'gyur/ /rin chen bdun gyi dbang phyug che/ /'khor los sgyur ba rgyal dbang 'gyur/ /rgyal por gnas nas sangs rgyas la/ /phyi phyir bsti stang byed par 'gyur/ /shi 'phos nas ni
207b3(mdo sde): mtho ris 'gro/ /sangs rgyas bstan la dad par 'gyur/ /ri rab rtse mo'i dbang phyug po/ /lha yi dbang po brgya byin 'gyur/ /lha dbang 'thab bral rab tu 'gyur/ /de bzhin yongs su dga' ldan 'gyur/ /lha dbang rab tu 'phrul pa dang / /dbang byed 'jigs pa med par 'gyur/ /
207b4(mdo sde): tshul 'dir yi rang byas pa ni/ /tshangs pa'i 'jig rten tshangs pa'i mchog /mkhas pa lha rnams bye ba yis/ /mchod pa bya ba'i dbang phyug 'gyur/ /gang zhig mdo sde dkon mchog 'dir/ /phyi phyir rjes su yi rang na/ /sus kyang de yi yon tan mtha'/ /brjod par nus pa ma
207b5(mdo sde): yin no/ /byang chub tu ni sems bskyed na/ /bskal pa bye ba rnams su yang / /nam du'ang long theng mi 'gyur te/ /ston pa bla na med par 'gyur/ /rtswa shing ri dang sdong po dang / /'khri shing sman yang de bzhin te/ /me tog 'bras ldan ljon shing yang / /gang du 'gro bar 'dud par
207b6(mdo sde): 'gyur/ /mar me mdzad nas bzung nas su/ /brtul zhugs bzang po gang 'gro bar/ /phyogs bcu dag gi 'jig rten khams/ /mtha' yas 'od kyis snang bar byed/ /gang dag 'das pa'i bar de dang / /gang dag ma 'ongs shing rnams kyi/ /me tog 'bras bu lo ma
207b7(mdo sde): dag/ /de dag rnam par shes par nus/ /sangs rgyas bye ba phrag stong dang / /khrag khrig phrag brgya rnams kyis kyang / /de dag gi ni yon tan mtha'/ /brjod par nus pa ma yin no/ /byang chub sems dpa' gang dag ni/ /mdo 'di phyir zhing mos byed pa/ /de yi
208a1(mdo sde): bsngags pa'i phreng ba yi/ /mtha' ma brjod par mi nus so/ /mdo sde yon tan gang brjod pa/ /de dag thams cad de dang ldan/ /de bas rab tu lhag yod de/ /de yi yon tan mtha' thug med/ /mi gang de la dga' bar mi byed cing / /yod pa min dang
208a2(mdo sde): bsngags pa mi smra dang / /mi gang khros nas mi snyan smra ba 'am/ /yang na de la 'khrugs pa byed pa dag /sems can dmyal bar skye 'gyur te/ /lus ni chen por gyur nas su/ /de ni sdug bsngal myong 'gyur te/ /yid rab mi bde ma rung 'gyur/ /dpag tshad lnga brgya'i tshad
208a3(mdo sde): tsam du/ /de yi lus ni skye bar 'gyur/ /sdig pa'i las kyis rtag tu yang / /bye bas bskor nas za bar 'gyur/ /bskal pa dag ni du mar yang / /lus ni dpag tshad lnga brgyar 'gyur/ /de la mgo yang lnga brgya ste/ /de las nyung bar mi 'gyur ro/ /mgo rnams re re dag la yang / /lnga
208a4(mdo sde): brgya'i lce las mi nyung ste/ /lce gcig la yang thong gshol ni/ /lnga brgyar tshang ste mi nyung ba/ /'bar bas de la rmo byed de/ /skur 'debs sdig pa'i las kyis so/ /tshig rtsub dag ni smras pas na/ /shin tu tsha bar sreg par 'gyur/ /gang dag sdom par mi byed cing / /byang chub sems
208a5(mdo sde): dpa' gnod byed pa/ /de ni sems can dmyal skye ste/ /dud 'gro'i skye gnas 'gro bar 'gyur/ /tshul 'di spong bar byed pa ni/ /bskal pa bye ba stong rnams dang / /brgya dang khrag khrig rnams su yang / /mnar med par ni sdug bsngal rnyed/ /de nas shi 'phos rab gdug cing / /shin
208a6(mdo sde): tu mi bzad sbrul du 'gyur/ /bkres shing skom pas mngon gzir kyang / /shin tu mi bzad las rnams byed/ /bza' ba rnyed kyang sdig pa yis/ /nam yang tshim par mi 'gyur ro/ /gal te de nas shi 'phos nas/ /mi yi nang du skye na yang / /yid mi gzhungs shing dmus long 'gyur/ /
208a7(mdo sde): gnod par sems shing sdom pa med/ /nyes pa'i tshig rnams smras nas ni/ /'phags pa mnyes par mi byed pa/ /mi yi nang nas shi 'phos nas/ /slar yang ngan 'gror 'gro bar 'gyur/ /bskal pa bye ba stong rnams su/ /nam yang sangs rgyas mthong mi 'gyur/ /gang zhig
208b1(mdo sde): byang chub sems dpa' la/ /gnod par mi byed rab bsdams dang / /gang zhig chos dang ldan pa yi/ /chos smra de dag srung byed pa/ /ngan 'gro rnams ni kun spangs nas/ /brgya byin rdzu 'phrul chen por 'gyur/ /tshangs pa 'thab bral dga' ldan dang / /dbang byed par yang de 'gyur ro/ /
208b2(mdo sde): gal te mir ni gyur na yang / /rtag tu 'khor los sgyur bar 'gyur/ /tshong dpon dang ni khyim bdag 'gyur/ /rtag tu skyid cing nor cher 'gyur/ /ji ltar gang gA'i bye snyed kyi/ /bskal pa de snyed rtag tu yang / /'jigs med dran pa phun sum tshogs/ /bde dang ldan zhing gnod pa
208b3(mdo sde): med/ /tshe rabs tshe rabs phyi phyir zhing / /rtag tu sangs rgyas mchod par 'gyur/ /blo ldan gang zhig sangs rgyas la/ /bskal pa de snyed mchod pa bas/ /phyi dus chos ni 'jig pa na/ /gang dag mdo sde 'di 'dzin pa/ /chos gang 'jig rten mgon po yis/ /bstan pa'i mdo sde
208b4(mdo sde): 'di la des/ /nyin zhag gcig tu bzung ba yi/ /de ni bsod nams khyad par 'phags/ /phyogs bcu'i sangs rgyas gang bzhugs pa/ /de dag kun la mchod par 'gyur/ /mdo sde 'di 'dra 'dzin pa ni/ /gang dag ma 'ongs sangs rgyas dang / /'das pa'i sangs rgyas gang dag
208b5(mdo sde): dang / /de dag de yis mchod par 'gyur/ /'jam dpal byang chub sems dpa' gang la la zhig rab tu zhi ba rnam par nges pa'i cho 'phrul gyi ting nge 'dzin la mos pa'i byang chub sems dpa' la gnod sems dang / tha ba dang khro ba skyed dam/ 'dum par mi byed dam/ brnyas
208b6(mdo sde): thabs gang yang rung bas brnyas te/ ngan pa'i rigs su skyes pa zhe'am/ rnyed pa chung ba zhe'am/ yid gzhungs pa chung ba zhe'am/ shes rab chung ba zhes brnyas sam ci yang rung ste/ tshul khrims kyi yan lag nyams pa zhe'am/ mdog ngan pa zhe'am/ gzugs dang mi
208b7(mdo sde): ldan pa zhe'am/ gzi brjid chung ba zhes brnyas sam/ tha na yud tsam zhig khros te lta na yang de mi dge ba'i las des bskal pa bye ba grangs med pa tshang bar ngan song rnams su sreg par 'gyur ro/ /'jam dpal ngas ni ji ltar byang chub sems dpa' la khong khro ba'i sems
209a1(mdo sde): gcig bskyed pa las kha na ma tho ba che ba'i chos de lta bu gcig kyang ma mthong ngo / /'jam dpal rigs kyi bu'am/ rigs kyi bu mo gang la las stong gsum gyi stong chen po'i 'jig rten gyi khams kyi sems can thams cad la mtshon gyis btab bam/ dbyug
209a2(mdo sde): pas brdegs pa bas rigs kyi bu'am/ rigs kyi bu mo gzhan gang gis theg pa chen po la mos pa'i byang chub sems dpa' la tha na gnod sems sam/ tha ba'am/ zhe sdang gi sems gcig bskyed dam/ khros te brnyas pa'i sems bskyed na de de bas sdig pa ches mang du
209a3(mdo sde): skyed do/ /'jam dpal byang chub sems dpas byang chub sems dpa' la khong khro ba'i sems bskyed pa'am/ brnyas pa'i sems bskyed pa ji tsam pa de snyed kyi bskal par byang chub sems dpa' des sems can dmyal ba rnams su gnas par go cha bgo bar bya'o/ /'jam
209a4(mdo sde): dpal byang chub sems dpa' la skur pa btab pa ma gtogs par/ byang chub sems dpa' las gzhan gang gis kyang log par ltung bar byed mi nus so/ /'jam dpal 'di lta ste dper na nor bu rin po che rdo rje ni rdo rje nyid ma gtogs par shing ngam/ bong ba'am/ dbyug pa'am/
209a5(mdo sde): rdo ba'am/ mtshon chas gcag par mi nus so/ /'jam dpal de bzhin du byang chub sems dpa' yang byang chub sems dpa' la skur pa btab pa ma gtogs par las gzhan gyis log par ltung bar byed mi nus so/ /'jam dpal rigs kyi bu'am/ rigs kyi bu mo gang la
209a6(mdo sde): las lha'i bskal pa bye bar phyogs bcu'i 'jig rten gyi khams re rer 'khor bzhi la ci 'dod pa sbyin pa byin pa bas rigs kyi bu'am/ rigs kyi bu mo gang gzhan gyis/ 'thun par bya ba'i don du g.yos de bzhin gshegs pa ni rtag pa'o/ /de bzhin gshegs pa ni
209a7(mdo sde): g.yung drung ngo zhes tshig tu smra na yang de de bas ches bsod nams grangs med par skyed do/ /'jam dpal byang chub sems dpa' gang la las lha'i lo stong du dkon mchog gsum la ci dgos pa byin pa bas/ byang chub sems dpa' gang gzhan zhig tha na se gol
209b1(mdo sde): gtogs pa srid du 'du byed thams cad ni mi rtag pa'o/ /'du byed thams cad ni sdug bsngal ba'o/ /'du byed thams cad ni stong pa'o/ /'du byed thams cad ni bdag med pa'o/ /snyam du dpyod na de de bas bsod nams ches grangs med par skyed do/ /chos kyi rnam grangs 'di bshad
209b2(mdo sde): pa na lha'i bu brgyad stong ni byang chub tu sems bskyed do/ /dge slong ma lnga brgya ni theg pa gcig tu yang dag par 'du ba'i ting nge 'dzin thob bo/ /byang chub sems dpa' stong nyis brgya ni mi skye ba'i chos la bzod par gyur to/ /stong gsum gyi stong chen po'i 'jig rten gyi khams 'di yang
209b3(mdo sde): rnam pa drug tu rab tu g.yos so/ /chos kyi rnam grangs 'di dang bcom ldan 'das shAkya thub pa la mchod pa'i las kyi phyir steng gi bar snang las lha'i me tog ud pa la dang pad ma dang ku mu da dang pad ma dkar po rnams kyi char chen po yang rab tu bab bo/ /tsan dan sbrul gyi snying po'i
209b4(mdo sde): spos kyi char chen po yang mngon par rab tu bab bo/ /gos kyi char dang rin po che'i char dang rgyan gyi char chen po yang rab tu bab bo/ /'jig rten gyi khams grangs med brjod du med pa'i rdul phra rab kyi rdul snyed kyi byang chub sems dpa' sems dpa' chen po rnams kyis de'i tshe/ byang
209b5(mdo sde): chub sems dpa' sems dpa' chen po re res kyang phyogs bcu'i sangs rgyas kyi zhing gi rdul phra rab kyi rdul snyed kyi lag pa mngon par sprul te/ lag pa re res kyang lha'i 'jig rten gyi khams kyi tshad tsam grangs med bsam gyis mi khyab mtshungs pa med/ gzhal du med pa'i
209b6(mdo sde): gdugs kyi sprin dang / rgyal mtshan gyi sprin dang / ba dan gyi sprin dang / me tog gi sprin dang / tsan dan sbrul gyi snying po'i sprin dang / rgyan gyi sprin dang / seng ge'i rgyal mtshan zla ba'i sprin dang / nor bu rin po che snang ba thams cad bsags pa'i sprin dang / nor bu rin po che dbang
209b7(mdo sde): gi rgyal po'i sprin rnams kyis chos kyi rnam grangs 'di la mchod do/ /bcom ldan 'das shAkya thub pa la yang gtor cing mngon par gtor nas tshig 'di skad ces bcom ldan 'das legs par gsungs so/ /bde bar gshegs pas legs par gsungs te/ chos kyi rnam grangs 'di 'jig
210a1(mdo sde): rten du yun ring du gnas par gyur cig ces smras so/ /sangs rgyas kyi zhing brjod du med pa bye ba phrag bcu'i rdul phra rab kyi rdul snyed kyi lha'i bu bye ba khrag khrig brgya stong dang / lha'i bu mo bye ba khrag khrig brgya stong grangs med bsam gyis mi khyab/ gzhal du med brjod du
210a2(mdo sde): med pa rnams kyis kyang lha'i me tog man dA ra ba dang man dA ra ba chen po dang / many+dzu Sha ka dang yid dga' dang pa ru Sha ka dang ta ra Ni dang ba la la ki dang / ko ta ra Ni dang dri mchog dang d+ha nu ska ri de ba dang ud pal dang pad ma dang ku mu da dang pad ma dkar po dang / me tog 'khor lo dang
210a3(mdo sde): 'khor lo chen po la sogs pa lha'i me tog gi char chen po rab tu phab bo/ /lha'i gos dang gdugs dang rgyal mtshan dang ba dan gyi char rab tu phab bo/ /lha'i tsan dan sbrul gyi snying po'i char dang rin po che'i sprin gyi char dang rgyan gyi sprin gyi char rab tu phab bo/ /brgya byin dang tshangs pa
210a4(mdo sde): dang 'jig rten skyong ba bye ba khrag khrig brgya stong bgrang ba las shin tu 'das pa grangs med pas kyang chos kyi rnam grangs 'di la mchod pa'i las kyi phyir 'dzam bu'i gling gi tshad tsam gyi me tog gi sprin dang / gos kyi sprin dang rin po che'i sprin gyi char rab tu phab bo/ /de bzhin du klu
210a5(mdo sde): dang gnod sbyin dang dri za dang lha ma yin dang / nam mkha' lding dang mi 'am ci dang lto 'phye chen po bye ba khrag khrig brgya stong grangs med bsam gyis mi khyab gzhal du med/ tshad med pa dag gis kyang lha'i me tog gi char dang / spos dang gos dang rin po che'i char mngon par phab ste/
210a6(mdo sde): lha'i rol mo'i dbyangs sgra bsam gyis mi khyab pa byas nas tshig 'di skad ces bcom ldan 'das legs par gsungs so/ /bde bar gshegs pas legs par gsungs te/ kye ma'o bdag cag gis sngon ma thos pa'i chos kyi rnam grangs 'di thos so/ /kye ma'o chos kyi
210a7(mdo sde): rnam grangs 'di yun ring du gnas par gyur cig ces smras so/ /bcom ldan 'das kyis de skad ces bka' stsal nas/ 'jam dpal gzhon nur gyur pa dang / byang chub sems dpa' sems dpa' chen po tshad med grangs med pa dag dang / bzang skyong la sogs pa
210b1(mdo sde): dge bsnyen stong phrag dpag tu med pa dag dang / nyan thos chen po dag dang / lha dang klu dang gnod sbyin dang dri za dang lha ma yin dang nam mkha' lding dang mi'am ci dang lto 'phye chen po brgya phrag grangs med pa dag yi rangs te/ bcom ldan 'das kyis gsungs pa la mngon par
210b2(mdo sde): bstod do/ /'phags pa rab tu zhi ba rnam par nges pa'i cho 'phrul gyi ting nge 'dzin ces bya ba theg pa chen po'i mdo rdzogs so// //rgya gar gyi mkhan po dzi na mi tra dang dA na shI la dang / zhu chen gyi lo ts+tsha ba ban de ye shes sdes bsgyur cing zhus te/ skad gsar chad kyis
210b3(mdo sde): kyang bcos nas gtan la phab pa/ / // @##/ /rgya gar skad du/ Ar+ya mA yo pa ma sa mA d+hi nA ma ma hA yA na sU tra/ bod skad du/ 'phags pa sgyu ma lta bu'i ting nge 'dzin ces bya ba theg pa chen po'i
210b4(mdo sde): mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das grong khyer bA rA Na sI na drang srong lhung ba kyi nags na/ dgra bcom pa nyi khri'i dge slong gi
210b5(mdo sde): dge 'dun chen po dang / byang chub sems dpa' khri nyis stong la 'di lta ste/ byang chub sems dpa' sems dpa' chen po seng ge'i seng ge dang / seng ge'i blo gros dang / legs par gnas pa'i blo gros dang / dpe med blo gros dang / sa 'dzin dang / mes byin dang / chu
210b6(mdo sde): lha dang / dkon mchog 'byung gnas dang / phug sbas dang bzang skyong dang glog lha dang / rnam par snang byed dang / 'jam dpal gzhon nur gyur pa dang / ye shes 'byung gnas dang / brtson pa mi gtong dang / mthong ba don yod dang / byang chub sems dpa'
210b7(mdo sde): sems dpa' chen po byams pa la sogs pa khri nyis stong dang thabs cig tu bzhugs so/ /lha'i bu mtshams bzang dang legs par gnas pa'i blo gros la sogs pa thams cad kyang theg pa chen po la yang dag par zhugs pa nyi khri dang yang thabs cig go/ /de nas bcom
211a1(mdo sde): ldan 'das 'khor brgya stong du mas yongs su bskor cing mdun gyis bltas te chos ston to/ /de nas byang chub sems dpa' sems dpa' chen po pad ma'i dpal gyi snying po stan las langs te/ bla gos phrag pa gcig tu gzar nas pus mo g.yas pa'i lha nga sa la
211a2(mdo sde): btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das kyis bdag la skabs phye na/ bcom ldan 'das de bzhin gshegs pa dgra bcom pa yang
211a3(mdo sde): dag par rdzogs pa'i sangs rgyas la bdag phyogs 'ga' zhig zhu'o/ /de skad ces gsol nas/ bcom ldan 'das kyis byang chub sems dpa' sems dpa' chen po pad ma'i dpal gyi snying po la 'di skad ces bka' stsal to/ /pad ma'i dpal gyi snying po khyod la de bzhin gshegs pas
211a4(mdo sde): dris pa lung bstan pa'i phyir/ rtag tu skabs phyes pad ma'i dpal gyi snying po khyod de bzhin gshegs pa dgra bcom pa yang dag par rdzogs pa'i sangs rgyas la ci dang ci 'dod pa dris shig dang ngas dris pa de dang de'i lung bstan pas khyod kyi sems rangs par bya'o/ /de skad ces bka' stsal
211a5(mdo sde): nas/ bcom ldan 'das la byang chub sems dpa' sems dpa' chen po pad ma'i dpal gyi snying pos 'di skad ces gsol to/ /bcom ldan 'das ji ltar na byang chub sems dpa' sems dpa' chen po bla na med pa yang dag par rdzogs pa'i byang chub las phyir mi ldog pa dang mngon par
211a6(mdo sde): shes pa lnga dang ldan pa dang / sgyu ma lta bu'i ting nge 'dzin kyang 'thob cing / ting nge 'dzin de thob ma thag tu ji lta ji ltar sems can rnams kyi dge ba'i rtsa ba yongs su rdzogs par 'gyur ba de lta de ltar lus mngon par sprul nas sems can rnams kyi mos pa ji lta ba de bzhin du chos ston
211a7(mdo sde): pa dang / ci nas myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba lags/ de skad ces gsol nas/ bcom ldan 'das kyis byang chub sems dpa' sems dpa' chen po pad ma'i dpal gyi snying po la 'di skad ces bka'
211b1(mdo sde): stsal to/ /pad ma'i dpal gyi snying po legs so legs so/ /pad ma'i dpal gyi snying po khyod ni 'di ltar sngon gyi rgyal ba la lhag par bya ba byas pa/ dge ba'i rtsa ba bsags pa/ sangs rgyas bye ba khrag khrig brgya stong mang po la bsnyen bkur byas pa ste/ khyod 'di ltar sems
211b2(mdo sde): can thams cad la snying brtse ba dang / snying rje bar zhugs pas pad ma'i dpal gyi snying po khyod de bzhin gshegs pa dgra bcom pa yang dag par rdzogs pa'i sangs rgyas la don 'di 'dri bar sems pa ni legs so/ /pad ma'i dpal gyi snying po khyod de'i phyir legs par rab tu nyon la
211b3(mdo sde): yid la zung shig dang / ngas khyod la bshad do/ /byang chub sems dpa' sems dpa' chen po pad ma'i dpal gyi snying pos bcom ldan 'das la legs so zhes gsol nas/ bcom ldan 'das kyi ltar nyan pa dang / bcom ldan 'das kyis 'di skad ces bka' stsal to/ /pad
211b4(mdo sde): ma'i dpal gyi snying po chos gcig dang ldan na/ byang chub sems dpa' sems dpa' chen po bla na med pa yang dag par rdzogs pa'i byang chub las phyir mi ldog pa dang / mngon par shes pa lnga dang ldan pa dang / sgyu ma lta bu'i ting nge 'dzin kyang 'thob cing ting nge 'dzin de thob ma
211b5(mdo sde): thag tu ji lta ji ltar sems can rnams kyi dge ba'i rtsa ba yongs su rdzogs par 'gyur ba de lta de ltar lus mngon par sprul nas/ sems can rnams kyi mos pa ji lta ba de bzhin du chos ston pa dang / ci nas myur du bla na med pa yang dag par rdzogs pa'i byang chub mngon par
211b6(mdo sde): rdzogs par 'tshang rgya bar 'gyur ro/ /chos gcig po gang zhe na/ pad ma'i dpal gyi snying po 'di la byang chub sems dpa' khams gsum pa thams cad la mi gnas pa yin te/ nang ngam phyi rol la gnas par mi byed do/ /de gnas pa med pas yang dag pa mthong bar 'gyur
211b7(mdo sde): ro/ /yang dag pa mthong bas yang dag pa la sbyor bar 'gyur ro/ /yang dag pa la sbyor bas ci la yang blo thogs par mi 'gyur ro/ /de blo thogs pa med pas yang dag pa'i bya ba la spyod do/ /yang dag pa'i bya ba la spyod pa de gang zhe na/ 'di lta ste/ chos thams cad
212a1(mdo sde): ni rten cing 'brel par 'byung ba ste/ chos gang yang ther zug tu gnas pa ma yin no/ /chos thams cad ni rkyen las 'byung ba ste/ rkyen med par 'byung ba'i chos ni gang yang med do/ /chos gang rten cing 'brel par 'byung ba de ni ma skyes pa'o/ /de ltar
212a2(mdo sde): na chos thams cad ni skye ba med pa ste/ chos thams cad ma skyes par rtogs par gyur pa de ni byang chub sems dpa'i lam la 'jug pa rtogs pa 'thob bo/ /'di ltar sems can thams cad la phan pa'i dngos po dang / snying rje'i sems kyi rjes su 'jug pa rab tu 'thob
212a3(mdo sde): bo/ /de de ltar mos pas chos thams cad sgyu ma lta bur rab tu shes so/ /chos thams cad ni yongs su brtags pas sprul pa ste/ yongs su brtags pa de yang shin tu stong pa'o/ /chos thams cad stong par rtogs pa de ni sgyu ma lta bu'i ting nge 'dzin 'thob ste/ ting nge
212a4(mdo sde): 'dzin de thob ma thag tu ji lta ji ltar sems can rnams dge ba'i rtsa ba yongs su rdzogs par 'gyur ba de lta de ltar lus mngon par sprul nas sems can rnams kyi mos pa ji lta ba de bzhin du chos ston pa dang / ci nas myur du bla na med pa yang dag par rdzogs pa'i byang
212a5(mdo sde): chub mngon par rdzogs par 'tshang rgya bar 'gyur ro/ /de skad ces bka' stsal nas/ bcom ldan 'das la byang chub sems dpa' sems dpa' chen po pad ma'i dpal gyi snying pos 'di skad ces gsol to/ /bcom ldan 'das byang chub sems dpa' sems dpa' chen po sgyu ma
212a6(mdo sde): lta bu'i ting nge 'dzin 'di thob pa gang la la dag 'khor 'dir 'dus pa lta mchis sam/ bcom ldan 'das kyis bka' stsal pa/ pad ma'i dpal gyi snying po 'khor 'di na bsams bzhin du go cha bgos pa gang dag sgyu ma lta bu'i ting nge 'dzin 'di thob pa skyes bu dam pa drug cu yod de/
212a7(mdo sde): byang chub sems dpa' sems dpa' chen po byams pa dang / 'jam dpal gzhon nur gyur pa la sogs pa skyes bu dam pa drug cu po dag sgyu ma lta bu'i ting nge 'dzin 'di thob pa yin no/ /gsol pa/ bcom ldan 'das skyes bu dam pa 'di dag gis 'jig rten gyi khams 'di nyid du
212b1(mdo sde): sgyu ma lta bu'i ting nge 'dzin 'di thob pa lags sam/ 'on te 'jig rten gyi khams gzhan dag na yang gang dag sgyu ma lta bu'i ting nge 'dzin 'di thob pa'i skyes bu dam pa dag kyang mchis/ bcom ldan 'das kyis bka' stsal pa/ pad ma'i dpal gyi snying po sangs rgyas kyi zhing 'di
212b2(mdo sde): nas nub kyi phyogs cha logs su sangs rgyas kyi zhing bye ba brgya stong 'das pa na 'jig rten gyi khams bde ba can zhes bya ba yod de/ de na de bzhin gshegs pa dgra bcom pa yang dag par rdzogs pa'i sangs rgyas 'od dpag med ces bya ba da ltar bzhugs te 'tsho zhing gzhes la
212b3(mdo sde): chos kyang ston to/ /sangs rgyas kyi zhing de na byang chub sems dpa' sems dpa' chen po spyan ras gzigs dbang phyug ces bya ba dang / byang chub sems dpa' sems dpa' chen po mthu chen thob ces bya ba dang gnyis ting nge 'dzin 'di thob pa yin te/ pad ma'i dpal gyi snying po skyes
212b4(mdo sde): bu dam pa de gnyis las byang chub sems dpa' sems dpa' chen po gang gzhan dag nub bdun du 'dri ba'i lan nyan pa de dag sgyu ma lta bu'i ting nge 'dzin thob bo/ /de skad ces bka' stsal pa dang / bcom ldan 'das la byang chub sems dpa' sems dpa' chen po pad ma'i
212b5(mdo sde): dpal gyi snying pos 'di skad ces gsol to/ /bcom ldan 'das sangs rgyas kyi zhing de na sgyu ma lta bu'i ting nge 'dzin thob pa'i byang chub sems dpa' sems dpa' chen po ni mang du mchis so/ /de ci'i slad du zhe na/ bcom ldan 'das 'di ltar sangs rgyas kyi zhing der skyes pa'i
212b6(mdo sde): byang chub sems dpa' sems dpa' chen po de dag ni sgrim mi 'tshal bar skyes bu dam pa de gnyis las chos 'dri ba'i lan nyan pa'i slad du'o/ /bcom ldan 'das kyis bka' stsal pa/ pad ma'i dpal gyi snying po ji skad zer ba de de bzhin te/ de na byang chub sems dpa' sems
212b7(mdo sde): dpa' chen po gang dag sgyu ma lta bu'i ting nge 'dzin la gnas pa dag ni tshad med grangs med do/ /de skad ces bka' stsal nas/ bcom ldan 'das la byang chub sems dpa' sems dpa' chen po pad ma'i dpal gyi snying pos 'di skad ces gsol to/ /bcom ldan 'das
213a1(mdo sde): de bzhin gshegs pa dgra bcom pa yang dag par rdzogs pa'i sangs rgyas kyis ji lta bu'i sems kyi mtshan ma bstan pas/ skyes bu dam pa de gnyis 'jig rten gyi khams mi mjed 'dir mchi bar 'gyur ba dang / bde ba can gyi 'jig rten gyi khams de dang de bzhin
213a2(mdo sde): gshegs pa dgra bcom pa yang dag par rdzogs pa'i sangs rgyas 'od dpag med de yang 'jig rten gyi khams 'di na gda' bar 'gyur ba de lta bu'i rdzu 'phrul mngon par 'du mdzad pa legs par mdzad du gsol/ de ci'i slad du zhe na/ bcom ldan 'das skyes bu dam pa de gnyis
213a3(mdo sde): sangs rgyas kyi zhing 'dir mchis na/ byang chub sems dpa'i theg pa pa'i rigs kyi bu dang / rigs kyi bu mo rnams kyang dge ba'i rtsa ba yongs su rdzogs par 'gyur/ skyes bu dam pa de gnyis las chos 'dri ba'i lan thos pas/ sgyu ma lta bu'i ting nge 'dzin kyang thob par
213a4(mdo sde): 'gyur/ sangs rgyas kyi zhing 'di nas 'jig rten gyi khams bde ba can de dang de bzhin gshegs pa dgra bcom pa yang dag par rdzogs pa'i sangs rgyas 'od dpag med de yang mthong ste/ mthong nas kyang rigs kyi bu'am rigs kyi bu mo dag bla na med pa yang dag par rdzogs pa'i
213a5(mdo sde): byang chub tu sems bskyed nas/ sangs rgyas kyi zhing der skye bar smon lam 'debs pa dang / der skyes ma thag tu bla na med pa yang dag par rdzogs pa'i byang chub las phyir mi ldog par 'gyur ba'i slad du'o/ /de nas bcom ldan 'das kyis byang chub sems dpa' sems dpa' chen
213a6(mdo sde): po pad ma'i dpal gyi snying pos gsol ba btab par mkhyen nas/ mdzod spu nas 'od rab tu bkye ste/ 'od des stong gsum gyi stong chen po'i 'jig rten gyi khams 'di gser gyi kha dog gi snang ba chen pos khyab par gyur to/ /stong gsum gyi stong chen po'i 'jig rten gyi khams
213a7(mdo sde): 'di na/ ri'i tshogs dang shing ljon pa dang ri'i rgyal po ri rab dang / ri btang bzung dang btang bzung chen po dang khor yug dang khor yug chen po gang dag yod pa dang / gang dag 'jig rten gyi bar gyi mun pa mun nag de dag thams cad kyang gser gyi kha dog gi snang ba des khyab
213b1(mdo sde): par gyur to/ /nyi ma dang zla ba 'di ltar rdzu 'phrul che ba/ 'di ltar mthu che ba/ 'di ltar dbang che bar grags pa 'di dag kyang mig gi dbang po la snang bar ma gyur to/ /nub phyogs logs su sangs rgyas kyi zhing bye ba brgya stong las thal nas/ 'jig rten gyi khams bde ba can
213b2(mdo sde): de thams cad gser gyi kha dog gi snang ba chen pos khyab par gyur to/ /de nas 'od de bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med kyi zhabs la phyag 'tshal te/ lan bdun bskor ba byas nas/ bcom ldan 'das
213b3(mdo sde): de'i spyan sngar mi snang bar gyur to/ /de nas gang dag 'jig rten gyi khams bde ba can der skyes pa'i sems can rnams dang / byang chub sems dpa' rnams dang nyan thos chen po de dag gis kyang 'jig rten gyi khams mi mjed 'dir mthong zhing de bzhin gshegs pa dgra bcom pa
213b4(mdo sde): yang dag par rdzogs pa'i sangs rgyas shAkya thub pa byang chub sems dpa'i tshogs kyis yongs su bskor cing nyan thos kyi dge 'dun gyis bltas pa de yang mthong ste/ dper na skyu ru ra'i 'bras bu lag mthil du bzhag pa ltar mthong nas/ de dag dga' ba dang mchog tu dga'
213b5(mdo sde): ba rgya cher skyes te/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la phyag 'tshal lo zhes tshig de skad kyang brjod do/ /'jig rten gyi khams mi mjed 'dir de bzhin gshegs pa dgra bcom pa yang dag par rdzogs
213b6(mdo sde): pa'i sangs rgyas shAkya thub pa'i 'khor gyi dkyil 'khor du gang dag 'dus pa dge slong dang dge slong ma dang dge bsnyen dang dge bsnyen ma dang / lha dang klu dang gnod sbyin dang dri za dang lha ma yin dang nam mkha' lding dang / mi'am ci dang lto 'phye chen po dang mi dang / mi ma yin
213b7(mdo sde): pa dang / brgya byin dang tshangs pa dang 'jig rten skyong ba dang / byang chub sems dpa' 'dus pa de dag gis kyang 'jig rten gyi khams bde ba can de dang de bzhin gshegs pa dgra bcom pa yang dag par rdzogs pa'i sangs rgyas 'od dpag med byang chub sems dpa'i
214a1(mdo sde): tshogs kyis yongs su bskor cing nyan thos kyi dge 'dun gyis mdun gyis bltas te/ ri'i rgyal po bzhin du 'bar ba de dang thams cad dang ldan pa'i sangs rgyas kyi zhing de yang sa ler mthong ste/ 'di lta ste dper na/ skyes bu mig dang ldan pas/ 'dom gang tsam
214a2(mdo sde): gyi phyogs na skyes bu cig shos kyi bzhin gyi dkyil 'khor sgrim mi dgos par mthong ba de bzhin du/ 'jig rten gyi khams 'di dang sangs rgyas kyi zhing 'di nas de bzhin gshegs pa dgra bcom pa yang dag par rdzogs pa'i sangs rgyas 'od dpag tu med pa mthong ngo / /'jig rten gyi
214a3(mdo sde): khams bde ba can yon tan bye ba khrag khrig brgya stong du mas gang ba yon tan gyi bkod pa chen po dang ldan pa de yang snang ngo / /mthong nas kyang dga' ba dang mchog tu dga' ba rgya chen po skyes te/ bcom ldan 'das de bzhin gshegs pa dgra bcom pa yang dag par rdzogs pa'i sangs
214a4(mdo sde): rgyas 'od dpag med la phyag 'tshal lo zhes tshig de skad kyang brjod do/ /sangs rgyas kyi zhing yang dag par bstan par mdzad pa na sangs rgyas kyi zhing 'di na sngon sems ma bskyed pa'i srog chags brgyad khri bzhi stong bla na med pa yang dag par rdzogs pa'i byang chub tu sems skyes so/ /
214a5(mdo sde): 'jig rten gyi khams bde ba can du skye bar 'gyur ba dang / bla na med pa yang dag par rdzogs pa'i byang chub tu yang dge ba'i rtsa ba yongs su bsngo'o/ /'jig rten gyi khams bde ba can de na byang chub sems dpa' sems dpa' chen po dang nyan thos chen po gang dag 'khod pa de dag gis/
214a6(mdo sde): 'jig rten gyi khams mi mjed 'di mthong nas/ ngo mtshar du gyur te/ thal mo sbyar nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la phyag 'tshal zhing tshig 'di skad ces bcom ldan 'das de bzhin gshegs pa dgra
214a7(mdo sde): bcom pa yang dag par rdzogs pa'i sangs rgyas shAkya thub pa la phyag 'tshal lo zhes kyang brjod do/ /byang chub sems dpa' sems dpa' chen po dang nyan thos chen po de dag gis tshig de brjod ma thag tu de'i tshe/ thams cad dang ldan pa'i 'jig rten gyi khams de rnam pa drug tu
214b1(mdo sde): 'gul/ rab tu 'gul/ kun tu rab tu 'gul/ g.yos rab tu g.yos/ kun tu rab tu g.yos/ ldeg rab tu ldeg /kun tu rab tu ldeg /'ur 'ur/ rab tu 'ur 'ur/ kun tu rab tu 'ur 'ur/ 'khrugs rab tu 'khrugs/ kun tu rab tu 'khrugs/ chem chem/ rab tu
214b2(mdo sde): chem chem/ kun tu rab tu chem chem mo/ /de nas byang chub sems dpa' sems dpa' chen po spyan ras gzigs dbang phyug dang / byang chub sems dpa' sems dpa' chen po mthu chen thob/ bcom ldan 'das de bzhin gshegs pa dgra bcom pa yang dag par rdzogs pa'i sangs
214b3(mdo sde): rgyas 'od dpag med ga la ba der dong ste phyin nas/ bcom ldan 'das kyi zhabs la mgo bos phyag 'tshal te/ zhe sa dang bcas par phyogs gcig tu 'khod do/ /skyes bu dam pa de gnyis phyogs gcig tu 'khod nas/ bcom ldan 'das la 'di skad ces gsol to/ /bcom ldan 'das
214b4(mdo sde): de bzhin gshegs pa dgra bcom pa yang dag par rdzogs pa'i sangs rgyas shAkya thub pa de mthu brtan pa brnyes pa ni/ bcom ldan 'das ngo mtshar to/ /bde bar gshegs pa ngo mtshar to/ /de ci'i slad du zhe na/ bcom ldan 'das 'di ltar/ bcom ldan 'das de bzhin gshegs
214b5(mdo sde): pa dgra bcom pa yang dag par rdzogs pa'i sangs rgyas shAkya thub pa de'i mtshan brjod pa tsam gyis sems pa ma mchis pa'i dog sa 'di yang rnam pa drug tu g.yos pa'i snyad du'o/ /de skad ces gsol pa dang / de bzhin gshegs pa 'od dpag med kyis skyes bu dam pa de gnyis
214b6(mdo sde): la 'di skad ces bka' stsal to/ /rigs kyi bu dag sangs rgyas kyi zhing 'di na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i mtshan brjod par ma zad kyi/ sangs rgyas kyi zhing gzhan du ma dag na yang bcom ldan
214b7(mdo sde): 'das de'i mtshan yongs su brjod do/ /sangs rgyas kyi zhing de dag thams cad kyang 'od des reg pas rnam pa drug tu rab tu g.yos so/ /sangs rgyas kyi zhing de dag na sems can tshad med grangs med pa dag de bzhin gshegs pa shAkya thub pa'i mtshan thos nas/ dge ba'i rtsa ba
215a1(mdo sde): yongs su rdzogs par 'gyur/ bla na med pa yang dag par rdzogs pa'i byang chub las phyir mi ldog par gyur to/ /de nas byang chub sems dpa'i 'khor de las byang chub sems dpa' bye ba phrag bzhi bcu bcom ldan 'das de bzhin gshegs pa shAkya thub pa'i mtshan
215a2(mdo sde): thos so/ /thos nas kyang de dag thams cad 'dus nas mgrin gcig tu dge ba'i rtsa ba rnams bla na med pa yang dag par rdzogs pa'i byang chub tu yongs su bsngo'o/ /de dag kyang bcom ldan 'das kyis bla na med pa yang dag par rdzogs pa'i byang chub las phyir mi ldog par lung bstan
215a3(mdo sde): to/ /de nas de bzhin gshegs pa dgra bcom pa yang dag par rdzogs pa'i sangs rgyas 'od dpag med de la/ byang chub sems dpa' sems dpa' chen po spyan ras gzigs dbang phyug dang / byang chub sems dpa' sems dpa' chen po mthu chen thob kyis 'di skad ces
215a4(mdo sde): gsol to/ /bcom ldan 'das de bzhin gshegs pa shAkya thub pa des sngon ma mthong ma thos pa'i 'od 'di btang ba rgyu ma mchis rkyen ma mchis par ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas 'di ltar
215a5(mdo sde): yid du mchi ba dang / 'di ltar blta na sdug pa'i 'od mi gtong na gang gi slad du bcom ldan 'das de bzhin gshegs pa shAkya thub pa des 'di ltar yid du mchi ba dang / 'di ltar blta na sdug pa'i 'od bkye ba 'di'i rgyu ni gang lags rkyen ni ci lags/ de skad ces gsol pa dang /
215a6(mdo sde): de bzhin gshegs pa 'od dpag med kyis skyes bu dam pa de gnyis la 'di skad ces bka' stsal to/ /rigs kyi bu dag ji skad smras pa de de bzhin te/ rgyu med rkyen med par bcom ldan 'das des 'di ltar yid du 'ong ba dang / 'di ltar blta na sdug pa'i 'od mi bkye'o/ /de ci'i
215a7(mdo sde): phyir zhe na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de deng byang chub sems dpa' 'jug pa zhes bya ba'i ting nge 'dzin rin po che bsgrub pa'i chos kyi rnam grangs ston par 'gyur te/ de'i phyir bcom ldan 'das
215b1(mdo sde): shAkya thub pa des chos bstan pa de'i snga ltas su 'di ltar yid du 'ong ba dang / 'di ltar blta na sdug pa'i 'od 'di bkye'o/ /de nas de bzhin gshegs pa dgra bcom pa yang dag par rdzogs pa'i sangs rgyas 'od dpag med de la byang chub sems dpa' sems dpa' chen po spyan ras gzigs
215b2(mdo sde): dbang phyug dang / byang chub sems dpa' sems dpa' chen po mthu chen thob kyis 'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la blta ba dang / phyag bgyi ba dang mchod pa dang bsnyen bkur
215b3(mdo sde): bgyi ba dang chos bstan pa de yang mnyan pa'i slad du/ bcom ldan 'das bdag cag 'jig rten gyi khams mi mjed der mchi'o/ /bka' stsal pa/ rigs kyi bu dag bcom ldan 'das de bzhin gshegs pa shAkya thub pa de khyod nyid las brtsams te/ chos ston par 'gyur gyis de'i
215b4(mdo sde): dus la dbab par shes pa/ khyed deng shig ces skabs phye bas de nas byang chub sems dpa' sems dpa' chen po spyan ras gzigs dbang phyug dang / byang chub sems dpa' sems dpa' chen po mthu chen thob kyis/ bcom ldan 'das de bzhin gshegs pa 'od dpag med de'i nyin
215b5(mdo sde): 'khor na 'khod pa'i byang chub sems dpa' bye ba phrag bzhi bcu po rnams la smras pa/ rigs kyi bu dag tshur shog /khyed kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la blta ba dang / phyag bya ba dang mchod pa dang
215b6(mdo sde): bsnyen bkur bya ba dang / chos bstan pa de yang mnyan pa'i phyir 'jig rten gyi khams mi mjed der 'dong ngo / /de ci'i phyir zhe na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa ni sangs rgyas kyi zhing yongs su dag pa
215b7(mdo sde): gzhan dang gzhan dag na yod pa spangs nas/ smon lam dang thugs rje chen pos sangs rgyas kyi zhing nyon mongs pa can der byung ste/ sems can dman pa la mos pa 'dod chags kyi shas che ba/ zhe sdang gi shas che ba/ gti mug gi shas che ba rnams kyi nang du/ bla na med pa yang
216a1(mdo sde): dag par rdzogs pa'i byang chub mngon par rdzogs par sangs rgyas pa ni dka' ba mdzad pa'i phyir ro/ /skyes bu dam pa de gnyis kyis/ tshig 'di smras ma thag tu 'jig rten gyi khams bde ba can de'i byang chub sems dpa' sems dpa' chen po de dag thams cad
216a2(mdo sde): lhan cig 'dus nas/ mgrin gcig tu tshig smras pa/ bcom ldan 'das sems can gang dag gis bcom ldan 'das de bzhin gshegs pa shAkya thub pa de'i mtshan thos pa de dag kyang rnyed pa legs par rnyed pa lags na/ gang dag gis sha'i mig gis de mngon sum du mthong
216a3(mdo sde): la mthong nas kyang dad pa rnyed pa dag lta smos kyang ci 'tshal/ bcom ldan 'das bdag cag kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la blta ba dang / phyag bgyi ba dang bsnyen bkur bgyi ba dang / chos
216a4(mdo sde): bstan pa de yang mnyan pa'i slad du 'jig rten gyi khams mi mjed der mchi'o/ /bcom ldan 'das kyis bka' stsal pa/ rigs kyi bu dag khyed de'i dus la dbab par shes na deng shig /de nas byang chub sems dpa' sems dpa' chen po spyan ras gzigs dbang phyug dang /
216a5(mdo sde): byang chub sems dpa' sems dpa' chen po mthu chen thob/ byang chub sems dpa' bye ba phrag brgyad cu rtsa bzhis yongs su bskor te/ mdun du bdar nas/ 'jig rten gyi khams bde ba can de nas dong ngo / /de nas de'i tshe ji lta bu'i rdzu 'phrul mngon par 'du bya ba mngon
216a6(mdo sde): par 'du byas pas/ byang chub sems dpa' bye ba phrag brgyad cu rtsa bzhi po de dag thams cad re re la yang khang pa brtsegs pa bye ba phrag brgyad cu rtsa bzhi sprul pa de lta bu'i rdzu 'phrul mngon par 'du bya ba mngon par 'du byas so/ /khang pa brtsegs pa de dag kyang gru bzhi lham
216a7(mdo sde): pa ka ba bzhi zug pa/ cha mnyam par legs par rnam par phye ba legs par zin pa sha stag go/ /khang pa brtsegs pa re re yang 'phang du ni dpag tshad bcu gnyis/ rgyar ni dpag tshad brgyad do/ /khang pa brtsegs pa dag gser las byas pa dag kyang yod/ dngul
216b1(mdo sde): las byas pa dag kyang yod/ bai dUr+ya las byas pa dag kyang yod/ shel las byas pa dag kyang yod/ mu tig dmar po dang rdo'i snying po dang / spug las byas pa dag kyang yod do/ /rin po che gser dang dngul dang sna gnyis pa dag kyang yod/ rin po che gser dang dngul
216b2(mdo sde): dang bai dUr+ya dang sna gsum pa dag kyang yod/ rin po che gser dang dngul dang bai dUr+ya dang shel dang sna bzhi pa dag kyang yod/ rin po che gser dang dngul dang bai dUr+ya dang shel dang mu tig dmar po dang sna lnga pa'i khang pa brtsegs pa dag kyang yod/ rin po che gser dang dngul dang bai dUr+ya dang
216b3(mdo sde): shel dang mu tig dmar po dang spug dang sna drug pa'i khang pa brtsegs pa dag kyang yod/ rin po che gser dang dngul dang bai dUr+ya dang shel dang mu tig dmar po dang spug dang rdo'i snying po dang sna bdun pa'i khang pa brtsegs pa dag kyang yod/ tsan dan dmar po las byas pa'i khang pa
216b4(mdo sde): brtsegs pa dag kyang yod/ tsan dan sbrul gyi snying po las byas pa dag kyang yod/ a ka ru dang tsan dan las byas pa dag kyang yod/ a ga ru nag po dang tsan dan las byas pa dag kyang yod/ tsan dan thams cad las byas pa'i khang pa brtsegs pa dag kyang yod/ me tog
216b5(mdo sde): ud pa la dang pad ma dang ku mu da dang pad ma dkar po las byas pa'i khang pa brtsegs pa dag kyang yod/ sna ma'i me tog dang bar sha ka dang tsam pa ka dang / skya snar dang a ti mug ta ka dang ta ra ni dang go ta ra ni las byas pa'i khang pa brtsegs pa dag kyang yod/ me tog da nu ska
216b6(mdo sde): ri las byas pa'i khang pa brtsegs pa dag kyang yod/ me tog man dA ra dang man dA ra chen po las byas pa'i khang pa brtsegs pa dag kyang yod/ me tog pa ru Sha ka dang pa ru Sha ka chen po dang many+dzu Sha ka dang many+dzu Sha ka chen po dang / mdog mdzes dang mdog mdzes chen po dang / me
216b7(mdo sde): tog 'khor lo dang 'khor lo chen po dang kun tu 'khor lo dang / shin tu mdzes pa'i 'khor lo dang me tog zla ba dang zla ba chen po dang / shin tu mdzes pa'i zla ba dang zla ba mchog dang / s+tha la dang s+tha la chen po dang / shin tu mdzes pa'i s+tha la las byas pa'i khang pa brtsegs pa
217a1(mdo sde): dag kyang yod/ me tog thams cad las byas pa'i khang pa brtsegs pa dag kyang yod/ kha dog du ma pa kha dog sna tshogs kha dog brgya stong du ma pa bkra ba/ blta na sdug pa yongs su dag pa/ 'od gsal ba dag kyang yod do/ /khang pa brtsegs pa re rer yang
217a2(mdo sde): lha'i bu mo brgyad khri bzhi stong mngon par sprul te/ de na lha'i bu mo kha cig gi lag na dung dang rnga bo che dang rdza rnga dang khar rnga dang pi bang rgyud gcig pa dang / glu dbyangs sgra snyan pa dang gling bu dang rgyud can pi bang dang pi bang rgyud gsum pa rnams thogs te/ sil snyan dang glu dbyangs dang
217a3(mdo sde): rol mo'i sgra skad rnam pa mang po de lta bu len cing 'khod do/ /lha'i bu mo kha cig ni tsan dan dmar po'i phye ma'i phur ma thogs shing 'khod do/ /lha'i bu mo kha cig ni tsan dan sbrul gyi snying po'i phye ma'i phur ma thogs shing 'khod do/ /lha'i bu mo kha cig ni a ga ru dang tsan dan gyi phye ma'i
217a4(mdo sde): phur ma thogs shing 'khod do/ /lha'i bu mo kha cig ni a ga ru nag po dang tsan dan gyi phye ma'i phur ma thogs shing 'khod do/ /lha'i bu mo kha cig ni tsan dan thams cad kyi phye ma'i phur ma thogs shing 'khod do/ /lha'i bu mo kha cig ni ud pa la dang pad ma dang ku mu da dang pad ma dkar
217a5(mdo sde): po'i me tog gi phye ma'i phur ma thogs shing 'khod do/ /lha'i bu mo kha cig ni me tog man dA ra dang man dA ra chen po dang pa ru Sha ka dang pa ru Sha ka chen po dang many+dzu Sha ka dang many+dzu Sha ka chen po dang / me tog mdog mdzes dang mdog mdzes chen po dang / me tog 'khor lo dang 'khor lo chen
217a6(mdo sde): po dang / kun tu 'khor lo dang shin tu mdzes pa'i 'khor lo dang / me tog zla ba dang zla ba chen po dang / shin tu mdzes pa'i zla ba dang zla ba mchog dang / s+tha la dang s+tha la chen po dang shin tu mdzes pa'i s+tha la'i me tog gi phye ma'i phur ma thogs shing 'khod do/ /lha'i bu mo kha cig ni
217a7(mdo sde): me tog thams cad dang bdug pa dang spos dang me tog phreng dang byug pa dang phye ma'i phur ma thogs shing 'khod do/ /khang pa brtsegs pa re rer yang bkod pa chen po'i seng ge'i khri la skyes bu chen po'i mtshan sum cu rtsa gnyis kyis sku legs par brgyan pa'i de bzhin gshegs
217b1(mdo sde): pa'i sku mngon par sprul to/ /khang pa brtsegs pa re rer yang mu tig dkar po dang mu tig dmar po dang mu tig mthon ka'i mu tig gi phreng ba brgyad khri bzhi stong mngon par sprul to/ /khang pa brtsegs pa re rer yang lha'i ras bcos bu'i rgyal mtshan gser gyi dril bu g.yer ka'i dra bas
217b2(mdo sde): g.yogs pa brgyad khri bzhi stong mngon par sprul to/ /khang pa brtsegs pa re rer yang spos kyi phur ma brgyad khri bzhi stong mngon par sprul to/ /khang pa brtsegs pa re rer yang gdugs kha dog du ma pa kha dog sna tshogs pa/ kha dog brgya stong du ma bkra ba/ blta na sdug pa/
217b3(mdo sde): legs par las su byas pa/ dbyibs shin tu legs pa brgyad khri bzhi stong mngon par sprul to/ /khang pa brtsegs pa re rer yang shing ta la'i phreng ba brgyad khri bzhi stong mngon par sprul to/ /khang pa brtsegs pa re rer yang rin po che'i shing ljon pa brgyad khri bzhi stong mngon par
217b4(mdo sde): sprul to/ /khang pa brtsegs pa re rer yang dril bu g.yer ka'i dra ba gang dag rlung gis bskyod pa na 'di lta bu'i sgra dag 'byung ba 'di lta ste dper na/ lha'i sil snyan yan lag bye ba brgya stong dang ldan pa mkhas pa dag gis legs par blangs nas sgra 'byung ba de bzhin du dril bu g.yer ka'i dra ba
217b5(mdo sde): de dag kyang rlung gis bskyod na sgra snyan pa yid du 'ong ba dag 'byung ba brgyad khri bzhi stong mngon par sprul to/ /khang pa brtsegs pa re rer yang rdzing bu gzhi gser gyi bye ma bdal ba/ bai dUr+ya dang shel gyis spras pa/ rin po che sna bdun gyi kha khyer gyis bskor ba/ me tog ud
217b6(mdo sde): pa la dang pad ma dang ku mu da dang pad ma dkar pos gang ba/ ngur pa sgra 'byin pa/ yan lag brgyad dang ldan pa'i chus gang ba/ bya rog gis btung du rung bar mu dang kha da chad du gang ba dag sprul to/ /khang pa brtsegs pa re rer yang rin po che'i shing ljon pa'i phreng ba rim pa
217b7(mdo sde): bdun gyis bskor to/ /rin po che'i skud pa brgyad khri bzhi stong gis kun nas dkris so/ /rin po che'i khang pa brtsegs pa re re'i 'od kyis kyang dpag tshad brgyad khri bzhi stong du snang bar gyur to/ /de bzhin du khang pa brtsegs pa thams cad kyi bkod pa dag so sor byas so/ /
218a1(mdo sde): de nas byang chub sems dpa' sems dpa' chen po spyan ras gzigs dbang phyug dang / byang chub sems dpa' sems dpa' chen po mthu chen thob kyis/ byang chub sems dpa' sems dpa' chen po de dag gi khang pa brtsegs pa bkod pa ji snyed yod pa/ khang pa
218a2(mdo sde): brtsegs pa de dag thams cad kyi nang na bkod pa chen po gang dag yod pa de dag thams cad khang pa brtsegs pa re rer mngon par sprul to/ /snga ma bzhin du sbyar te/ khang pa brtsegs pa re rer yang de ltar bkod pa rnams mngon par sprul nas/ bkod pa de lta bu des byang chub
218a3(mdo sde): sems dpa' bye ba phrag brgyad khri bzhi stong dang lhan cig tu 'di lta ste dper na/ skyes bu stobs dang ldan pa'i lag pa bskum pa las rkyong ba dang / brkyang ba las skum pa tsam gyis de dag skad cig thang cig yud tsam gyis 'jig rten gyi khams bde ba can de nas mi snang bar
218a4(mdo sde): gyur te/ 'jig rten gyi khams mi mjed 'dir phyin to/ /de nas byang chub sems dpa' de gnyis kyis de'i tshe ji lta bu'i rdzu 'phrul mngon par 'du bya ba mngon par byas pas/ 'jig rten gyi khams mi mjed 'di lag mthil bzhin du mnyam par gyur pa/ de lta bu'i rdzu 'phrul
218a5(mdo sde): mngon par 'du bya ba mngon par byas so/ /byang chub sems dpa' de dag kyang khang pa brtsegs pa bye ba phrag brgyad cu rtsa bzhis yongs su bskor te mdun du bdar nas/ yon tan gyi bkod pa chen po dang ldan pas shin tu lhag ge'o/ /khang pa brtsegs pa de dag gi 'od kyis kyang
218a6(mdo sde): stong gsum gyi stong chen po'i 'jig rten gyi khams 'di snang bas khyab par gyur to/ /de nas byang chub sems dpa' de gnyis/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba der dong ste phyin nas/ bcom
218a7(mdo sde): ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i zhabs la mgo bos phyag 'tshal nas lan gsum bskor ba byas te/ phyogs gcig tu 'khod do/ /phyogs gcig tu 'khod nas/ skyes bu dam pa de gnyis kyis
218b1(mdo sde): tshig 'thun par sgra dbyangs gcig tu bcom ldan 'das la tshigs su bcad pa 'di dag gis mngon par bstod do/ /gzi brjid mtshungs med yon tan phung po gcig la phyag 'tshal lo/ /drang srong chen po kun mkhyen yon tan kun gyi pha rol gshegs/ /thams cad zil
218b2(mdo sde): gnon srid pa gsum gyi chags pa'i lam las 'das/ /shAkya khyu mchog dri bral zla ba'i zhal la phyag 'tshal lo/ /nyi ma dri med lta bu'i sku dang ldan pa rnam par mdzes/ /mtshan mchog sum cu rtsa gnyis dag gi go cha mnabs gyur cing / /dpe byad bzang po rnams kyis spras pa
218b3(mdo sde): 'jig rten kun tu gsal/ /mi mchog khyod mtshungs 'jig rten gsum na gang yang yod ma mchis/ /bde bar gshegs pa'i sku yi 'od kyis gang tshe reg gyur pa/ /de tshe 'jig rten nyi ma zla ba nor bu zhugs rnams dang / /brgya byin tshangs pa lha dang de bzhin mi ci rnams kyi 'od/ /
218b4(mdo sde): snag tsha'i phung po bzhin du mog mog mi snang gsal ma mchis/ /rgyal ba zhing gcig na ni yang dag bzhugs par gda' bzhin du/ /'gro ba'i don du skad cig gcig gis mtha' yas zhing du gshegs/ /ston pa'i bzhud dang byon pa 'tshal ba su yang yod ma mchis/ /mdzad
218b5(mdo sde): pa dag dang 'dul ba sna tshogs dag gis sems can 'dul/ /spu yi khung gcig nang du mtha' yas zhing rnams ston mdzad kyang / /'phel ba dang ni bri bar gyur pa gang yang yod ma mchis/ /'di ni ji bzhin las dang byed pa rgyu dang 'bras gda' la/ /sems can rnams la
218b6(mdo sde): gnod pa ma mchis 'dres par gyur ma mchis/ /gang na sems can dmyal ba dud 'gro ma mchis shing / /rgyal ba'i sras po grags pa chen po dag gis yongs gang la/ /mi khom brgyad po dag dang bral te mchog tu nyams dga' ba'i/ /yongs dag zhing de dag kyang
218b7(mdo sde): mi mchog la lar ston pa mdzad/ /lha mi gang dag mi 'jigs bag ma mchis pa bkang slad du/ /sems dmyal dud 'gro 'gro ba shin tu mi bzad pa'i/ /kun nas nyon mongs zhing rnams la la dag kyang bstan mdzad nas/ /de dag thams cad bde bar gshegs la
219a1(mdo sde): skyabs su nye bar mchi/ /zhing gzhan la la dag kyang nam mkha' lta bur ston par mdzad/ /de bzhin gzhan yang zhugs kyis gtam zhing me lce 'khrugs pa dang / /zhing gzhan dag kyang chab kyis yongs su gtams par ston pa mdzad/ /rnam 'phrul 'di ni thams cad
219a2(mdo sde): mkhyen pa'i ye shes yul lags so/ /'dul ba'i don du gzugs kyi rnam pa mtha' yas ston mdzad pa/ /la lar 'dod pa'i dbang phyug 'od chags gzugs dang ldan par 'gyur/ /tshangs pa'i bdag po mchog tu zhi ba'i ting 'dzin rnyed pa dang / /sum cu rtsa gsum dbang phyug mig
219a3(mdo sde): stong rdo rje 'bar ba dang / /srog chags brgya phrag mang po rab tu dga' bas mchod bgyid cing / /dge ba bcu po dag gis sems can mtha' yas 'dul bgyid pa/ /blon po tshong dpon dag dang bka' la gtogs pa'i gtsor gyur cing / /shin tu 'jigs med dgra tshogs phab nas chad pas
219a4(mdo sde): mi gcod la/ /bsdu ba'i dngos po bzhi pos sems can rnams ni sdud bgyid cing / /rdzogs pa'i byang chub lam la sems can rab tu 'jog bgyid pa/ /bsod nams las kyis rin chen bdun dang ldan par gyur pa yi/ /gling bzhi dag gi dbang phyug 'khor los sgyur ba dag tu gyur/ /
219a5(mdo sde): 'jig rten 'di na la lar bltam pa lta bur ston mdzad de/ /dog sa la ni gom pa bdun dag bor zhing gshegs nas kyang / /nga ni skyes nas skye dang 'chi ba'i tha mar dbyung ngo zhes/ /yid 'ong yan lag brgyad dang ldan pa'i gsung mchog brjod pa mdzad/ /mar me mdzad pa tshun chad dri
219a6(mdo sde): ma thams cad spang lags kyang / /'gro rnams sangs rgyas ye shes mchog la yongs smin mdzad slad du/ /la lar sems can dag pa btsun mo'i 'khor na bzhugs par gda'/ /mi yi dbang po btsun mo dag dang sras kyang ston pa mdzad/ /yab yum dag dang gnyen gyi rtsa lag
219a7(mdo sde): sdug pa'i 'khor rnams dang / /yul 'khor 'byor dang rin chen gter mdzod mang po btang mdzad nas/ /brgya byin tshangs pa dag dang lha min rnams kyis phyag bgyis shing / /drang srong chen po mngon par byung ste nags na bzhugs par gda'/ /'gro la sman slad dgung lo drug tu
219b1(mdo sde): dka' ba spyad nas ni/ /bsam gtan mkha' khyab rin chen mchog la bsam gtan mdzad par gda'/ /mu stegs can gyi tshogs rnams thams cad tshar gcad mdzad slad du/ /sems can dag pa byang chub shing drung du yang gshegs par gda'/ /'gro rnams sangs rgyas ye
219b2(mdo sde): shes mchog tu yongs smin mdzad slad du/ /mi dbang sgyu ma lta bu'i ting 'dzin mchog la bzhugs mdzad nas/ /sku yi tshul ni gang gis 'jig rten rnam par 'dul 'gyur ba/ /rgyal ba de 'dra nyid kyi sku yi cha lugs 'dzin par mdzad/ /ji ltar sgyu ma mkhan gyis 'gro ba rmongs par
219b3(mdo sde): bgyi slad du/ /sgyu ma mang po'i rnam par 'phrul pa rab tu ston bgyid pa/ /de bzhin 'gro ba sgron mas sems can 'dul bar mdzad slad du/ /sangs rgyas nyid kyi rnam par 'phrul pa mang po rnams kyang ston/ /thub pa dpa' bo la lar dpung dang bcas pa'i bdud 'dul ston/ /gang
219b4(mdo sde): la pha rol mu stegs tshogs kyi 'gro ba ma mchis shing / /rdul bral mya ngan ma mchis thams cad mkhyen pa nyid thob pa/ /bla na med pa 'gyur ba ma mchis 'khor lo rab tu bskor/ /khyod kyis bskal pa bye ba khrag khrig mang nas byang chub brnyes/ /phyogs kyi lam rnams thams
219b5(mdo sde): cad du yang 'khor lo bskor ba mdzad/ /mi yi dbang po kun nas zhal ldan chu zla bzhin du bzhugs/ /bde gshegs rang byung mtha' yas yul la bdag cag phyag 'tshal lo/ /la la dag la sangs rgyas chos kyi sku ni ston mdzad pa/ /rtag pa brtan pa ther zug 'gyur ba ma
219b6(mdo sde): mchis gyur pa dang / /ma bgyis ma skyes dri ma ma mchis 'gog pa ma mchis chos/ /mig yor 'dra bas phyogs bcu dag ni shin tu rgyas par 'gengs/ /ring por mi thogs par ni sdug pa dag dang 'bral 'gyur gyis/ /'dus byas 'di la khyed cag yid brtan bya ba'i mi rigs
219b7(mdo sde): zhes/ /'gro ba thams cad rmi lam sgyu ma smig rgyu 'dra ba dang / /mi rtag mi brtan skad cig par yang la la dag la ston/ /bde gshegs sku yi phrin las mtha' dang pha rol yod ma mchis/ /gsung dang thugs kyi 'jug pa'i spyod yul dag kyang dpag mi lang / /nam mkha'
220a1(mdo sde): lta bur rgya che tshad ma mchis pa ston mdzad de/ /rgyal ba'i spyod yul sems can rnams kyis 'tshal bar nus ma lags/ /phyogs bcu dag na mchis pa'i sems can ma lus ji snyed pa/ /de dag shA ri'i bu dang 'dra bar shes rab ldan gyur kyang / /rgyal ba chos kyi
220a2(mdo sde): rgyal po'i dngos po'i yul tshad ma mchis pa/ /rgyal ba'i spyod yul thams cad de dag rnams kyis rig mi nus/ /rdzogs sangs rgyas kyi ye shes mkha' 'dra pha rol mtha' ma mchis/ /de ltar rgyal ba'i yul ni bsam gyis mi khyab ma lus pa/ /'di na rgyal ba'i sras
220a3(mdo sde): rnams kun dang nyan thos rnams dang ni/ /rkyen gyi rgyal ba 'dus pa rnams kyis 'tshal bar nus ma lags/ /de ltar 'di dag la sogs mtha' yas thabs dang ldan pa yi/ /'dul ba'i don du sku yi mdzad pa mtha' yas ston par mdzad/ /nam mkha'i khams dang mtshungs par
220a4(mdo sde): mtha' yas sku dang ldan gyur pa/ /mgon po rtog dang rnam par rtog dang bral la phyag 'tshal lo/ /sdug bsngal rgya mtsho rgya chen pha rol rab tu rgal gyur pa/ /nyon mongs thul ba rgyal ba 'gro ba'i gtso la bstod pa yi/ /bsod nams ci mchis des ni 'di na 'gro ba ma lus pa/ /
220a5(mdo sde): byang chub rin chen rab mchog zhi zhing bde la reg par shog /de nas byang chub sems dpa' sems dpa' chen po spyan ras gzigs dbang phyug dang / byang chub sems dpa' sems dpa' chen po mthu chen thob kyis tshul dang 'thun pa'i tshigs su bcad pa dag gis bcom ldan
220a6(mdo sde): 'das la mngon par bstod nas/ bcom ldan 'das la 'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med bcom ldan 'das la gnod pa chung ngam zhes snyun gsol lo/ /nyam nga ba nyung
220a7(mdo sde): ngam/ bskyod pa yang ngam/ stobs dang bde bar reg pa la gnas sam zhes kyang snyun gsol lo/ /'di skad ces bcom ldan 'das kyi nyan thos dag 'jig rten gyi khams nyams dga' ba la bltar stsol cig ces kyang gsung ngo / /de nas 'jig rten gyi khams mi mjed 'di'i
220b1(mdo sde): byang chub sems dpa' dang / nyan thos chen po de dag gis 'jig rten gyi khams 'di khang pa brtsegs pa'i bkod pa chen po des yongs su khyab pa dang / rin po che sna tshogs dag kyang mthong nas ngo mtshar du 'dzin cing de dag 'di snyam du sems te/ gang dag 'jig rten gyi khams bde ba
220b2(mdo sde): can nas 'dir lhags pa 'di dag ci de bzhin gshegs pa'i mthu'am/ 'on te byang chub sems dpa' sems dpa' chen po 'di dag gi mthu yin snyam mo/ /de nas de'i tshe sangs rgyas kyi mthus byang chub sems dpa' sems dpa' chen po pad ma'i dpal gyi snying pos/ bcom ldan
220b3(mdo sde): 'das la 'di skad ces gsol to/ /'di ltar 'jig rten gyi khams mi mjed 'di khang pa brtsegs pa sna tshogs du mas brgyan cing yongs su khyab par gda' ba ni bcom ldan 'das ngo mtshar to/ /bde bar gshegs pa mchog tu ngo mtshar to/ /gang dag 'jig rten gyi khams bde ba can nas
220b4(mdo sde): 'jig rten gyi khams mi mjed 'dir lhags pa dag ci de bzhin gshegs pa'i mthu lags sam/ 'on te byang chub sems dpa' 'di dag gi mthu lags/ de skad ces gsol pa dang / bcom ldan 'das kyis byang chub sems dpa' sems dpa' chen po pad ma'i dpal gyi snying po la
220b5(mdo sde): 'di skad ces bka' stsal to/ /pad ma'i dpal gyi snying po 'jig rten gyi khams mi mjed 'di rin po che sna tshogs kyi khang pa brtsegs pa du mas brgyan cing yongs su khyab par snang ba 'di ni de bzhin gshegs pa'i mthu ma yin gyi/ 'di ni byang chub sems dpa' sems dpa' chen
220b6(mdo sde): po spyan ras gzigs dbang phyug dang / byang chub sems dpa' sems dpa' chen po mthu chen thob kyi mthu yin no/ /gsol pa 'di ltar 'di dag gis mthus 'jig rten gyi khams mi mjed 'di rin po che sna tshogs kyi khang pa brtsegs pa du mas brgyan cing yongs su khyab par
220b7(mdo sde): gda' ba ni skyes bu dam pa 'di gnyis kyi smon lam dag dang / dge ba'i rtsa ba dag yongs su sbyangs pa bsam gyis mi khyab ste/ bcom ldan 'das ngo mtshar to/ /bde bar gshegs pa mchog tu ngo mtshar to/ /bcom ldan 'das kyis bka' stsal pa/ pad ma'i dpal gyi
221a1(mdo sde): snying po ji skad smras pa de de bzhin te/ skyes bu dam pa 'di gnyis ni bskal pa bye ba khrag khrig brgya stong grangs med pa nas dge ba'i rtsa ba dag yongs su sbyangs pa yin no/ /pad ma'i dpal gyi snying po skyes bu dam pa 'di gnyis ni sgyu ma lta bu'i ting nge 'dzin thob pa yin te/
221a2(mdo sde): 'di gnyis sgyu ma lta bu'i ting nge 'dzin la gnas nas/ rdzu 'phrul gyi rnam par sprul pa 'di lta bu 'di dag ston to/ /pad ma'i dpal gyi snying po khyod shar gyi phyogs cha logs su de na ci snang ltos shig /de nas byang chub sems dpa' sems dpa' chen po pad ma'i dpal gyi snying pos byang
221a3(mdo sde): chub sems dpa'i lha'i mig sgrib pa med pas bltas na shar phyogs su sangs rgyas kyi zhing gang gA'i klung gi bye ma snyed na/ sangs rgyas bcom ldan 'das gang gA'i klung gi bye ma snyed mthong ngo / /sangs rgyas bcom ldan 'das de dag thams cad kyi zhabs la byang chub sems dpa'
221a4(mdo sde): sems dpa' chen po spyan ras gzigs dbang phyug dang / byang chub sems dpa' sems dpa' chen po mthu chen thob gnyis phyag 'tshal nas tshig 'di skad ces/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med/ bcom ldan 'das
221a5(mdo sde): la gnod pa chung ngam zhes snyun gsol lo/ /nyam nga ba nyung ngam/ bskyod pa yang ngam/ stobs dang bde bar reg pa la gnas sam zhes kyang snyun gsol lo zhes smra'o/ /de bzhin du lho'i phyogs cha dang / de bzhin du nub dang / de bzhin du byang dang / de bzhin du 'og dang /
221a6(mdo sde): de bzhin du steng dang / de bzhin du phyogs bcu kun tu sangs rgyas kyi zhing gang gA'i klung gi bye ma snyed na rin po che sna tshogs kyi khang pa brtsegs pa'i bkod pa chen po du mas brgyan cing yongs su khyab par mthong ngo / /sangs rgyas kyi zhing de dag thams cad na sangs rgyas bcom ldan
221a7(mdo sde): 'das dag kyang mthong ngo / /sangs rgyas bcom ldan 'das de dag thams cad kyi spyan snga na skyes bu dam pa de gnyis zhabs la phyag 'tshal bar yang mthong ngo / /mthong nas kyang de shin tu ngo mtshar cher 'dzin par gyur to/ /de nas byang chub sems dpa' sems dpa' chen po
221b1(mdo sde): pad ma'i dpal gyi snying po ngo mtshar du gyur nas/ bcom ldan 'das la 'di skad ces gsol to/ /'di ltar skyes bu dam pa 'di gnyis kyis sgyu ma lta bu'i ting nge 'dzin mngon par bsgrubs pa ni bsam gyis mi khyab ste/ bcom ldan 'das ngo mtshar to/ /bde bar gshegs pa mchog tu ngo
221b2(mdo sde): mtshar to/ /de ci'i slad du zhe na/ 'di ltar skyes bu dam pa 'di gnyis ting nge 'dzin 'di la gnas te/ sangs rgyas kyi zhing thams cad na gda' ba'i slad du'o/ /de nas de'i tshe bcom ldan 'das kyis ji lta bu'i rdzu 'phrul mngon par 'du mdzad pa mngon par mdzad pas/ byang chub
221b3(mdo sde): sems dpa' pad ma'i dpal gyi snying pos phyogs bcu kun gyi sangs rgyas kyi zhing dag mthong ba dang / sangs rgyas kyi zhing de dag na sangs rgyas bcom ldan 'das dag dang skyes bu dam pa de gnyis sangs rgyas bcom ldan 'das kyi zhabs la phyag 'tshal ba mthong ba dang / de bzhin du
221b4(mdo sde): thams cad dang ldan pa'i 'khor des kyang phyogs bcu kun gyi sangs rgyas kyi zhing dag mthong ba dang / sangs rgyas kyi zhing de dag na sangs rgyas bcom ldan 'das dag dang / skyes bu dam pa de gnyis sangs rgyas bcom ldan 'das dag gi zhabs la phyag 'tshal ba mthong ba dang / mthong
221b5(mdo sde): nas kyang bcom ldan 'das kyi 'khor srog chags sum khri nyis stong bla na med pa yang dag par rdzogs pa'i byang chub tu sems bskyed pa de lta bu'i rdzu 'phrul mngon par 'du mdzad pa mngon par mdzad do/ /de nas bcom ldan 'das la byang chub sems dpa' pad ma'i dpal gyi snying
221b6(mdo sde): pos 'di skad ces gsol to/ /bcom ldan 'das skyes bu dam pa 'di gnyis de bzhin gshegs pa gang las bla na med pa yang dag par rdzogs pa'i byang chub tu sems bskyed nas ji srid cig lags/ de'i mtshan ni ci zhes bgyi/ bcom ldan 'das de bzhin gshegs pa
221b7(mdo sde): dgra bcom pa yang dag par rdzogs pa'i sangs rgyas kyis legs par bstan du gsol/ bcom ldan 'das kyis bka' stsal pa/ 'di ltar byang chub sems dpa' gzhan dag kyang de'i bya ba dang / de'i spyod pa dang / de'i smon lam yongs su rdzogs par byed par
222a1(mdo sde): 'gyur te/ de lta bas na pad ma'i dpal gyi snying po khyod shin tu legs par nyon la yid la zung shig dang bshad do/ /byang chub sems dpa' pad ma'i dpal gyi snying pos bcom ldan 'das legs so zhes gsol te/ bcom ldan 'das kyi ltar nyan pa dang / bcom
222a2(mdo sde): ldan 'das kyis 'di skad ces bka' stsal to/ /pad ma'i dpal gyi snying po sngon byung ba 'das pa'i dus na bskal pa grangs med pa'i yang ches grangs med pa yangs pa tshad med pa bsam gyis mi khyab pa 'jig rten gyi khams brgya stong gi rdul phra rab ji snyed yod pa de snyed du tshad med pa/ de
222a3(mdo sde): snyed du bsam gyis mi khyab pa/ rdul phra rab kyi rdul ji tsam yod pa de bas kyang ches mang ba'i bskal pa byung ba de'i tshe de'i dus na 'jig rten gyi khams yon tan rin chen bsags pa dpag tu med pa bde ba kun tu ston pa zhes bya ba na/ bcom ldan 'das de bzhin gshegs pa dgra bcom pa
222a4(mdo sde): yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das gser 'od seng ge'i rnam par rol pa'i rgyal po zhes bya ba
222a5(mdo sde): byung ste/ pad ma'i dpal gyi snying po bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser 'od seng ge rnam par rol pa'i rgyal po zhes bya ba de'i sangs rgyas kyi zhing na yon tan bkod pa gang dag yod pa de dag dpe cung zad tsam gyis cung zad cig
222a6(mdo sde): brjod par bya yis nyon cig / pad ma'i dpal gyi snying po 'di ji snyam du sems/ 'jig rten gyi khams bde ba can na de bzhin gshegs pa dgra bcom pa yang dag par rdzogs pa'i sangs rgyas 'od dpag med kyi sangs rgyas kyi zhing gi yon tan bkod pa mang ngam/ gsol pa/ bcom ldan
222a7(mdo sde): 'das mang lags so/ /bsam gyis mi khyab pa/ tshad ma mchis te/ ngag gi las kyis lan gdab par sla ba ma lags so/ /bcom ldan 'das kyis bka' stsal pa/ pad ma'i dpal gyi snying po 'di lta ste/ dper na mi la la zhig gis skra'i rtse mo brgyar gshags pa'i rtse
222b1(mdo sde): mos rgya mtsho chen po las chu thigs pa gcig blangs na pad ma'i dpal gyi snying po 'di ji snyam du sems/ chu blangs pa dang / lhag ma lus pa de gang mang / gsol pa/ bcom ldan 'das blangs pa ni nyung / lhag ma lus pa ni tshad ma mchis so/ /bka' stsal pa/ pad ma'i dpal
222b2(mdo sde): gyi snying po khyod mos par bya'o/ /khyod kyi khong du chud par bya'o/ /mi des skra'i rtse mo brgyar gshags pa'i rtse mo des rgya mtsho chen po las chu'i thigs pa gcig blangs pa ji snyed pa de tsam du de bzhin gshegs pa dgra bcom pa yang dag par rdzogs pa'i sangs rgyas 'od dpag med kyi sangs rgyas
222b3(mdo sde): kyi zhing gi yon tan bkod par blta'o/ /rgya mtsho chen po'i chu'i phung po ji snyed pa de tsam du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser 'od seng ge rnam par rol pa'i rgyal po de'i sangs rgyas kyi zhing gi yon tan rin chen bsags pa dpag
222b4(mdo sde): tu med pa bde ba kun tu ston pa'i 'jig rten gyi khams kyi yon tan bkod par blta'o/ /de'i nyan thos kyi dge 'dun yang dpag tu med de/ ji ltar da ltar na de bzhin gshegs pa 'od dpag med kyi nyan thos kyi dge 'dun dpag tu med do zhes bya na/ de las brgya stong du bsgres pa bas kyang
222b5(mdo sde): bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser 'od seng ge rnam par rol pa'i rgyal po de'i nyan thos kyi dge 'dun ches mang ngo / /de bzhin du byang chub sems dpa'i dge 'dun yang de snyed do/ /bcom ldan 'das de bzhin gshegs pa de ni
222b6(mdo sde): theg pa gsum kho na las brtsams te chos ston to/ /pad ma'i dpal gyi snying po ngas bskal pa gang gA'i klung gi bye ma snyed du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser 'od seng ge rnam par rol pa'i rgyal po de'i sangs rgyas
222b7(mdo sde): kyi zhing gi yon tan bkod pa dang / nyan thos kyi yon tan bkod pa dang / bde ba'i rgyu las brtsams te chos bstan par 'dod kyang / nga'i spobs pa yang zad par mi 'gyur/ sangs rgyas kyi zhing gi yon tan bkod pa de'i mthar phyin par yang mi 'gyur ro/ /pad ma'i dpal gyi snying
223a1(mdo sde): po de'i tshe de'i dus na bcom ldan 'das de bzhin gshegs pa gser 'od seng ge rnam par rol pa'i rgyal po de'i gsung rab la 'jig rten gyi khams stong gi dbang phyug chos dang ldan pa chos kyi rgyal po dpal gyi gzi brjid ces bya ba'i rgyal po zhig byung ste/ pad ma'i dpal
223a2(mdo sde): gyi snying po rgyal po dpal gyi gzi brjid de la bu bye ba phrag brgya yod de/ rgyal bu gzhon nu de dag thams cad kyang skyes bu chen po'i mtshan nyi shu rtsa brgyad dang ldan par gyur to/ /de dag thams cad bla na med pa yang dag par rdzogs pa'i byang chub la yang dag par zhugs par gyur to/ /
223a3(mdo sde): pad ma'i dpal gyi snying po rgyal po dpal gyi gzi brjid kyi yongs su longs spyod pa'i skyed mos tshal ni bdun khri drug stong yod do/ /rgyal bu re re la yang longs spyod kyi skyed mos tshal khri khri yod do/ /de nas bcom ldan 'das la byang chub sems dpa' pad ma'i dpal gyi snying pos 'di skad
223a4(mdo sde): ces gsol to/ /bcom ldan 'das sangs rgyas kyi zhing de na bud med mchis sam/ bcom ldan 'das kyis bka' stsal pa/ pad ma'i dpal gyi snying po de ni med do/ /sangs rgyas kyi zhing de na bud med ming yang mi grag ste/ rgyal bu gzhon nu de dag thams cad kyang tshangs
223a5(mdo sde): par spyod pa las gyur pa/ brdzus te byung ba sha stag go/ /sems can de dag thams cad kyang bsam gtan gyi dga' ba dang / chos kyi dga' ba'i zas can yin te/ sangs rgyas kyi zhing de na kha zas rags pa med par gyur to/ /pad ma'i dpal gyi snying po rgyal po dpal gyi gzi brjid de ni las
223a6(mdo sde): gzhan med de bu de rnams dang lhan cig bcom ldan 'das de la lo bye ba stong phrag brgyad khri bzhi stong gi bar du bsnyen bkur byas so/ /bcom ldan 'das de bzhin gshegs pa des de'i lhag pa'i bsam pa mkhyen nas tshad med pa'i phyag rgya zhes bya ba'i chos kyi tshul la mkhas pa yang
223a7(mdo sde): dag par rab tu bstan to/ /pad ma'i dpal gyi snying po tshad med pa'i phyag rgya zhes bya ba'i chos kyi tshul la mkhas pa gang zhe na/ pad ma'i dpal gyi snying po 'di la byang chub sems dpa' sems dpa' chen pos spyod pa tshad med pa dag don tu gnyer bar mi bya ba de gang yang med do/ /
223b1(mdo sde): rtul ba tshad med pa gang dag brtsam par mi bya ba de gang yang med do/ /de ci'i phyir zhe na/ byang chub sems dpa' rnams kyi sbyin pa ni tshad med do/ /tshul khrims ni tshad med/ bzod pa ni tshad med/ brtson 'grus ni tshad med/ bsam gtan ni tshad med/ shes rab ni tshad med/ 'khor ba
223b2(mdo sde): yongs su 'dzin pa ni tshad med/ sems can dag la byams pa ni tshad med/ zhing gi bkod pa dag ni tshad med/ nyan thos dag ni tshad med/ gzugs yongs su grub pa dag ni tshad med/ dbyangs ni tshad med/ spobs pa ni tshad med pa'i phyir ro/ /pad ma'i dpal gyi snying po byang chub sems
223b3(mdo sde): dpa' ni tha na sems bskyed pa gcig gis dge ba'i rtsa ba gang ci mngon par 'du byed pa de dag thams cad tshad med pa nyid du yongs su bsngo'o/ /ji ltar yongs su bsngos pas tshad med par 'gyur zhe na/ gang gi tshe sems can thams cad la yongs su sngo bar byed pa de'i tshe sems can 'di dag
223b4(mdo sde): thams cad skye ba med par mngon sum du byed/ sangs rgyas kyi yongs su mya ngan las 'da' bas yongs su mya ngan las 'da' bar 'gyur ba 'di ni rigs kyi bu yongs su bsngo ba tshad med pa zhes bya'o/ /stong pa nyid tshad med pa'o/ /mtshan ma med pa tshad med pa'o/ /smon pa med pa tshad med
223b5(mdo sde): pa'o/ /mngon par 'du bya ba med pa tshad med pa'o/ /de ltar na 'dod chags dang bral ba yang dag pa'i mtha' chos kyi dbyings rnam par grol ba/ ma skyes pa/ dben pa/ bral ba/ mya ngan las 'das pa/ tshad med pa ste/ rigs kyi bu mdor na chos thams cad ni tshad med pa'o/ /de'i
223b6(mdo sde): phyir chos thams cad ni ma skyes pa/ ma 'gags pa zhes bya'o/ /gang mi skye mi 'gag pa de ni tshad med pa'o/ /pad ma'i dpal gyi snying po de bzhin gshegs pa dgra bcom pa yang dag par rdzogs pa'i sangs rgyas gser 'od seng ge rnam par rol pa'i rgyal pos de ltar rgyal po dpal gyi
223b7(mdo sde): gzi brjid de la tshad med pa'i phyag rgya zhes bya ba'i chos kyi tshul la mkhas pa 'di yang dag par rab tu bstan to/ /des kyang chos tshad med pa dag la nges par sems par byas par gyur to/ /de nas rgyal po dpal gyi gzi brjid kyis bcom ldan 'das de las chos dpag tu med pa bstan pa 'di
224a1(mdo sde): thos nas tshim zhing mgu ste/ yi rangs nas rab tu dga' ste dga' ba dang / yid bde ba skyes nas bu de dag dang lhan cig tu bcom ldan 'das de la tshigs su bcad pa dag gis mngon par bstod pa/ 'dren pa chos rnams kun la dbang sgyur ba/ /smra ba'i tshogs rnams yang
224a2(mdo sde): dag rab tu 'joms/ /bdud kyi rtsod dang nyon mongs kun sel ba/ /mtshungs med ye shes mtsho la phyag 'tshal lo/ /nyi zla dag dang me yi 'od rnams dang / /brgya byin tshangs pa nor bu glog 'od rnams/ /bde gshegs gzi brjid kyis ni mog mog gyur/ /mi mchog 'od mdzad pa la
224a3(mdo sde): phyag 'tshal lo/ /thub pa bskal pa rgya mtsho 'das par yang / /dka' ba rnam pa du ma spyod par mdzad/ /phrin las de yi 'bras bu yid 'ong ste/ /des na 'gro bas bltas na ngoms mi 'gyur/ /skye dang rga dang na dang 'chis gtses shing / /sems can sdug bsngal mang pos gzir gzigs
224a4(mdo sde): nas/ /de dag rnams la thub chen thugs rje ste/ /rtag tu mi 'pho zhi ba'i chos kyang ston/ /srid gsum srog chags kun gyi sman pa 'dra/ /'dod chags zhe sdang mun pa thams cad sbyong / /thugs rje bskyed pa mdzad nas chos kyi sman/ /zhi ba bla na med par rab tu ston/ /sems can kun
224a5(mdo sde): gyi spyod pa rab tu mkhyen/ /rab 'byam zhing rnams kun na srog chags kyi/ /mkhyen nas gang gis mya ngan 'das mchog la/ /reg par 'gyur ba de 'dra'i chos kyang ston/ /mi mchog khyod kyi thugs rje ci 'dra ba/ /ji snyed rab 'byam zhing gi nyan thos dang / /rkyen byung thub pa ma lus
224a6(mdo sde): de dag la/ /de 'dra ba yi snying rje yong ma mchis/ /bsod nams phung po mtshan mchog rnams dang ldan/ /rgyal ba'i sku ni gser gyi ri bo 'dra/ /bye ba'i nyi las lhag pa'i gzi mnga' ba/ /mi mchog mtshungs ma mchis la phyag 'tshal lo/ /chos sprin rgya las chos char 'bebs
224a7(mdo sde): pa na/ /gang dag rgya chen mos pa spyod yul ba/ /sngon gyi sangs rgyas spyod la 'jigs ma mchis/ /de dag rtag tu bde gshegs mdun na mchis/ /bskal pa bye ba khrag khrig bsam yas su/ /mi mchog mthong ba rnyed par shin tu dka'/ /bsod nams las kyis bsam pa yongs
224b1(mdo sde): sbyangs pa/ /de dag mig lam rnam par 'dren rnams gda'/ /rgyal ba'i sku ni chos dbyings rgyas par 'gengs/ /zhing rnams rab 'byam thams cad na yang gda'/ /bzhud dang byon par mngon pa yod ma mchis/ /'on kyang 'jig rten dag na snod bzhin gda'/ /bden pa gzigs
224b2(mdo sde): shing don dam ston pa po/ /chos kyi sbyin bdag zhi ba'i thugs ldan pa/ /rgal nas srog chags bcings gyur gzhan sgrol ba/ /bde bar gshegs pa khyod la phyag 'tshal lo/ /khyod kyis skye ba'i shing ljon rtsa nas bton/ /nga rgyal ri bo sra ba rdul du brlags/ /rgod pa mi mnga' g.yo
224b3(mdo sde): dang sgyu dang bral/ /rab zhi thugs dang ldan la phyag 'tshal lo/ /mi mchog chags pa thams cad yong mi mnga'/ /dgongs pa sa dang chu dang me dang 'dra/ /rgyal ba sems can kun la snyoms thugs ldan/ /rlung dang nam mkha' 'dra la phyag 'tshal lo/ /thub pa chen po yon tan 'di
224b4(mdo sde): 'dra'i gter/ /bsod nams rgya mtsho las byung sku dang ldan/ /bskal pa khrag khrig dag tu de brjod kyang / /yon tan rgya mtsho zad par nus ma lags/ /yon tan rgya mtsho lha mis mchod pa la/ /bdag ni bu dang bcas te mchod pa bgyid/ /rgyal ba mchod pa'i bsod nams ci mchis
224b5(mdo sde): pa/ /des ni thub pa chen po khyod 'drar shog /pad ma'i dpal gyi snying po de nas rgyal po dpal gyi gzi brjid de dus gzhan zhig na/ skyed mos tshal na bsam gtan gyi gnas pas gnas shing 'dug pa'i blo g.yas g.yon nas/ tsan dan sbrul gyi snying po'i pad ma bkra ba blta na
224b6(mdo sde): sdug pa dag pa gnyis byung ngo / /pad ma de gnyis las khye'u ming rin chen sems dang / rin chen mchog ces bya ba gnyis rdzus te byung nas/ skyil mo krung bcas te 'dug go/ /pad ma'i dpal gyi snying po de ltar rgyal po dpal gyi gzi brjid de ting nge 'dzin de las langs nas khye'u
224b7(mdo sde): gnyis skyil mo krung bcas te 'dug pa mthong ngo / /mthong nas kyang tshigs su bcad pa 'di smras so/ /khyed gnyis lha 'am klu yin nam/ /gnod sbyin dri za mi ci 'am/ /mi 'am mi ma yin nam ci/ /dris pa smros shig grogs po dag /pad ma'i dpal gyi snying po de
225a1(mdo sde): ltar rgyal po dpal gyi gzi brjid kyi g.yas phyogs su byung ba'i khye'u gang yin pa des rgyal po dpal gyi gzi brjid de la tshigs su bcad de smras pa/ grogs po chos kun stong pa yi/ /ming ni 'dri bar byed dam ci/ /chos rnams thams cad ming med na/ /gang gi ming ni 'dri
225a2(mdo sde): bar byed/ /stong nyid gang la'ang lha med cing / /klu med srin po yong ma yin/ /mi'am mi ma yin yang rung / /thams cad de na yong med do/ /pad ma'i dpal gyi snying po de nas khye'u cig shos des rgyal po dpal gyi gzi brjid de la tshigs su bcad de smras pa/ ming ni ming gis stong
225a3(mdo sde): pa ste/ /ming la ming ni yod ma yin/ /chos rnams thams cad ming med de/ /'on kyang ming gis yongs su brjod/ /ming gi rang bzhin gang yin pa/ /de ni ma mthong ma thos so/ /las kyis 'gags pa ma yin na/ /'di na gang gi ming zhig 'dri/ /tha snyad du ni ming byas nas/ /
225a4(mdo sde): ming btags byas te bstan pa ni/ /kho bo'i ming ni rin chen sems/ /cig shos rin chen mchog ces bya/ pad ma'i dpal gyi snying po de ltar khye'u gnyis kyis tshigs su bcad pa 'di dag smras te mngon par shes pa lnga bsgrubs nas/ rgyal po dpal gyi gzi brjid de dang lhan cig tu bcom ldan
225a5(mdo sde): 'das de bzhin gshegs pa dgra bcom pa yang dag par rdzogs pa'i sangs rgyas gser 'od seng ge rnam par rol pa'i rgyal po ga la ba der dong ste phyin nas bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas thal mo sbyar te
225a6(mdo sde): phyogs gcig tu 'khod do/ /pad ma'i dpal gyi snying po de ltar khye'u de gnyis kyis dbyangs gcig tu bcom ldan 'das la tshigs su bcad de gsol pa/ pad ma dag dang dri bda' dang / /me tog phreng dang na bza' dang / /'on te zas dang skom gyis sam/ /rgyal ba ji ltar mchod par
225a7(mdo sde): bgyi/ /rdzogs pa'i sangs rgyas rkang gnyis gtso/ /ji ltar mchod par 'gyur ba lags/ /don 'di legs par bstan du gsol/ /'dren pa thos nas 'tshal bar bgyi/ /pad ma'i dpal gyi snying po de nas de bzhin gshegs pa dgra bcom pa yang dag par rdzogs pa'i sangs
225b1(mdo sde): rgyas des khye'u de gnyis la tshigs su bcad de bka' stsal pa/ lus can kun la phan pa'i phyir/ /byang chub tu ni sems bskyed na/ /mtshan mchog sum cu gnyis ldan pa'i/ /sangs rgyas dag la mchod par 'gyur/ /mi gang zhig gis sangs rgyas zhing / /gang gA'i bye ma'i grangs snyed dag /me
225b2(mdo sde): tog rnams kyis bkang byas te/ /'jig rten mgon la phul ba bas/ /gang gis 'dir ni thal sbyar nas/ /byang chub tu ni sems btud na/ /'di ni bsod nams ches mang ste/ /de la tshad ni yod ma yin/ /byang chub sems ni ci 'dra ba/ /de ltar blo mchog gis bstan pa/ /de 'dra'i mchod pa gang yang med/ /de 'dra ba yi
225b3(mdo sde): dpal yang med/ /pad ma'i dpal gyi snying po de ltar khye'u de gnyis kyis slar yang bcom ldan 'das de la tshigs su bcad de gsol pa/ 'jig rten mgon po'i spyan sngar ni/ /bdag cag yi dam yang dag 'cha'/ /bla na med pa'i seng ge'i sgra/ /lha dang mi dag gsan mdzod cig /ji srid
225b4(mdo sde): du ni 'khor ba yi/ /sngon gyi mtha' ni mi dmigs pa/ /de srid bskal pa du mar yang / /sems can phyir ni spyad par bgyi/ /ji tsam sngon gyi mtha' dran pa/ /rnam grangs 'di yi tshul dag gis/ /sems can kun la phan pa'i phyir/ /de srid bskal par spyad par bgyi/ /gal te de ring
225b5(mdo sde): slan chad du/ /'dod chags kyi ni sems 'byung na/ /phyogs bcu dag na bzhugs pa yi/ /sangs rgyas rnams ni bslus par 'gyur/ /de ltar zhe sdang gti mug dang / /phrag dog ser sna'ang de bzhin no/ /rtag tu bden pa'i tshig smra zhing / /gyi tshig ni spang bar bgyi/ /gal te de
225b6(mdo sde): ring slan chad du/ /rdul med byang chub ma thob par/ /bdag cag nyan thos sems gyur pa/ /des ni du smra bar 'gyur/ /nams kyang rang sangs rgyas su ni/ /bdag cag dga' bar mi bgyid de/ /sems can rnams la snying rje zhing / /bskal pa bye bar spyad par bgyi/ /ji ltar
225b7(mdo sde): 'dren pa khyod kyi zhing / /grub pa rnam pa 'di dag las/ /gzhan du yon tan bye ba snyed/ /phun sum tshogs pa'i zhing du bgyi/ /de na nyan thos gang yang med/ /rang rgyal 'dren pa dag kyang med/ /de tshe bye ba tshad med pa'i/ /byang chub sems dpa' 'ba' zhig gnas/ /bde ba 'di dang
226a1(mdo sde): ldan pa yi/ /skye bo dri ma med par 'gyur/ /sangs rgyas mdzod ni bzung bas na/ /sangs rgyas chos rnams tshar phyin to/ /gal te 'di dag gzhan min par/ /de bzhin du ni 'gyur nges na/ /rgya mtshor bcas dang rir bcas pa'i/ /sa 'di thams cad g.yos par shog /
226a2(mdo sde): tshig 'di smras pa'i mod la ni/ /sa yang rab tu g.yos par gyur/ /sil snyan dag ni ma dkrol bar/ /de na thams cad sgra yang 'byin/ /stong phrag bye ba'i lha rnams kyis/ /me tog char dang phye ma'i char/ /spos kyi char ni yid 'ong dang / /na bza' bye ba rab tu phab/ /pad ma'i dpal gyi
226a3(mdo sde): snying po de'i tshe de'i dus na rgyal po dpal gyi gzi brjid ces bya bar gyur pa de gzhan zhig yin pa snyam du dogs sam yid gnyis za na de ltar mi blta'o/ /de ci'i phyir zhe na/ de bzhin gshegs pa dgra bcom pa yang dag par rdzogs pa'i sangs rgyas 'od dpag med 'di de'i tshe de'i dus na
226a4(mdo sde): rgyal po dpal gyi gzi brjid ces bya bar gyur to/ /pad ma'i dpal gyi snying po de'i tshe de'i dus na khye'u rin chen sems dang / rin chen mchog ces bya ba de gnyis gzhan zhig yin pa snyam du 'dzin na de yang de ltar mi blta'o/ /de ci'i phyir zhe na/ byang chub sems dpa' sems dpa'
226a5(mdo sde): chen po spyan ras gzigs dbang phyug 'di ni khye'u rin chen mchog ces bya bar gyur to/ /byang chub sems dpa' sems dpa' chen po mthu chen thob 'di ni khye'u rin chen sems zhes bya bar gyur to/ /rigs kyi bu 'di gnyis bla na med pa yang dag par rdzogs pa'i byang chub tu dang po sems bskyed pa ni de yin
226a6(mdo sde): no/ /de skad ces bka' stsal pa dang / bcom ldan 'das la byang chub sems dpa' sems dpa' chen po pad ma'i dpal gyi snying pos 'di skad ces gsol to/ /bcom ldan 'das skyes bu dam pa 'di gnyis ji tsam du zab mo la mos pa gyur pa dang / gang gi ming yang ma dmigs pa de
226a7(mdo sde): srid du 'di gnyis byang chub tu sems bskyed par gyur pa ngo mtshar to/ /bcom ldan 'das la skyes bu dam pa 'di gnyis kyis de bzhin gshegs pa de'i pha rol na sangs rgyas ji snyed cig la rim gro bgyis par gyur/ bka' stsal pa/ rigs kyi bu gang gA'i klung gi bye ma
226b1(mdo sde): ni bgrang bas mtha' rtogs par nus kyi/ skyes bu dam pa 'di gnyis kyis de bzhin gshegs pa de'i pha rol na sangs rgyas dag la bsnyen bkur byas pa'i sangs rgyas bcom ldan 'das de dag ni de lta ma yin te/ de srid du 'di gnyis kyis byang chub tu sems bskyed do/ /skyes bu dam pa
226b2(mdo sde): 'di gnyis ni bsam gyis mi khyab pa'i go cha bgos shing yon tan dpag tu med pa dang ldan te/ 'di gnyis kyi yon tan dag gi mtha' rtogs par mi nus so/ /de nas bcom ldan 'das la byang chub sems dpa' pad ma'i dpal gyi snying pos 'di skad ces gsol to/ /'jig rten gyi
226b3(mdo sde): khams yon tan rin chen bsags pa dpag tu med pa bde ba kun tu ston pa zhes bgyi ba de dang / bcom ldan 'das de bzhin gshegs pa gser 'od seng ge rnam par rol pa'i rgyal po zhes bgyi ba gang lags pa de 'di nas phyogs gang logs na mchis/ bcom ldan 'das kyis bka' stsal pa/
226b4(mdo sde): rigs kyi bu nub phyogs logs na ste/ 'jig rten gyi khams bde ba can de nyid de'i tshe de'i dus na 'jig rten gyi khams yon tan rin chen bsags pa dpag tu med pa bde ba kun tu ston pa zhes bya bar gyur to/ /de skad ces bka' stsal pa dang / bcom ldan 'das la byang chub sems dpa' pad ma'i
226b5(mdo sde): dpal gyi snying pos 'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis skye bo mang po la sman pa dang / 'jig rten la thugs brtse ba dang / skye bo phal po che dang / lha dang mi rnams kyi don dang / sman pa dang bde bar
226b6(mdo sde): bgyi ba'i slad du skyes bu dam pa de gnyis kyi sangs rgyas kyi zhing gi yon tan bkod pa ci 'dra bar 'gyur ba dang / nyan thos phun sum tshogs pa ci 'dra ba dang / tshe ji tsam pa dang / longs spyod ci 'dra ba dang / 'od ci 'dra ba dang / skyes bu dam pa de gnyis bla na med pa yang dag par
226b7(mdo sde): rdzogs pa'i byang chub tu mngon par rdzogs par sangs rgyas nas mtshan ji skad ces bgyi ba de dag legs par bstan du gsol/ de ci'i slad du zhe na/ 'di ltar de bzhin gshegs pas skyes bu dam pa 'di gnyis kyi smon lam chen po bshad pa thos nas byang chub sems dpa' gzhan
227a1(mdo sde): dag kyang smon lam chen po yongs su rdzogs par 'gyur ba'i slad du'o/ /de skad ces gsol pa dang / bcom ldan 'das kyis byang chub sems dpa' pad ma'i dpal gyi snying po la 'di skad ces bka' stsal to/ /pad ma'i dpal gyi snying po de'i phyir legs par rab tu nyon la yid
227a2(mdo sde): la zung shig dang bshad do/ /byang chub sems dpa' pad ma'i dpal gyi snying pos bcom ldan 'das la legs so zhes bya ba gsol te/ bcom ldan 'das kyi ltar nyan pa dang bcom ldan 'das kyis 'di skad ces bka' stsal to/ /rigs kyi bu de bzhin gshegs pa 'od dpag med kyi tshe'i tshad ni
227a3(mdo sde): dpag tu med de/ de'i mtha' ni bskal pa bye ba khrag khrig brgya stong gi bar du bshad kyang rtogs par sla ba ma yin no/ /rigs kyi bu de bzhin gshegs pa 'od dpag med kyi tshe dpag tu med du zin kyang 'dus byas thams cad mi rtag pa/ mi brtan pa/ ther zug ma yin pa/ yun du gnas pa ma yin pa ste/
227a4(mdo sde): rigs kyi bu ma 'ongs pa'i dus 'das pa de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med de yongs su mya ngan las 'da' bar 'gyur ro/ /de yongs su mya ngan las 'das nas kyang bskal pa bye ba khrag khrig brgya stong phrag brgyad cu rtsa bzhi'i bar du
227a5(mdo sde): de'i dam pa'i chos gnas te/ ji ltar bzhugs pa de bzhin du yongs su mya ngan las 'das kyang sems can rnams kyi dge ba'i rtsa ba yongs su 'grub ste/ lhag chad med par 'gyur ro/ /gzhan du na sems can rnams de bzhin gshegs pa de mthong ba med par zad do/ /byang chub sems
227a6(mdo sde): dpa' de dag kyang sangs rgyas rjes su dran pa'i ting nge 'dzin 'thob par 'gyur/ de dag rtag tu rgyun mi 'chad par sangs rgyas mthong ba dang mi 'bral bar 'gyur ro/ /rigs kyi bu 'od dpag med yongs su mya ngan las 'das nas kyang rin po che sna bdun gyi pad ma dag dang shing ljon pa dag gis
227a7(mdo sde): de bzhin gshegs pa de ji ltar chos ston pa de bzhin du pad ma dag dang shing ljon pa de dag las kyang chos kyi sgo brgya phrag du ma 'byung bar 'gyur ro/ /rigs kyi bu de ltar de bzhin gshegs pa 'od dpag med yongs su mya ngan las 'das nas dam pa'i chos nub ma thag pa'i mtshan mo skya
227b1(mdo sde): rengs 'char ba'i dus kyi tshe byang chub sems dpa' sems dpa' chen po spyan ras gzigs dbang phyug rin po che du ma'i bkod pa'i byang chub kyi shing drung du 'dug nas bla na med pa yang dag par rdzogs pa'i byang chub mngon par rdzogs par 'tshang rgya'o/ /de mngon par rdzogs par sangs rgyas nas
227b2(mdo sde): 'od zer kun nas 'phags pa'i dpal brtsegs rgyal po zhes bya bar 'gyur ro/ /de bzhin gshegs pa 'od zer kun nas 'phags pa'i dpal brtsegs rgyal po de'i sangs rgyas kyi zhing gi yon tan bkod par 'gyur ba gang yin pa de dag ni de bzhin gshegs pas bskal pa gang gA'i klung gi bye
227b3(mdo sde): ma snyed du bstan kyang mtha' rtogs par mi nus so/ /sangs rgyas kyi zhing de'i bde ba'i rgyu dang yon tan gyi rgyu ni de snyed du 'gyur mod kyi/ 'on kyang rigs kyi bu dpe tsam du cung zad cig bshad par bya'o/ /bcom ldan 'das de bzhin gshegs pa gser 'od seng ge rnam par rol pa'i rgyal po
227b4(mdo sde): de'i sangs rgyas kyi zhing na yon tan bkod pa gang dag yod pa yon tan gyi bkod pa snga ma dag ni yon tan bkod pa 'di dag gi brgya'i char yang mi chog / stong gi cha dang / brgya stong gi cha dang / grangs dang / dpe dang / rgyur yang mi bzod do/ /sangs rgyas kyi zhing de na nyan thos dang / rang sangs
227b5(mdo sde): rgyas rnams kyi ming yang med par 'gyur te/ sangs rgyas kyi zhing de ni byang chub sems dpa' 'ba' zhig gis gang bar 'gyur ro/ /rigs kyi bu da ltar bcom ldan 'das 'od dpag med kyi nyan thos dang rang sangs rgyas dang / byang chub sems dpa' ji snyed pa de dag thams cad bsdus kyang
227b6(mdo sde): bcom ldan 'das de bzhin gshegs pa 'od zer kun nas 'phags pa'i dpal brtsegs rgyal po de'i byang chub sems dpa'i dge 'dun gyi brgya'i char yang mi chog ste/ stong gi cha dang / brgya stong gi cha dang / grangs dang / dpe dang / rgyur yang mi bzod do/ /de'i tshe tshad ni bskal pa bye ba
227b7(mdo sde): khrag khrig brgya stong phrag dgu bcu rtsa drug tu 'gyur ro/ /de'i dam pa'i chos ni bskal pa bye ba drug cu rtsa gsum du gnas par 'gyur ro/ /de skad ces bka' stsal pa dang / bcom ldan 'das la byang chub sems dpa' pad ma'i dpal gyi snying pos 'di skad ces gsol to/ /bcom
228a1(mdo sde): ldan 'das 'jig rten gyi khams de'i ming yang bde ba can zhes bgyi bar 'gyur ram/ bcom ldan 'das kyis bka' stsal pa/ rigs kyi bu de ni ma yin te/ 'jig rten gyi khams de ni rin chen kun nas bsags pa zhes bya bar 'gyur ro/ /rigs kyi bu de bzhin gshegs pa 'od
228a2(mdo sde): zer kun nas 'phags pa'i dpal brtsegs rgyal po'i tshe ji srid gnas pa nas bzung ste/ yongs su mya ngan las 'das pa de srid du byang chub sems dpa' mthu chen thob mchod pa byed par 'gyur ro/ /yongs su mya ngan las 'das nas kyang de'i dam pa'i chos 'dzin par 'gyur te/ dam pa'i chos
228a3(mdo sde): yun ring por gnas par bya ba'i phyir spro bar 'gyur ro/ /phyi ma'i dus su der dam pa'i chos nub nas sangs rgyas kyi zhing der bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs pa'i sangs
228a4(mdo sde): rgyas rigs pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das yon tan shin tu gnas pa nor bu brtsegs pa'i rgyal po zhes bya ba 'jig rten du 'byung bar 'gyur
228a5(mdo sde): ro/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od zer kun nas 'phags pa'i dpal brtsegs rgyal po de'i byang chub sems dpa' phun sum tshogs pa dang / snang ba phun sum tshogs pa ci 'dra ba de ltar/ bcom ldan 'das de bzhin
228a6(mdo sde): gshegs pa yon tan shin tu gnas pa nor bu brtsegs pa'i rgyal po de'i yang de dang 'dra bar 'gyur te/ lhag chad med cing shin tu lhag pa med par 'gyur ro/ /tshe'i yun dang dam pa'i chos gnas pa yang de srid du 'gyur ro/ /rigs kyi bu dang rigs kyi bu mo gang la la dag bcom ldan
228a7(mdo sde): 'das de bzhin gshegs pa 'od zer kun nas 'phags pa'i dpal brtsegs rgyal po de dang / bcom ldan 'das de bzhin gshegs pa yon tan shin tu gnas pa nor bu brtsegs pa'i rgyal po de'i mtshan thos pa de dag thams cad bla na med pa yang dag par rdzogs pa'i byang chub las phyir mi
228b1(mdo sde): ldog par 'gyur ro/ /pad ma'i dpal gyi snying po bud med gang la las bcom ldan 'das de bzhin gshegs pa gser 'od seng ge rnam par rol pa'i rgyal po yongs su mya ngan las 'das pa de dang / ma 'ongs pa de gnyis kyi mtshan thos na de bud med kyi rang bzhin du mi 'gyur ro/ /bskal pa
228b2(mdo sde): bye ba phrag bzhi bcur 'khor ba bsnyil bar 'gyur ro/ /bla na med pa yang dag par rdzogs pa'i byang chub las phyir mi ldog par 'gyur/ sangs rgyas mthong ba dang / chos nyan pa dang / dge 'dun la bsnyen bkur byed pa dang mi 'bral bar 'gyur/ tshe rjes nas kyang rab tu 'byung ba 'thob par
228b3(mdo sde): 'gyur/ tshe rabs dran pa dang / spobs pa thogs pa med par 'gyur ro/ /gzungs kyang 'thob par 'gyur ro/ /de nas 'khor de'i nang nas lha dang mi dang skye dgu'i srog chags bye ba phrag dgu bcu rtsa drug gis mgrin gcig tu tshig smras pa/ gang dag ma byon pa de dag dang / gang dag da
228b4(mdo sde): ltar bzhugs pa 'tsho zhing gzhes pa de dag dang / phyogs bcu na gang dag yongs su mya ngan las 'das pa'i de bzhin gshegs pa de dag la phyag 'tshal lo/ /de dag gi mtshan gang lags pa de dag la yang rjes su yi rang ngo / /tshig 'di skad ces kyang smra ste/ bcom ldan 'das bdag
228b5(mdo sde): cag lhan cig tshogs pa thams cad bla na med pa yang dag par rdzogs pa'i byang chub tu sems bskyed par bgyi'o/ /zhes smras so/ /de dag kyang bcom ldan 'das kyis bla na med pa yang dag par rdzogs pa'i byang chub tu lung bstan to/ /srog chags khrag khrig brgya phrag brgyad cu rtsa bzhi ni
228b6(mdo sde): chos rnams la chos kyi mig rdul med cing dri ma dang bral ba rnam par dag go/ /dge slong bdun stong ni len pa med par zag pa rnams las sems rnam par grol lo/ /de nas de'i tshe byang chub sems dpa' sems dpa' chen po spyan ras gzigs dbang phyug dang / byang chub sems dpa' sems
228b7(mdo sde): d pa' chen po mthu chen thob kyis ji lta bu'i rdzu 'phrul mngon par 'du bya ba mngon par 'du byas pas thams cad dang ldan pa'i 'khor gyis phyogs bcu na bcom ldan 'das dpag tu med grangs med pa dag gis bla na med pa yang dag par rdzogs pa'i byang chub tu lung ston pa mthong ba de lta bu'i
229a1(mdo sde): rdzu 'phrul mngon par 'du bya ba mngon par byas so/ /mthong nas kyang tshig 'di skad 'dzer to/ /bcom ldan 'das ji tsam du byang chub sems dpa' sems dpa' chen po 'di gnyis sangs rgyas bcom ldan 'das dag gis legs par yongs su bzung ba lags te/ 'di ltar
229a2(mdo sde): skyes bu dam pa 'di gnyis sangs rgyas bcom ldan 'das 'di snyed cig lung ston pa ni ngo mtshar to/ /de nas bcom ldan 'das la byang chub sems dpa' pad ma'i dpal gyi snying pos 'di skad ces gsol to/ /bcom ldan 'das rigs kyi bu'am/ rigs kyi bu mo gang de bzhin gshegs pas gsungs pa'i
229a3(mdo sde): mdo sde zab mo 'di 'dzin pa dang / 'chang ba dang / klog pa dang / kun chub par bgyid pa dang / gzhan dag la yang rgya cher yang dag par rab tu ston pa de'i bsod nams ji snyed cig 'phel bar 'gyur/ bcom ldan 'das kyis bka' stsal pa/ rigs kyi bu khyod kyis de bzhin gshegs pa la yongs
229a4(mdo sde): su 'dri ba'i gtam 'dis ci zhig bya/ de ci'i phyir zhe na/ rigs kyi bu sems can dman pa la mos pa de dag de bzhin gshegs pas gsungs pa la yid mi ches par 'gyur ba'i phyir te/ de ltar 'di dag yun ring por gnod pa dang / phan pa med pa dang / bde ba med pa dang / log par ltung bar
229a5(mdo sde): 'gyur ro/ /gsol pa/ bcom ldan 'das 'khor 'di na rigs kyi bu dang / rigs kyi bu mo dag rgya chen po la mos pa dang / mos pa mang ba dag kyang mchis/ slad ma'i skye bo rnams la yang snang ba bgyis par 'gyur na de bzhin gshegs pas skye bo mang po la sman pa dang / skye bo mang po la
229a6(mdo sde): bde ba'i slad du bshad par gsol/ bcom ldan 'das kyis bka' stsal pa/ pad ma'i dpal gyi snying po de'i phyir legs par rab tu nyon la yid la zung shig dang bshad do/ /byang chub sems dpa' pad ma'i dpal gyi snying pos/ bcom ldan 'das legs so zhes gsol te/ bcom
229a7(mdo sde): ldan 'das kyi ltar nyan pa dang / bcom ldan 'das kyis 'di skad ces bka' stsal to/ /rigs kyi bu 'di la mi gang la la stobs dang ldan pa/ mthu dang ldan pa/ bsod nams kyi phung po chen po dang ldan pa zhig byung ste/ ji tsam sems can gyi khams su gdags pas btags pa'i sems can
229b1(mdo sde): gyi khams de ni de bzhin gshegs pas ches mang bar gsungs kyi/ sa'i khams ni de lta ma yin te/ sems can de dag thams cad bskal pa bye ba mtha' yas mu med par mgo bo'am/ phrag pa'am/ lag pa na thogs te/ ji srid 'tsho'i bar du de dag la gos dang zas dag byin te/ bde ba'i
229b2(mdo sde): yo byad thams cad kyis rim gror byed/ bla mar byed na pad ma'i dpal gyi snying po mi de gzhi de las bsod nams kyi phung po mang du 'phel lam/ gsol pa/ sems can gcig la yang se gol gtogs pa tsam zhig byams pa'i sems kyis khyab par bgyis na de tsam gyis kyang bsod nams
229b3(mdo sde): mang du skyed na/ bskal pa bye ba mtha' yas mu ma mchis par sems can thams cad bzung ste/ bde ba'i yo byad thams cad kyis rim gro bgyis pa lta smos kyang ci 'tshal/ bka' stsal pa/ pad ma'i dpal gyi snying po khyod mos par bya'o/ /khyod kyi khong du chud par bya'o/ /gang de
229b4(mdo sde): bzhin gshegs pas gsungs pa'i mdo sde 'di lta bu 'di byang chub kyi sems la gnas te/ len pa dang / 'dzin pa dang / klog pa dang / kun chub par byed pa dang / gzhan dag la rgya cher yang dag par rab tu ston pa'i rigs kyi bu dang / rigs kyi bu mo dad pa la zhugs pa/ mos pa mang
229b5(mdo sde): ba dag gzhi de las bsod nams kyi phung po ches mang du skyed do/ /de nas bcom ldan 'das la byang chub sems dpa' pad ma'i dpal gyi snying pos 'di skad ces gsol to/ /bcom ldan 'das de bzhin gshegs pas gsungs pa'i mdo sde 'di lta bu 'di de bzhin gshegs pa yongs su mya ngan
229b6(mdo sde): las 'das nas kyang bdag gis blang bar bgyi/ bzung bar bgyi/ bcang bar bgyi/ bklag par bgyi/ kun chub par bgyi/ gzhan dag la yang rgya cher yang dag par rab tu bstan par bgyi'o/ /de nas byang chub sems dpa' pad ma'i dpal gyi snying pos tshig de skad ces smras pa
229b7(mdo sde): dang / byang chub sems dpa' bye ba phrag dgu bcu rtsa drug gis dbyangs gcig tu tshig 'di skad ces smras so/ /bcom ldan 'das bdag cag gis kyang mdo sde 'di lta bu 'di blang bar bgyi/ bzung bar bgyi/ bcang bar bgyi/ bklag par bgyi/ kun chub par bgyi/ gzhan
230a1(mdo sde): dag la yang rgya cher yang dag par rab tu bstan par bgyi'o/ /de nas bcom ldan 'das kyis byang chub sems dpa' pad ma'i dpal gyi snying po la 'di skad ces bka' stsal to/ /pad ma'i dpal gyi snying po chos kyi rnam grangs 'di bud med kyis thos ma thag tu bud med kyi dngos
230a2(mdo sde): po las 'gyur te/ rgyu gnyis ma gtogs pa ni 'di lta ste/ phrag dog dang / ser sna'o/ /de nas lha'i dbang po brgya byin dang / mi mjed kyi bdag po tshangs pa dang / rgyal po chen po bzhi dang / lha'i bu brgya stong du ma dag gis lha'i me tog man dA ra ba dag bcom ldan 'das dang / byang
230a3(mdo sde): chub sems dpa' sems dpa' chen po de dag la mngon par gtor to/ /lha'i sil snyan bye ba khrag khrig brgya stong gsil nas tshig 'di skad ces kyang 'dzer to/ /chos kyi rnam grangs 'di gang dag gi rna lam du grag pa dag legs par bton nas 'dzin pa dang / gzhan dag la yang rgya cher
230a4(mdo sde): yang dag par rab tu ston pa'i sems can de dag gis ni rnyed pa legs par rnyed pa lags so/ /bcom ldan 'das kyis bka' stsal pa/ rigs kyi bu dag ji skad smras pa de de bzhin te/ chos kyi rnam grangs 'di gang dag gi lag na 'dug pa dang / gang dag thos nas mos par 'gyur ba'i
230a5(mdo sde): sems can de dag ni sangs rgyas khri la dge ba'i rtsa ba bskyed par 'gyur/ de nas sring mo rdul dang bral ba zhes bya ba/ 'khor der 'dus par gyur te/ 'dug pa de/ stan las langs nas lhag pa'i bsam pas tshig 'di skad ces/ bcom ldan 'das bdag gis kyang lhag pa'i
230a6(mdo sde): bsam pas phrag dog dang / ser sna spangs te/ bla na med pa yang dag par rdzogs pa'i byang chub tu sems bskyed par bgyi'o/ /bcom ldan 'das de bzhin gshegs pa ni mad pa gsung ba lags/ bcom ldan 'das gal te bdag sangs rgyas su 'gyur zhing
230a7(mdo sde): bud med gzhan gang gis chos kyi rnam grangs 'di thos na thos pa'i mod la bud med kyi dngos po las 'gyur ba lta na/ bcom ldan 'das de'i slad du/ phung po 'di nyid la bud med kyi dbang po mi gda' bar 'gyur te/ skyes pa'i dbang po byung bar gyur cig ces smras so/ /
230b1(mdo sde): de nas sring mo de de nyid du bud med kyi dbang po mi snang bar gyur te skyes pa'i dbang po byung bar gyur to/ /de yang bcom ldan 'das kyis bla na med pa yang dag par rdzogs pa'i byang chub las phyir mi ldog cing / de bzhin gshegs pa dgra bcom pa yang dag par rdzogs pa'i sangs rgyas nyon mongs pa thams
230b2(mdo sde): cad zlog pa zhes bya bar 'gyur ro zhes lung bstan to/ /bcom ldan 'das kyis de skad ces bka' stsal nas/ byang chub sems dpa' sems dpa' chen po pad ma'i dpal gyi snying po dang / dge slong de dag dang / byang chub sems dpa' mang po de dag dang / lha dang / mi dang / lha ma yin dang / dri
230b3(mdo sde): zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa sgyu ma lta bu'i ting nge 'dzin zhes bya ba theg pa chen po'i mdo rdzogs so// //rgya gar gyi mkhan po su ren dra bo d+hi dang / zhu chen gyi lots+tsha ba ban de ye shes sdes bsgyur cing zhus
230b4(mdo sde): te gtan la phab pa/ / //@##/ /rgya gar skad du/ Ar+ya ta thA ga ta dz+nyA na mu drA sa mA d+hi nA ma ma hA yA na sU tra/ bod skad du/ 'phags pa de bzhin gshegs pa'i ye shes kyi phyag rgya'i ting nge 'dzin ces bya ba
230b5(mdo sde): theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na 'od ma'i tshal bya ka lan da ka'i gnas na/ dge slong stong nyis brgya lnga bcu'i dge slong gi
230b6(mdo sde): dge 'dun chen po dang / byang chub sems dpa' bye ba phrag sum cu thams cad kyang gzungs thob pa/ spobs pa thogs pa med pa/ ting nge 'dzin thob pa/ stong pa nyid kyi ting nge 'dzin la gnas pa/ mtshan ma med pa'i spyod yul pa/ smon lam bcos ma ma yin pa/ smon pa med pa la
230b7(mdo sde): gnas pa/ spyod lam bcos pa med pa/ sgo mtha' yas pa sgrub pa'i gzungs thob pa/ mnyam pa nyid du bzod pa thob pa/ mnyam pa nyid thob pa/ thogs pa med pa'i gzungs thob pa/ sems can thams cad kyi dbang po mchog dang mchog ma yin pa shes pa dang / bsam pa dang /
231a1(mdo sde): spyod pa'i tshul shin tu shes pa sha stag dang thabs cig tu bzhugs te/ de nas de'i tshe bcom ldan 'das de bzhin gshegs pa'i byin gyi rlabs sangs rgyas thams cad kyi yul la 'jug pa'i ting nge 'dzin gzugs med pa/ bstan du med pa/ gzung ba med pa/ thogs pa
231a2(mdo sde): med pa/ snang ba med pa/ rnam par rig pa med pa/ rnam par rig par bya ba ma yin pa/ sems dang yid dang rnam par shes pa dang bral ba/ rtsa ba med pa/ rten pa med pa/ dmigs su med pa/ mi mnyam pa dang mnyam pa/ mnyam pa med pa/ zla med pa/ nga yi ba med pa/
231a3(mdo sde): yongs su 'dzin pa med pa/ mi bya ba med pa/ ma byas pa/ ma song ba/ ma 'ongs pa/ 'gro ba med pa/ mi gnas pa/ rgyun chad pa med pa/ gnas med pa/ mtshan ma med pa/ mtshan ma thams cad dang bral ba/ blang ba med pa/ dor ba med pa/ 'dus ma byas pa/ mngon par 'du mi byed pa/
231a4(mdo sde): 'du ba med pa/ bral ba med pa/ sems med pa/ sems dang bral ba/ kun tu 'byung ba med pa/ rtsom pa med pa/ yongs su grub pa med pa/ ma byung ba/ kun tu ma byung ba/ rab tu rgyu ba med pa/ yang dag par rgyu ba med pa/ shin tu stong pa/ 'dre ba med pa/ chos thams cad la sgro btags pa med pa
231a5(mdo sde): 'di lta ste/ sangs rgyas thams cad kyi yul la 'jug pa'i gzungs kyi sgo de bzhin gshegs pa'i ye shes kyi phyag rgya zhes bya ba'i ting nge 'dzin la snyoms par zhugs so/ /ting nge 'dzin de la snyoms par zhugs ma thag tu bcom ldan 'das kyi sku yang mi snang sku'i mtshan ma yang mi snang /
231a6(mdo sde): sems dang sems kyi mtshan ma yang mi snang / na bza' dang na bza'i mtshan ma yang mi snang / gdan dang gdan gyi mtshan ma yang mi snang / gzims pa dang gzims pa'i mtshan ma yang mi snang / 'chag pa dang 'chag pa'i mtshan ma yang mi snang / bzhengs pa dang bzhengs pa'i
231a7(mdo sde): mtshan ma yang mi snang / gnas pa dang gnas pa'i mtshan ma yang mi snang / grib ma'i dbyibs dang grib ma'i dbyibs kyi mtshan ma yang mi snang / bzhugs pa dang bzhugs pa'i mtshan ma yang mi snang zhing sgra dang sgra'i mtshan ma yang mi grag go/ /de nas ting nge 'dzin de'i mthu dang / sangs
231b1(mdo sde): rgyas kyi byin gyi rlabs kyis stong gsum gyi stong chen po'i 'jig rten gyi khams 'di snang ba chen pos khyab par gyur nas/ 'di lta bu'i 'od kyis snang bar byas te/ 'od des stong gsum gyi stong chen po'i 'jig rten gyi khams 'di na zla ba'i 'od kyang mi snang / nyi ma dang / skar ma dang / me dang / nor
231b2(mdo sde): bu dang / glog gi 'od rnams kyang mi snang / dri za rnams dang / mi'am ci rnams dang / 'dod pa na spyod pa dang / gzugs na spyod pa'i lha rnams dang / skar ma rnams dang / lha'i gzhal med khang gi 'od kyang mi snang / brgya byin dang / tshangs pa dang / 'jig rten skyong ba rnams kyi
231b3(mdo sde): 'od kyang mi snang ngo / /sangs rgyas kyi byin gyi rlabs dang / ting nge 'dzin de'i mthus gang lha kha cig kyang lha'i dri mi tshor te stong gsum gyi stong chen po'i 'jig rten gyi khams 'di thams cad lha'i dri las shin tu 'das pa'i dris dri rab tu zhim par byas so/ /'jig rten gyi bar thams cad kyang
231b4(mdo sde): snang bar gyur/ khor yug gi ri dang khor yug gi ri chen po yang snang bar byas/ ri rab dang / de ma yin pa ri'i rgyal po gzhan dag dang / ri nag po dag kyang snang bar gyur te/ phyis ni sems can gang gi mig gi dbang po la yang snang bar ma gyur to/ /stong gsum gyi stong chen po'i 'jig rten
231b5(mdo sde): gyi khams 'di thams cad kyang rin po che'i dra bas kun nas bskor bar gyur to/ /sangs rgyas kyi zhing mi mjed 'di thams cad du yang dar gyi lda ldis bres shing pog snod nas spos kyis bdugs la me tog sna tshogs bkram par gyur to/ /sangs rgyas kyi mthus 'od ma'i tshal bya ka lan da ka'i
231b6(mdo sde): gnas kyang bya rgod phung po'i ri dang bcas te/ de dag thams cad lag mthil bzhin du mnyam par gyur cing / shing rta'i 'phang lo tsam gyi rin po che sna tshogs kyi pad ma chen po 'dab ma brgya stong yod pa/ dri rab tu zhim zhing yid du 'ong bas kun gang bar gyur to/ /steng gi bar snang
231b7(mdo sde): las kyang rin po che'i dra ba'i gdugs kyis g.yogs shing brgyan to/ /yul ma ga d+hA thams cad kyang gos ka tsa lin di ka ltar reg na bde bar gyur to/ /de nas shar phyogs su sangs rgyas kyi zhing gang gA'i klung gi bye ma snyed dag na byang chub sems dpa' sems dpa' chen po bla na med pa
232a1(mdo sde): yang dag par rdzogs pa'i byang chub tu skye ba gcig gis thogs pa tshad med grangs med dpag tu med pa brgya stong rnams kyang so so'i sangs rgyas bcom ldan 'das de dag gis bskul te/ rigs kyi bu dag 'jig rten gyi khams mi mjed du deng shig /de na de bzhin gshegs pa dgra
232a2(mdo sde): bcom pa yang dag par rdzogs pa'i sangs rgyas shAkya thub pa zhes bya ba da ltar yang bzhugs te/ 'tsho zhing gzhes la chos kyang ston pa de/ sangs rgyas thams cad kyi yul la 'jug pa'i gzungs kyi sgo de bzhin gshegs pa'i ye shes kyi phyag rgya zhes bya ba'i ting nge 'dzin la snyoms par
232a3(mdo sde): zhugs so/ /rigs kyi bu dag ting nge 'dzin de thos pa tsam gyis kyang byang chub sems dpa' rnams kyis gces spras byed par 'gyur te/ thabs mkhas pa med par bskal pa brgya stong du pha rol tu phyin pa drug la spyad pa ni de lta ma yin gyis ting nge 'dzin de nyan du deng shig /de nas byang chub sems
232a4(mdo sde): dpa' sems dpa' chen po de dag so so'i de bzhin gshegs pa rnams kyi ltar mnyan nas/ bcom ldan 'das de dag la phyag 'tshal te/ skad cig thang cig yud tsam cig la sangs rgyas kyi zhing de dag nas mi snang bar gyur nas rang rang gi mngon par shes pa'i rdzu 'phrul gyi stobs bskyed pas
232a5(mdo sde): mi mjed kyi 'jig rten gyi khams 'di ga la ba dang / dbus kyi gling bzhi pa ga la ba dang / 'dzam bu'i gling ga la ba dang / rgyal po'i khab kyi grong khyer chen po ga la ba dang / 'od ma'i tshal bya ka lan da ka'i gnas ga la ba dang / bcom ldan 'das de bzhin gshegs pa dgra bcom pa yang
232a6(mdo sde): dag par rdzogs pa'i sangs rgyas shAkya thub pa ga la ba der 'ongs te lhags nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i zhabs la mgo bos phyag 'tshal te/ bcom ldan 'das la lan gsum bskor ba byas nas
232a7(mdo sde): phyogs gcig tu 'khod de/ bcom ldan 'das kyis gnang nas de dag thams cad rin po che sna tshogs kyi pad ma chen po la skyil mo krung bcas te 'khod do/ /de bzhin du sbyar te/ lho phyogs dang / nub phyogs dang / byang phyogs dang / 'og gi phyogs dang / steng gi phyogs dang /
232b1(mdo sde): de bzhin du phyogs dang phyogs mtshams dang / phyogs mtshams dang nye ba dang / phyogs bcu kun tu sangs rgyas kyi zhing gang gA'i klung gi bye ma snyed dag na/ byang chub sems dpa' sems dpa' chen po bla na med pa yang dag par rdzogs pa'i byang chub tu skye ba gcig gis thogs pa/ tshad med/
232b2(mdo sde): grangs med/ dpag tu med pa brgya stong de dag so so'i de bzhin gshegs pa de dag gis bkye ste/ rigs kyi bu dag khyed 'jig rten gyi khams mi mjed du deng shig /de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba da ltar yang bzhugs
232b3(mdo sde): te/ 'tsho zhing gzhes la chos kyang ston pa de sangs rgyas thams cad kyi yul la 'jug pa'i gzungs kyi sgo de bzhin gshegs pa'i ye shes kyi phyag rgya zhes bya ba'i ting nge 'dzin la snyoms par zhugs so/ /rigs kyi bu dag ting nge 'dzin de'i ming thos pa tsam gyis kyang / byang chub sems
232b4(mdo sde): dpa' rnams kyis gces spras byed par gyur te/ thabs mkhas pa med par bskal pa brgya stong du pha rol tu phyin pa drug la spyad pa ni de lta ma yin gyis ting nge 'dzin de nyan du deng shig /de nas byang chub sems dpa' sems dpa' chen po de dag so so'i de bzhin gshegs pa de dag gi
232b5(mdo sde): ltar mnyan nas bcom ldan 'das de dag la phyag 'tshal te/ skad cig thang cig yud tsam cig la sangs rgyas kyi zhing de dag nas mi snang bar gyur nas rang rang gi mngon par shes pa'i rdzu 'phrul gyi stobs bskyed pas mi mjed kyi 'jig rten gyi khams 'di ga la ba dang / dbus kyi gling
232b6(mdo sde): bzhi pa ga la ba dang / 'dzam bu'i gling ga la ba dang / rgyal po'i khab kyi grong khyer chen po ga la ba dang / 'od ma'i tshal bya ka lan da ka'i gnas ga la ba dang / bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba der
232b7(mdo sde): 'ongs te lhags nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i zhabs la mgo bos phyag 'tshal nas phyogs gcig tu 'khod de/ bcom ldan 'das kyis gnang nas de dag thams cad rin po che sna tshogs kyi
233a1(mdo sde): pad ma chen po la skyil mo krung bcas te 'khod do/ /stong gsum gyi stong chen po'i 'jig rten gyi khams 'di na dge slong gang dag nyan thos kyi theg pa pa'am/ rang sangs rgyas kyi theg pa pa'am/ byang chub sems dpa'i theg pa la gnas pa yul so sor rgyu zhing dong ba
233a2(mdo sde): de dag thams cad kyang sangs rgyas kyi mthu dang / sangs rgyas kyi byin gyi rlabs kyis bya rgod kyi phung po'i ri ga la ba dang / bcom ldan 'das ga la ba der 'ongs te lhags nas/ bcom ldan 'das gang du yang ma mthong ngo / /ma mthong nas thal mo sbyar te phyag 'tshal lo/ /'di ltar de
233a3(mdo sde): bzhin gshegs pa'i ye shes kyi phyag rgya'i ting nge 'dzin 'di'i gzi brjid kyi mthus skad cig thang cig yud tsam de nyid la 'od ma'i tshal bya ka lan dka'i gnas su bcom ldan 'das kyi 'khor gyi dkyil 'khor du byang chub sems dpa' bye ba phrag brgyad cu 'dus par gyur te 'khod do/ /nyan
233a4(mdo sde): thos 'bum phrag gsum yang 'dus par gyur te 'khod do/ /stong gsum gyi stong chen po'i 'jig rten gyi khams 'di'i brgya byin dang / tshangs pa dang / 'jig rten skyong ba dang / dbang phyug chen po dang / gnas gtsang ma'i ris kyi lha'i bu rnams dang / lha thams cad dang / lha'i
233a5(mdo sde): dbang po rnams dang / klu thams cad dang / klu'i dbang po rnams dang / gnod sbyin thams cad dang / gnod sbyin gyi dbang po rnams dang / dri za thams cad dang / dri za'i dbang po rnams dang / lha ma yin thams cad dang / lha ma yin gyi dbang po rnams dang / nam mkha' lding
233a6(mdo sde): thams cad dang / nam mkha' lding gi dbang po rnams dang / mi 'am ci thams cad dang / mi 'am ci'i dbang po rnams dang / lto 'phye chen po thams cad dang / lto 'phye chen po'i dbang po rnams dang / 'dab thams cad dang / 'dab dbang po rnams dang / de
233a7(mdo sde): dag thams cad so so'i g.yog srog chags bye ba khrag khrig brgya stong mang po dang / 'od ma'i tshal bya ka lan dka'i gnas ga la ba dang / bcom ldan 'das ga la ba der 'ongs te lhags nas/ bcom ldan 'das gang du yang ma mthong ngo / /ma mthong nas thal mo sbyar te phyag 'tshal
233b1(mdo sde): lo/ /de'i tshe dbang che ba dbang che bar grags pa'i byang chub sems dpa' sems dpa' chen po dang / nyan thos chen po dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang / mi ma yin pa dang /
233b2(mdo sde): dge slong dang / dge slong ma dang / dge bsnyen dang / dge bsnyen ma dag gis stong gsum gyi stong chen po'i 'jig rten gyi khams 'di steng du srid pa'i rtse mo man chad sa phyogs gang yang ma gang ba med de/ tha na skra'i rtse mo'i cha bzhag pa tsam yang ma gang ba med par gyur to/ /de nas gnas brtan
233b3(mdo sde): sha ra dwa ti'i bu dang / maud gal gyi bu chen po dang / gnas brtan gsus po che dang / kA t+yA'i bu chen po dang / 'od srung chen po dang / tshe dang ldan pa byams ma'i bu gang po dang / gnas brtan rab 'byor dang / nyan thos chen po de dag thams cad 'jam dpal gzhon nur gyur pa ga la ba der
233b4(mdo sde): dong ste phyin nas 'jam dpal gzhon nur gyur pa la 'di skad ces smras so/ /'jam dpal de bzhin gshegs pa da ltar gang na bzhugs/ de bzhin gshegs pa'i sku'i tshul 'di ci 'dra/ de bzhin gshegs pa'i bzhugs pa de ci 'dra/ de skad ces smras pa dang / 'jam dpal gzhon
233b5(mdo sde): nur gyur pas nyan thos chen po de dag la 'di skad ces smras so/ /tshe dang ldan pa dag khyed cag thams cad kyang nyan thos chen po shes rab dang ldan pa/ rdzu 'phrul chen po dang ldan pa/ mthu che ba/ dbang che ba/ mkhas pa chen po'i ting nge 'dzin la dbang thob pa/ yun ring po nas tshangs
233b6(mdo sde): par spyod pa spyad pa yin na/ tshe dang ldan pa dag so so nas ting nge 'dzin la snyoms par zhugs la/ de bzhin gshegs pa'i sku dang / de bzhin gshegs pa bzhugs pa yongs su tshol cig /de bzhin gshegs pa'i sku de ga la yod pa dang / de bzhin gshegs pa'i sku de ci 'dra ba
233b7(mdo sde): dang / de bzhin gshegs pa'i bzhugs pa ci 'dra ba yongs su tshol cig /de nas nyan thos chen po de dag rang rang gi ting nge 'dzin la snyoms par zhugs nas stong gsum gyi stong chen po'i 'jig rten gyi khams 'di thams cad du brtags te/ brtags nas kyang de bzhin gshegs
234a1(mdo sde): pa'i sku yang ma mthong / de bzhin gshegs pa'i bzhugs pa yang ma mthong ngo / /de nas nyan thos chen po de dag gis de ltar stong gsum gyi stong chen po'i 'jig rten gyi khams 'di thams cad du brtags na de bzhin gshegs pa'i sku yang ma mthong / de bzhin gshegs
234a2(mdo sde): pa'i bzhugs pa yang ma mthong nas rang rang gi ting nge 'dzin las langs te yang 'jam dpal gzhon nur gyur pa la 'di skad ces smras so/ /'jam dpal kho bo cag gis ni de bzhin gshegs pa'i sku dang / de bzhin gshegs pa'i bzhugs pa yang ma mthong ngo / /de skad ces
234a3(mdo sde): smras pa dang / 'jam dpal gzhon nur gyur pas nyan thos chen po de dag la 'di skad ces smras so/ /de'i phyir tshe dang ldan pa nyan thos chen po khyed cang ma smra bar thal mo sbyor la sems rtse gcig tu de bzhin gshegs pa yid la gyis te skad cig sdod cig dang / de bzhin gshegs pa'i
234a4(mdo sde): sku dang / de bzhin gshegs pa'i bzhugs pa yang mthong bar 'gyur ro/ /de nas bcom ldan 'das dran pa dang ldan zhing mkhyen bzhin du ting nge 'dzin de las bzhengs so/ /bcom ldan 'das ting nge 'dzin de las bzhengs ma thag tu stong gsum gyi stong chen po'i 'jig rten gyi khams
234a5(mdo sde): 'di rnam pa drug dang ltas brgyad du g.yos/ rab tu g.yos/ kun tu rab tu g.yos so/ /'gul rab tu 'gul/ kun tu rab tu 'gul to/ /ldeg rab tu ldeg /kun tu rab tu ldeg go/ /'khrugs rab tu 'khrugs/ kun tu rab tu 'khrugs so/ /'ur 'ur/ rab tu 'ur
234a6(mdo sde): 'ur/ kun tu rab tu 'ur 'ur ro/ /chem chem rab tu chem chem/ kun tu rab tu chem chem mo/ /shin tu lam me/ shin tu thal le/ shin tu lhang nge'o/ /bcom ldan 'das la mchod pa'i phyir/ lha'i me tog gi char mngon par bab cing / lha'i sil snyan dang / glu dbyangs kyang
234a7(mdo sde): len to/ /de nas tshe dang ldan pa sha ra dwa ti'i bu stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /
234b1(mdo sde): bcom ldan 'das ting nge 'dzin gang la bzhugs pas de bzhin gshegs pa'i sku de nyan thos chen po rnams kyi shes rab kyi mig gis mi mthong ba'i ting nge 'dzin 'di ci 'dra/ bcom ldan 'das de bzhin gshegs pa'i bzhugs pa de ci 'dra/ de skad ces gsol pa dang / bcom ldan 'das
234b2(mdo sde): kyis tshe dang ldan pa sha ra dwa ti'i bu la 'di skad ces bka' stsal to/ /sha ra dwa ti'i bu ting nge 'dzin 'di ni nyan thos dang / rang sangs rgyas thams cad kyi sa ma yin gyi/ sha ra dwa ti'i bu 'di ni de bzhin gshegs pa'i sa ste/ sangs rgyas kyi rnam par 'phrul pa dang / cho 'phrul chen po 'di ni
234b3(mdo sde): bsam gyis mi khyab bo/ /'on kyang sha ra dwa ti'i bu legs par rab tu nyon la yid la zung shig dang / de bzhin gshegs pa'i sku'i phyogs tsam zhig ngas khyod la bshad de bstan to/ /bcom ldan 'das legs so zhes gsol te/ tshe dang ldan pa sha ra dwa ti'i bu bcom ldan 'das kyi ltar
234b4(mdo sde): nyan pa dang / de la bcom ldan 'das kyis 'di skad ces bka' stsal to/ /sha ra dwa ti'i bu de bzhin gshegs pa'i sku yang dag pa nyid de ni mig thams cad kyi lam las yang dag par 'das pa nam mkha' dang mtshungs pa ste/ de ni lus med pa/ ma byas pa/ ma skyes pa/ ma
234b5(mdo sde): 'gags pa/ ma byung ba/ yang dag par ma byung ba/ rab tu ma byung ba/ thob pa med pa/ gdags pa med pa/ ma zhugs pa/ mngon par ma grub pa/ mtha' med pa/ mu med pa/ zhi ba/ rab tu zhi ba/ nye bar zhi ba/ gnas med pa/ skye ba med pa/ tshig gi lam ma
234b6(mdo sde): yin pa/ rnam par rig pa med pa/ kun tu 'byung ba med pa/ rgyu ba med pa/ rab tu rgyu ba med pa/ rgyu ba dang bral ba/ shin tu rnam par dag pa/ ci yang ma yin pa/ ci yang med pa/ len pa med pa/ blang ba med pa/ g.yo ba med pa/ spyod pa med pa/ rten pa med pa/
234b7(mdo sde): ma skyes pa/ ma byung ba/ las med pa/ rnam par smin pa med pa/ ma mthong ba/ ma thos pa/ rnam par ma shes pa/ ma chags pa/ ma bcings pa/ ma grol ba/ yod pa ma yin pa/ dran pa ma yin pa/ ma bsnams pa/ ma myangs pa/ ma mthong ba/ rnam
235a1(mdo sde): par rig pa med pa/ rnam par rig par bya ba ma yin pa/ rnam par rig pa med pa'i mtshan nyid sems med pa/ bsam gyis mi khyab pa/ bsam par bya ba ma yin pa/ sems ma yin pa/ sems pa dang bral ba/ sems mnyam pa nyid dang ldan pa/ mnyam pa med pa/
235a2(mdo sde): sems kyi 'jug pas mi chud pa/ 'gro bar ma song ba/ 'gro ba med pa/ 'gro ba dang bral ba/ 'gro ba thams cad chad pa/ mi chod pa/ dpags pa med pa/ gcad du med pa/ phrag med pa/ bltar med pa/ rmad du byung ba/ rdzas med pa/ rdzas ma yin pa/ dngos po med pa/ tha dad pa
235a3(mdo sde): ma yin pa/ tha dad pa med pa/ ma byung ba/ yang dag par ma byung ba/ mi 'khrugs pa/ mi rtog pa/ rnam par mi rtog pa/ rtsom pa med pa/ ma grub pa/ kun tu ma grub pa/ ma bsgrubs pa/ khyab pa med pa/ mi g.yo ba/ mi gsal ba/ ma reg pa/ 'dod par bya ba ma yin pa/ 'od med
235a4(mdo sde): pa mi snang ba/ gzung ba med pa/ snang ba med pa/ mun pa med pa/ mun pa ma yin pa/ mun pa dang bral ba/ gsal ba ma yin pa/ gnas med pa/ gnas dang bral ba/ ma zhi ba/ rab tu ma zhi ba/ zhi ba med pa/ zhi ba dang bral ba/ zhi ba mnyam pa/ dag pa/ rnam par dag pa/ yongs su
235a5(mdo sde): dag pa/ ci yang med pa/ len pa med pa/ nye bar len pa med pa/ mdza' ba med pa/ 'thab pa med pa/ 'thab pa dang bral ba/ mi gnas pa'i tshul gyis gnas pa/ mdud pa med pa/ mdud pa dang bral ba/ dang ba/ rnyog pa med pa/ shi 'pho med pa/ shi 'phor gyur pa med pa/ chos med
235a6(mdo sde): pa/ chos ma yin pa med pa/ zhing med pa/ zhing ma yin pa med pa/ mi zad pa/ zad par bya ba ma yin pa/ zad pa dang bral ba/ rdul med pa/ skad cig pa/ mi 'khrugs pa/ yi ge yongs su spangs pa/ sgra yongs su spangs pa/ dbyangs yongs su spangs pa/ bshad pa yongs
235a7(mdo sde): su spangs pa/ bsgom pa yongs su spangs pa/ sems pa yongs su spangs pa/ sems yongs su spangs pa/ rigs pa med pa/ rigs pa med pa ma yin pa/ rigs pa dang bral ba ma yin pa/ ldan pa ma yin pa/ ldan pa med pa ma yin pa/ mi ldan pa ma yin pa/ zad pa
235b1(mdo sde): med pa/ zad pa med pa ma yin pa/ 'chi ba med pa/ 'chi ba med pa ma yin pa/ zhi bar bya ba ma yin pa/ mtshan ma med pa/ mtshan ma med pa ma yin pa/ dpag tu med pa/ dpag tu med pa ma yin pa/ dpag par bya ba ma yin pa/ ma song ba/ ma 'ongs pa/ gnyis su med pa/
235b2(mdo sde): gnyis su med pa ma yin pa/ dmigs pa med pa/ tshu rol ma yin pa/ pha rol ma yin pa/ gzhi med pa/ gnas med pa/ mi 'byung ba/ mi 'jig pa/ ma 'phos pa/ mnyan du med pa/ pha rol gnon pa med pa/ len pa med pa/ 'dor ba med pa/ mtshan nyid med pa/ mtshan
235b3(mdo sde): nyid dang bral ba/ mtshan nyid ma yin pa/ mtshan nyid yongs su spangs pa/ las med pa/ las med pa ma yin pa/ mtshan med pa/ mtshan med pa ma yin pa/ mtshan gyis brgyan pa/ sgo med pa/ mi chags pa/ chags pa dang bral ba/ dad par byed pa/ sbyar ba med pa/
235b4(mdo sde): sbyar ba dang bral ba/ bde bar byed pa/ mchog tu bde bar byed pa/ skye mched drug las grol ba/ mi snang ba/ de bzhin nyid kyis rab tu phye ba de kho na nyid/ de bzhin nyid sems can rnams mi sgrol ba'i tshul gyis sgrol ba/ sems can rnams mi 'grol ba'i tshul gyis
235b5(mdo sde): 'grol ba/ sems can rnams yongs su mi sbyong ba'i tshul gyis sbyong ba/ sems can rnams la mi skyob pa'i tshul gyis skyob pa/ gnyis su med pa'i tshul gyis sems can rnams la chos kyang ston pa/ mnyam pa med pa/ mi mnyam pa dang / mnyam pa/ 'dra ba med pa/
235b6(mdo sde): zla med pa/ mi mchi ba dang mnyam pa/ nam mkha' dang mnyam pa/ gnas med pa dang mnyam pa/ shin tu mnyam pa/ ma skyes pa/ skye ba med pa dang mnyam pa/ mi dmigs pa/ dmigs pa med pa dang mnyam pa/ ma zhi ba/ zhi ba dang bral ba/ zhi ba
235b7(mdo sde): nyams pa/ zhi ba rab tu zhi ba/ nye bar zhi ba/ 'jam pa/ mnyen pa/ shin tu dri ma med pa/ shin tu dul ba/ rtag pa ma yin pa/ chad pa ma yin pa/ spyod pa las ldog pa/ ldog pa med pa des pa/ 'jigs pa las ldog pa/ phyir mi ldog pa/ 'dzin pa thams
236a1(mdo sde): cad gcod pa/ mdud pa thams cad gcod pa/ gsal ba/ tha dad pa med pa/ gnyis su med pa/ gnyis dang bral ba/ gnyis su med par yongs su bstan pa/ ma byas pa'i ngo bo nyid rang bzhin gyis 'od gsal ba shin tu kun tu 'byung ba med pa/ rnam par
236a2(mdo sde): ma grol ba'i tshul gyis spyod pa las rnam par grol ba/ 'du ba med pa/ bral ba med pa/ ring po ma yin pa/ thung ngu ma yin pa/ zlum po ma yin pa/ gru bzhi ma yin pa/ kun tu dkyil 'khor ma yin pa/ sbom po ma yin pa/ phung pos rab tu phye ba ma yin pa/ khams kyis
236a3(mdo sde): rab tu phye ba ma yin pa/ skye mched kyis rab tu phye ba ma yin pa/ 'dus byas su rnam par brtag pa ma yin pa/ 'dus ma byas las byung ba ma yin pa/ 'phel ba med pa/ 'bri ba med pa/ sogs pa med pa/ ma skyes pa/ sus kyang ma mthong ba/ ma thos pa/ rnam par ma shes pa/
236a4(mdo sde): yang dag pa ma yin pa/ yang dag pa ma yin pa'ang ma yin pa/ ma skyes pa/ 'chi 'pho ma yin pa/ 'jig rten dang lhan cig pa ma yin pa/ lhan cig pa ma yin pa 'ang ma yin pa ste/ lus de ni g.yo ba med pa/ 'khrul pa med pa/ rgod pa med pa/ rgyu ba med pa/ rnam par
236a5(mdo sde): rgyu ba med pa/ bsgom pa med pa/ bsgom pa dang bral ba ma yin pa/ 'byung ba ma yin pa/ 'jig pa ma yin pa/ ngo bo nyid ma yin pa/ ngo bo nyid med pa'ang ma yin pa/ sems pa med pa/ ston pa med pa/ sbyor ba med pa/ mi sbyor ba/ mi sbyor ba'ang ma yin pa/ 'dod pa la 'dod
236a6(mdo sde): chags pa ma yin pa/ 'dod pa la 'dod chags med pa ma yin pa/ med pa med pa ma yin pa/ mtshan nyid med pa/ mtshan nyid med pa ma yin pa/ mya ngan las 'da' ba med pa/ yongs su mya ngan las ma 'das pa/ gnas pa med pa/ gnas pa med pa ma yin pa ste/ sha ra
236a7(mdo sde): dwa ti'i bu de bzhin gshegs pa'i sku'i gnas pa de lta bu ni mtshan ma la gnas pa'i sems can lta ba gnyis su lhung ba gang gis kyang shes par nus sam/ sha ra dwa ti'i bus gsol pa/ bcom ldan 'das de ni gnas ma lags te/ skabs ma mchis so/ /de ci'i slad du zhe na/
236b1(mdo sde): bcom ldan 'das de bzhin gshegs pa'i sku ni mtshan ma dang / mtshan ma thams cad dang bral ba lags so/ /bcom ldan 'das kyis bka' stsal pa/ sha ra dwa ti'i bu de de bzhin no/ /de de bzhin te/ de bzhin gshegs pa'i sku ni mtshan ma dang / mtshan ma thams cad dang bral
236b2(mdo sde): ba'o/ /de nas bcom ldan 'das kyis de bzhin gshegs pa'i ye shes kyi phyag rgya'i ting nge 'dzin 'di rgyas par bstan pa dang / shin tu rgyas pa yang rgya cher yongs su rdzogs par bya ba'i phyir de'i tshe tshigs su bcad pa 'di dag bka' stsal to/ /lus de lus ma yin zhing lus las
236b3(mdo sde): yongs su grol/ /sus kyang ma byas ma bshig rnyed par gyur pa'ang med/ /chos rnams gang na'ang kun tu ldan med mi ldan med/ /bde bar gshegs pa rnams kyi sku de de ltar gdags/ /'du med 'bral ba med cing gnas med rdzas kyang med/ /ma bzung ma grol mnyam pa med cing ring
236b4(mdo sde): ba med/ /rtsom pa med cing thogs med ci la'ang gnas pa med/ /bde bar gshegs pa rnams kyi sku ni de 'drar bstan/ /gzung ba med cing ma byas gnas med ci yang med/ /gzugs med sems med gnyis ma yin zhing gcig kyang min/ /dngos med dngos med ma yin ma byung med pa
236b5(mdo sde): ste/ /yang dag nyid du rgyal ba'i sku ni 'di 'dra'o/ /snying po med cing nyam chung ma yin bcad pa'ang med/ /ma bcad ma byung kun tu ma byung zhig pa'ang med/ /thob pa med cing rdul tsam dag kyang bshig med de/ /rdul med rnams kyi sku de de 'drar shes par bya/ /ma mthong ma thos ma
236b6(mdo sde): bsnams reg par gyur pa med/ /rnam par rig med ma brtags mig yor 'dra ba ste/ /srog chags mthong nas rang gi 'dzin pas sems kyang rangs/ /'di ni sangs rgyas dag gi sku 'grub bstan pa'o/ /phung po ma yin khams min mi mi bden te/ /dag med rnam par dag med
236b7(mdo sde): dbang pos mi reg pa/ /rtog pa med cing rnam par mi rtog chu zla 'dra/ /bde bar gshegs pa'i sku 'di lta bar su 'dod pa/ /sku ni rgyu dang rkyen las gyur te rang bzhin med/ /ma skyes ma 'gags song ba med cing 'phos pa'ang med/ /brtags na 'jig rten gsum ni sgyu ma bzhin du snang / /
237a1(mdo sde): rgyal ba rnams kyi sku ni mi rtog de 'drar ltos/ /zhi med rab zhi ma yin zhi bral sbyor ba'ang med/ /chags med rigs med 'di na chad pa stong pa bzhin/ /yang na ngo bo nyid kyis nam mkha' lta bu ste/ /de ltar mthong na nyin mtshan sangs rgyas mchod pa yin/ /zhing rnams
237a2(mdo sde): bye ba stong phrag ji tsam phyogs rnams su/ /srid pa'i rtse mo bar du rin chen gang ba dag /sangs rgyas rnams la bskal mang phye ma'i mthar 'bul ba/ /sbyin pa de ni mdo sde 'di bris char mi phod/ /gang gA'i bye ma snyed pas mang ba'i bskal par yang / /'gro la snyoms pa'i sems
237a3(mdo sde): kyis byams pa bsgoms pa bas/ /gang zhig ye shes phyag rgya ting 'dzin mchog mos pa/ /tshul khrims de ni bzod pa 'di yi char mi phod/ /ji tsam sngon gyi 'khor ba dag ni mtha' yas pa/ /de srid bskal par srog chags kun la rtag bzod pa/ /rgyal ba'i phyag rgya 'di la dad pa
237a4(mdo sde): gcig bskyed na/ /'dir dad bsod nams dang ni ri rab yungs 'bru bzhin/ /ji tsam 'jig rten gsum gyi sems can rnam mang skyes/ /de dag mi gang bskal pa mang por mgor thogs shing / /lus kyang mi ngal nam du'ang g.yo ba mi skyed pa/ /brtson 'grus de ni bzod pa 'di yi
237a5(mdo sde): char mi phod/ /zhing brgya'i bye ma ji snyed de bas lhag pa yi/ /bskal pa mang por gang rnams bsam gtan byed pa bas/ /mdo sde 'di la nyin zhag gcig tsam sbyor ba yang / /bsod nams de ni bzod pa 'di yi dper mi rung / /rdul khams ji snyed pa yi bskal pa grangs med par/ /
237a6(mdo sde): shes rab mtha' gnyis spangs la mngon par brtson pa bas/ /gang gis ji skad bshad pa'i ye shes 'di rtogs pa/ /bsod nams de yang rgya mtsho dang ni chu thigs bzhin/ /rgyal ba la ni gzugs dang mtshan mar ma lta shig /byis pa lta bus bde bar gshegs la sems ma ltar/ /
237a7(mdo sde): gang gis rab 'byor lta bur nga ni mthong gyur pa/ /des ni stong gsum kun gyi sbyin pa thams cad sbyangs/ /de nas bcom ldan 'das kyis tshigs su bcad pa de dag gsungs nas/ yang gnas brtan sha ra dwa ti'i bu la 'di skad ces bka' stsal to/ /sha ra dwa ti'i bu de bzhin
237b1(mdo sde): gshegs pa'i ye shes kyi phyag rgya'i ting nge 'dzin 'di ni phyogs bcu'i 'jig rten gyi khams kyi byang chub sems dpa' thams cad kyi sgrib pa med pa'i ye shes mthong ba yongs su rdzogs par 'gyur ba'o/ /sha ra dwa ti'i bu gang zhig sangs rgyas bcom ldan 'das rnams mthong bar 'dod na lhag pa'i
237b2(mdo sde): bsam pas ting nge 'dzin 'di la rab tu sbyar bar bya'o/ /byang chub sems dpa' lhag pa'i bsam pas sbyor ba ni nyin zhag gcig kho nas de bzhin gshegs pa mthong bar 'gyur ro/ /sha ra dwa ti'i bu gzhan yang byang chub sems dpa' phyogs bcu'i sangs rgyas kyi zhing thams cad kyi sangs rgyas bcom
237b3(mdo sde): ldan 'das rnams mthong bar 'dod pa des ting nge 'dzin 'di la nyin mtshan du sbyar bar bya ste/ lhag pa'i bsam pas 'jug pa'i byang chub sems dpa' ni phyogs bcu'i sangs rgyas kyi zhing thams cad kyi sangs rgyas bcom ldan 'das rnams mthong bar 'gyur ro/ /sha ra dwa ti'i bu de bzhin gshegs pa'i
237b4(mdo sde): ye shes kyi phyag rgya'i ting nge 'dzin 'di ni byang chub sems dpa' rnams kyi sgo mtha' yas pa sgrub pa'i gzungs kyi chos kyi tshul sgrub par 'gyur ba'o/ /'di ni gzungs kyi sgo rnams kyi gnas so/ /'di las gzungs kyi sgo rnams 'byung ngo / /ting nge 'dzin 'di ni byang chub sems dpa' rnams
237b5(mdo sde): kyi skyes bu chen po'i mtshan sum cu rtsa gnyis yongs su 'grub par 'gyur ba dang / dpe byad bzang po brgyad cu yongs su rdzogs par 'gyur ba'o/ /byang chub sems dpa'i ting nge 'dzin 'di la rab tu sbyor ba ni las kyi sgrib pa thams cad yongs su dag pa 'thob bo/ /bdud kyi las thams
237b6(mdo sde): cad las kyang yang dag par 'da'o/ /'gro ba dang bcas par de bzhin gshegs pa la bsnyen bkur byed pa ma yin/ spyod pa ma yin/ byang chub sems dpa'i ting nge 'dzin 'di la sbyor ba ni gang ci smra ba de dag thams cad 'khrul pa med do/ /de'i lus kyi las gang ci yin pa de dag thams
237b7(mdo sde): cad kyang skyon med do/ /ngag gi las gang ci yin pa de dag thams cad kyang kun tu 'byung ba med do/ /yid kyi las gang ci yin pa de dag thams cad kyang kun nas nyon mongs pa med do/ /sha ra dwa ti'i bu byang chub sems dpa' de bzhin gshegs pa rnams kyi ldem po ngag khong du chud
238a1(mdo sde): par 'dod pas ting nge 'dzin 'di la sbyar bar bya'o/ /chos bstan par khong du chud par 'dod pas ting nge 'dzin 'di la sbyar bar bya'o/ /chos kyi mtshams sbyar ba ston par 'dod pas ting nge 'dzin 'di la sbyar bar bya'o/ /bden pa'i tshul khong du chud par 'dod pas ting nge 'dzin
238a2(mdo sde): 'di la sbyar bar bya'o/ /yang dag pa'i mtha' mngon du bya bar 'dod pas ting nge 'dzin 'di la sbyar bar bya'o/ /rten cing 'brel par 'byung ba khong du chud par 'dod pas ting nge 'dzin 'di la sbyar bar bya'o/ /sems can gyi mos pa ji lta ba bzhin du shes par bya bar 'dod pas ting nge 'dzin 'di la
238a3(mdo sde): sbyar bar bya'o/ /bsam pa ji lta ba bzhin du sangs rgyas kyi zhing gi yon tan bkod pa phun sum tshogs pa yongs su gzung bar 'dod pas ting nge 'dzin 'di la sbyar bar bya'o/ /'od phun sum tshogs pa sgrub par 'dod pas ting nge 'dzin 'di la sbyar bar bya'o/ /'khor phun sum tshogs
238a4(mdo sde): pa yongs su rdzogs par 'dod pas ting nge 'dzin 'di la sbyar bar bya'o/ /tshe phun sum tshogs pa yongs su rdzogs par 'dod pas ting nge 'dzin 'di la sbyar bar bya'o/ /bkod pa phun sum tshogs pa yongs su rdzogs par 'dod pas ting nge 'dzin 'di la sbyar bar bya'o/ /bstan pa phun
238a5(mdo sde): sum tshogs pa yongs su rdzogs par 'dod pas ting nge 'dzin 'di la sbyar bar bya'o/ /byang chub sems dpa' sems dpa' chen po bdag dang gzhan gyi bsam pa thams cad yongs su rdzogs par 'dod pas ting nge 'dzin 'di la sbyar bar bya'o/ /yongs su tshol ba dang / mos pa
238a6(mdo sde): dang / yi ger 'dri ba dang / klog pa dang / 'dzin pa dang / 'chang ba dang / bsgom pa'i phyir ting nge 'dzin 'di la sbyar bar bya'o/ /de ci'i phyir zhe na/ de dag thams cad de la dka' bar mi 'gyur ba'i phyir ro/ /sha ra dwa ti'i bu 'di lta ste/ dper na yid bzhin gyi nor bu rin
238a7(mdo sde): po che chen po 'dod pa thams cad sbyin pa zhes bya ba'am/ 'dod pa thams cad sbyin pa'i shing gis sems can rnams kyi bsam pa thams cad yongs su rdzogs par byed do/ /sha ra dwa ti'i bu de bzhin du ting nge 'dzin 'di yang byang chub sems dpa' sems dpa' chen po rnams kyi
238b1(mdo sde): bsam pa thams cad rnam pa thams cad du yongs su rdzogs par byed do/ /de nas bcom ldan 'das kyis de'i tshe tshigs su bcad pa 'di dag bka' stsal to/ /ye shes mtha' yas phyag rgya mdo sde 'di/ /ye shes phung po ye shes khyad 'phags mchog /ye shes 'od dang ye shes 'byor
238b2(mdo sde): pa'i mdzod/ /ye shes 'byung gnas ye shes sgor 'jug pa/ /shes dbang shes rab 'byung gnas shes rab sa/ /shes rab sgron ma shes rab 'od mun sel/ /shes rab mi zad shes rab tshul rab bshad/ /nyi ma bzhin du 'jig rten gsum na lhan/ /mnyam pa 'byor pa mnyam pa nyid la
238b3(mdo sde): gnas/ /'dzin pa thams cad gcod dang bden pa'i tshul/ /ting 'dzin kun sgo ye shes phyag rgya ni/ /sangs rgyas so so yang dag rig pa'i rig /zad mi shes pa'i nor mdzod pha rol 'gro/ /shes rab rdzu 'phrul shes rab 'byung gnas gter/ /bsam pa ji bzhin dga' bde'i rtsa ba ste/ /ting
238b4(mdo sde): 'dzin phyag rgya 'di ni bde gshegs nor/ /rin chen ldan pa'i yul 'khor rgyal pos bsten/ /rin chen dam pa rin chen mchog 'byung gnas/ /'dod chags rdul dang zhe sdang dri ma sel/ /mdo bshad 'di ni rin chen rtsa ba'o/ /zhi zhing zhi la yid ni zhi byed pa/ /mdzes pa byed dang bdag tu
238b5(mdo sde): lta ba sbyong / /sangs rgyas gzungs kyi phyag rgya 'di rnyed pas/ /dpa' bo'i mtshon gyis bdud ni rab tu 'joms/ /shes bya'i srog chags ye shes shes byed pa/ /ye shes 'byung gnas ye shes 'byor shes rab/ /ye shes snang ba pha rol mtha' yas te/ /mdo sde 'di ni ye shes
238b6(mdo sde): sgo 'byung gnas/ /dul ba 'dul ba mdud pa gnyis gcod de/ /lta byas drug cu gnyis kyi lta ba sbyong / /rgyal ba'i sgo ste bdud rtsi 'thob par 'gyur/ /'di ni sum cu rtsa gnyis mtshan 'byung gnas/ /byang chub shin tu byang chub rang bzhin 'thun/ /mu stegs shes byed byang chub rgyu
238b7(mdo sde): shes byed/ /byang chub 'di ni gnyid log sad byed pa/ /byang chub tshul 'dir mtha' yas zad mi shes/ /chos kyi tshul dang rigs pa rnam par sgom/ /mtha' yas pa yi gzungs rnams rab tu sgrub/ /stobs bcu rnams kyi chos la 'jug pa ste/ /gzungs 'di nyid ni rgya mtsho lta bu'o/ /
239a1(mdo sde): 'di ni sbyin pa'i pha rol phyin pa sgrub/ /'di ni tshul khrims pha rol phyin dang bzod/ /brtson 'grus bsam gtan shes rab mi zad de/ /'dir gnas pha rol phyin pa phun sum tshogs/ /las dang nyon mongs pa la 'jigs ma byed/ /blo gros ngan pa'i bdud kyis ma 'jigs
239a2(mdo sde): shig / 'di la sbyor la rab tu mchod med de/ /ji ltar bsam bzhin byang chub de 'tshang rgya/ /mdo sde 'di ni yongs su gzung ba'i phyir/ /phyogs bcu gang lhags byang chub mi phyed snod/ /sras rnams dag ni bskal pa bzang 'di la/ /'dug pa de dag dbang du gyur pa yin/ /'di ni 'das
239a3(mdo sde): pa'i sangs rgyas rnams kyi yum/ /mdo sde 'di ni ma byon rnams kyi yum/ /da ltar byung ba thams cad 'di las byung / /de phyir rgyal ba'i spun rnams 'dir sbyor cig /gang dag mdo 'di tshul la rab gnas pa/ /de dag de bzhin gshegs pa'i nor 'thob cing / /las kyang rnam dag
239a4(mdo sde): spyod pa rdzogs par 'gyur/ /mi ldog sa 'thob 'dam las rgal bar 'gyur/ /bcom ldan 'das kyis chos kyi rnam grangs 'di bshad pa na/ byang chub sems dpa' khrag khrig gang gA'i klung sum cu'i bye ma snyed kyis ting nge 'dzin 'di thob bo/ /byang chub sems dpa' khrag khrig phrag
239a5(mdo sde): drug cu rtsa brgyad ni bskal pa brgya stong nas bsags pa'i las kyi sgrib pa rnam par dag nas/ bla na med pa yang dag par rdzogs pa'i byang chub las phyir mi ldog par gyur te/ de dag thams cad kyis skad cig mi zad pa bsgrubs pa zhes bya ba'i gzungs thob bo/ /lha dang mi'i skye
239a6(mdo sde): dgu dkrigs pa phrag drug cu po gang dag sngon bla na med pa yang dag par rdzogs pa'i byang chub tu sems ma bskyed pa de dag thams cad ni bla na med pa yang dag par rdzogs pa'i byang chub tu sems bskyed nas/ thams cad ting nge 'dzin 'di la rjes su yi rang ngo / /de dag ting nge 'dzin 'di la
239a7(mdo sde): rjes su yi rang ba dang ldan pa'i dge ba'i rtsa ba des bla na med pa yang dag par rdzogs pa'i byang chub las phyir mi ldog par gyur nas/ de dag thams cad bcom ldan 'das kyis bskal pa 'bum phrag sum cu na 'jigs pa med pa zhes bya ba'i de bzhin gshegs pa dgra bcom pa
239b1(mdo sde): yang dag par rdzogs pa'i sangs rgyas su 'gyur ro/ /zhes lung bstan to/ /de dag las kha cig yun ring po nas smon lam btab pa dang ldan pa dag ni bzod pa thob bo/ /kha cig smon lam myur du 'debs pa de dag ni sangs rgyas kyi zhing sna tshogs su bla na med pa yang dag par rdzogs pa'i
239b2(mdo sde): byang chub mngon par rdzogs par 'tshang rgya ste/ thams cad kyang 'di lta ste/ 'jigs pa med pa zhes bya bar ming 'thun par 'gyur ro/ /de nas bcom ldan 'das kyis thams cad dang ldan pa'i 'khor la rnam par gzigs nas/ 'jam dpal gzhon nur gyur pa la bka' stsal
239b3(mdo sde): pa/ 'jam dpal de lta bas na/ khyod mi dmigs pa'i tshul du gnas shing spros pa med pa la dga' bas mi gnas par spyad par bya'o/ /chos thams cad la mi gnas par bla na med pa yang dag par rdzogs pa'i byang chub bskal pa grangs med pa bye ba khrag khrig brgya stong du
239b4(mdo sde): bsgrubs pa 'di kun tu bsrung bar bya'o/ /gzung ba dang / bcangs pa dang / gzhan dag la yang rgya cher yang dag par rab tu bstan par bya'o/ /spros pa med pa la dga' bar bya'o/ /gnas med par spyod pa dang / chos thams cad la mi gnas pa dang / phrag dog med
239b5(mdo sde): par bya'o/ /de nas 'jam dpal gzhon nur gyur pa stan las langs te/ gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /
239b6(mdo sde): bcom ldan 'das chos thams cad gzung du ma mchis pa'i slad du bdag bla na med pa yang dag par rdzogs pa'i byang chub 'di kun tu bsrung zhing rab tu bsrung bar spro'o/ /bcom ldan 'das byang chub gang lags pa de ni gang gi yang ma lags/ gang nas kyang ma lags/ gang na yang ma
239b7(mdo sde): lags/ gang gis kyang ma lags/ ci yang ma lags te/ mi snang ba/ gzung du ma mchis pa thob pa ma lags pa/ chud zos pa ma lags pa'o/ /de nas 'khor de las byang chub sems dpa' bye ba brgya phrag sum cu stan las langs nas/ thal mo sbyar te bcom ldan
240a1(mdo sde): 'das la 'di skad ces gsol to/ /bcom ldan 'das bdag cag kyang de bzhin gshegs pa'i bla na med pa yang dag par rdzogs pa'i byang chub bskal pa grangs ma mchis pa/ bye ba khrag khrig brgya stong du bsgrubs pa 'di bsrung ba dang / gzung ba dang / bstan pa dang /
240a2(mdo sde): gzhan dag la yang rgya cher yang dag par rab tu bstan par spro'o zhes gsol nas/ byang chub sems dpa' de dag thams cad kyis rang rang gi gos bcom ldan 'das kyi sku de la mngon par gsol te/ smon lam yang btab bo/ /de nas bcom ldan 'das kyis byang chub sems dpa' sems
240a3(mdo sde): dpa' chen po byams pa la bka' stsal pa/ byams pa phyi ma'i tshe phyi ma'i dus lnga brgya pa tha ma la dam pa'i chos yongs su gzung ba'i bsam pas soms shig /'di khyod kyi las yin no/ /de nas byang chub sems dpa' sems dpa' chen po byams pa stan las langs nas bla gos phrag
240a4(mdo sde): pa gcig tu gzar te/ pus mo g.yas pa'i lha nga sa la btsugs nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das dam pa'i chos yongs su bzung ba'i bsam pas bsams lags so/ /
240a5(mdo sde): de skad ces gsol pa dang / bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/ /byams pa byang chub sems dpa' bye ba brgya phrag sum cu po 'di dag gi nang na brgyad stong ni dam pa'i chos 'dzin pa/ dam pa'i chos yongs su
240a6(mdo sde): 'dzin par gnas par 'gyur ro/ /byang chub sems dpa' lhag ma ni dmu rgod dmigs par 'dzin pa la mngon par zhen pa/ dam pa'i chos 'dzin pa ma yin par 'gyur te/ de dag phyi ma'i tshe phyi ma'i dus lnga brgya pa tha ma'i tshe/ nga yi bla na med pa yang dag par rdzogs pa'i byang chub
240a7(mdo sde): bskal pa grangs med pa bye ba khrag khrig brgya stong du bsgrubs pa 'di spong bar 'gyur/ 'gal bar byed par 'gyur/ mi ston par 'gyur/ mi 'dzin par 'gyur te/ rab tu 'dzin par mi 'gyur ro/ /de ci'i phyir zhe na/ byams pa rnam pa bdun gyis byang chub sems dpa' byang chub tu
240b1(mdo sde): sems bskyed do/ /bdun gang zhe na/ 'di lta ste/ sangs rgyas bcom ldan 'das rnams kyis byang chub sems dpa' byang chub tu sems bskyed pa dang / dam pa'i chos rnam par 'jig pa'i dus na dam pa'i chos yongs su bsrung ba'i phyir byang chub sems dpa' byang chub tu sems bskyed pa
240b2(mdo sde): dang / sdug bsngal sna tshogs kyis yongs su gzir ba'i sems can gyi khams mthong nas snying rje chen po skyes te byang chub sems dpa' byang chub tu sems bskyed pa dang / byang chub sems dpas byang chub sems dpa' byang chub tu sems bskyed pa dang / bsti stang du byas te sbyin pa bzang
240b3(mdo sde): po yid du 'ong ba byin nas/ byang chub sems dpa' bdag nyid byang chub tu sems bskyed pa dang / gzhan yang byang chub tu sems bskyed pa mthong nas byang chub sems dpa' byang chub tu sems bskyed pa dang / de bzhin gshegs pa'i sku'i mtshan dang dpe byad bzang po'i rgyan sna tshogs kyi
240b4(mdo sde): yon tan bsngags pa yongs su rdzogs pa thos nas byang chub sems dpa' byang chub tu sems bskyed pa ste/ byams pa rnam pa bdun po de dag gis byang chub sems dpa' byang chub tu sems bskyed do/ /byams pa de la gang byang chub sems dpa' sangs rgyas bcom ldan 'das rnams
240b5(mdo sde): kyis byang chub tu sems bskyed pa gang yin pa dang / gang dam pa'i chos rnam par 'jig pa'i dus na dam pa'i chos yongs su bsrung bar bya ba'i phyir byang chub sems dpa' byang chub tu sems bskyed pa gang yin pa dang / gang sdug bsngal sna tshogs kyis yongs su gzir ba'i sems
240b6(mdo sde): can gyi khams mthong nas sems can thams cad la snying rje chen po skyes te/ byang chub sems dpa' byang chub tu sems bskyed pa gang yin pa dang / byams pa sems bskyed pa 'di gsum ni sangs rgyas bcom ldan 'das rnams kyi byang chub bsrung ba yin te/ myur du bla na med pa
240b7(mdo sde): yang dag par rdzogs pa'i byang chub las phyir mi ldog par 'gyur ro/ /byams pa sems bskyed pa de dag las lhag ma bzhi ni byang chub sems dpa' dmu rgod dam pa'i chos 'dzin pa ma yin par 'gyur ba'o/ /byams pa byang chub sems dpa' chos lnga dang ldan na phyir mi ldog
241a1(mdo sde): pa'i chos su rig par bya'o/ /lnga gang zhe na/ 'di lta ste/ sems can thams cad la sems mnyam pa yin/ pha rol gyi rnyed pa dang / bkur sti la phrag dog med pa yin/ srog gi phyir yang dam pa'i chos 'dzin pa'i dge slong rnams kyi bsngags pa ma yin pa mi smra
241a2(mdo sde): ba yin/ shes kyi khe dang / rnyed pa dang / bkur sti dang / tshigs su bcad pa la mi chags pa yin/ chos zab mo la mos pa yin te/ 'jig rten gyi bya ba sna tshogs la mos pa ma yin gyi chos thams cad la chos zab mo dang ldan pa yin te/ byams pa byang chub sems dpa' chos
241a3(mdo sde): lnga po 'di dag dang ldan na/ phyir mi ldog pa'i chos su rig par bya'o/ /byams pa byang chub sems dpa' chos lnga dang ldan na byang chub sems dpa' dmu rgod du rig par bya'o/ /lnga gang zhe na/ 'di lta ste/ gzi brjid chung zhing bka' blo mi bde ba yin/ dman pa la mos shing thams cad
241a4(mdo sde): la dman pa'i chos ston pa yin/ shes kyi khe dang / rnyed pa dang / bkur sti la chags shing slong ba ster ba'i khyim la ser sna byed pa yin/ sgyu dang ldan zhing g.yo byed pa yin/ stong pa nyid la ngag gi /las lhur len pas mi drang ba yin te/ byams pa byang chub sems dpa' chos
241a5(mdo sde): lnga po de dag dang ldan na de dmu rgod du rig par bya'o/ /byams pa byang chub sems dpa' chos lnga dang ldan na phyir mi ldog pa'i chos su rig par bya'o/ /lnga gang zhe na/ 'di lta ste/ bdag mi dmigs shing bdag la mi stod pa dang / sems can mi dmigs pa dang / chos kyi dbyings
241a6(mdo sde): rnam par rtog pas mi ston pa dang / byang chub mi dmigs pa dang / de bzhin gshegs pa'i sku la gzugs kyi mtshan ma mi lta ba ste/ byams pa byang chub sems dpa' chos lnga po de dag dang ldan na bla na med pa yang dag par rdzogs pa'i byang chub las phyir mi ldog pa'i chos su
241a7(mdo sde): rig par bya'o/ /de nas bcom ldan 'das kyis de'i tshe tshigs su bcad pa 'di dag bka' stsal to/ /phrag dog can dang shes kyi khe 'dod dang / /gnod pa byed dang 'chos dang zur za dang / /smra ba tsam dang dman pa'i tshul can gyis/ /bde gshegs byang chub 'di ni bsrung mi nus/ /
241b1(mdo sde): bas mthar dga' zhing dgon dben spyod yul ba/ /tshig tsam ma yin zab mo bzod pa dang / /bse lta bu dang shes khe bde bsrings pa/ /de ni byang chub 'jig par 'gyur ba srung / /tshogs las bsrings shing rab tu zhi la mos/ /lta bur 'jigs shing gnas med rgyu/ /nam mkha' rlung bzhin
241b2(mdo sde): rnyed la mi chags pa/ /de 'dra de ni rgyal ba'i chos 'dzin yin/ /lus la mi lta srog don mi gnyer na/ /shes kyi khe 'dod par lta ga la 'gyur/ /brtson brtsams bdag gi ma yin ci yang min/ /de ni ma 'ongs dus na byang chub snod/ /phyi ma'i dus na sems can 'byung ba ni/ /bdag cag byang chub
241b3(mdo sde): la ni spyod ces 'dzer/ /de dag sems rgod tshul 'chos nyon mongs bcas/ /de dag rnams kyis chos 'di bsrung mi nus/ /'dren pa mar me mdzad kyi pha rol gyi/ /bskal pa dag ni stong phrag bye ba na/ /sangs rgyas zla ba'i tog ces bya ba byung / /'gro ba rnams la ting 'dzin 'di bshad dran/ /rgyal
241b4(mdo sde): ba de yi 'dus pa dang po ni/ /phyir mi ldog pa khrag khrig brgyad cu ste/ /'dus pa gnyis pa khrag khrig bdun cu yin/ /'dus pa gsum pa bdun cu rtsa gsum mo/ /rgyal ba'i tshe ni bskal pa bye ba mang / /'od kyang dpag tshad drug cu rtsa gsum pa/ /dge 'dun bye ba dgu bcu rtsa dgu ste/ /
241b5(mdo sde): thams cad dgra bcom dbang ldan gyur pa'o/ /de yi tshe na rgyal po byung ba ni/ /'khor los sgyur ba bsod nams 'phags zhes bya/ /'dzam bu'i gling gi tshad du gyur pa ni/ /mtshungs par dpag tshad stong phrag nyi shu'o/ /gling bzhi rnams kyi tshad kyang de bzhin no/ /rgyal po'i slas ni bye ba drug cu
241b6(mdo sde): tham/ /bu ni stong tham pa ste nyung ma yin/ /rgyal po'i pho brang dga' ba'i 'od ces bya/ /grong khyer dag ni bye ba brgyad cur gyur/ /thams cad skyed mos tshal rgyas mdzes par gnas/ /thams cad lo legs bde zhing dga' ba ste/ /sum cu rtsa gsum rnam rgyal khang gnas 'dra/ /rgyal pos rmi
241b7(mdo sde): lam du ni zla ba'i tog / sangs rgyas byung ngo zhes ni thos gyur nas/ /g.yog 'khor bye ba brgya phrag drug cu dang / /rgyal ba de yi drung du nyer song nas/ /des ni ting 'dzin zab mo rgyal ba'i sku/ /mdo sde bshad pa 'di ni thos nas su/ /ston pa ji ltar bzhed bzhin spyad gsol zhes/ /rgyal
242a1(mdo sde): srid thams cad sangs rgyas de la phul/ /grong khyer kun tu de bzhin gshegs pa yis/ /gtsug lag khang ni tsan dan rgyus bsgrubs byas/ /des ni thams cad rtse rgod bcas par phul/ /'chag pa'i sa ni gser gyi gyim bag g.yogs/ /lo ni stong phrag brgyad cur tshang bar yang / /
242a2(mdo sde): rgyal po las gzhan mi byed mchod pa byed/ /rgyal po nam du'ang rmugs dang gnyid mi bskyed/ /'dod la mi 'dun rgyal srid srid ma yin/ /ting nge 'dzin 'di rab tu 'dod pa'i phyir/ /de bzhin gshegs pa nyi ma re re zhing / /bkod pa gang dag phul bar gyur pa ni/ /thams cad tshig gis bshad par mi
242a3(mdo sde): nus so/ /lkog tu song nas rtog pa skyed gyur pa/ /ting 'dzin 'di ni mchog tu zab pa ste/ /zang zing 'dzin pas ye shes phyag rgya yi/ /ting 'dzin 'di ni bsgrub par mi nus snyam/ /de ni rab byung rgyal srid thams cad spangs/ /sha na ka yi ras gyon bsod snyoms spyod/ /lo ni stong phrag brgyad
242a4(mdo sde): cu tshang bar yang / /gnyid kyis ma non ting nge 'dzin sgom mo/ /skabs der sangs rgyas kyis ni ji tsam gang / /rab tu bshad pa'i chos rnams des bzung nas/ /bde gshegs yongs su mya ngan 'das 'og des/ /mchod rten bye ba drug cu rtsa bzhi byas/ /rin chen bdun gyis spras shing
242a5(mdo sde): mdzes byas pa'i/ /gdugs ni lnga brgya kun la rab tu phul/ /kun la sil snyan khrol ba brgya rnams dang / /mar me stong phrag brgya yang rab tu phul/ /yo byad bsnyungs pa'i tshul la gnas nas su/ /lo ni bye ba stong phrag bdun cu gsum/ /zang zing med pa'i sems kyis gnas nas ni/ /
242a6(mdo sde): ting nge 'dzin 'di 'khor la rab tu bshad/ /legs shes bya ba'ang 'dod pa ma yin na/ /shes kyi khe 'dod par lta ga la 'gyur/ /de'i tshe chos bsrung ba yi bsam pa yis/ /mgron du bos pa thams cad rnam par spangs/ /de bzhin gshegs pa bye ba brgyad cu dang / /khrag khrig bdun cu des
242a7(mdo sde): ni mnyes par byas/ /de dag kun la de 'dra'i bkod pa byas/ /thams cad las kyang ting 'dzin 'di thob bo/ /gang dag byang chub 'di ni bsrung 'dod pa/ /de dag 'dod pa med cing mos pa dang / /g.yo med lhag pa'i bsam pas sgom pa yis/ /rgyal po de 'dra bar ni bslab par gyis/ /
242b1(mdo sde): chos 'dod ma yin rnyed pa don gnyer la/ /bsdams pa min dag byang chub slob bo zhes/ /smra 'gyur kha cig phyi ma'i dus 'byung ste/ /smra la dga' zhing thams cad stong zhes smra/ /stong nyid ji bzhin stong pa mi shes te/ /'tsho chags tha bar bcas shing nyon mongs bcas/ /tshig gis 'di dag
242b2(mdo sde): stong nyid 'dzin 'jug cing / /bdag ni byang chub the tsom med ces smra/ /de tshe rgyal mchog tshe ni dpag med gyur/ /bu stong dag ni bskal pa bzang 'di pa/ /mdun na 'dug pa'i 'khor rnams ji snyed pa/ /de dag thams cad de tshe rab tu byung / /rgyal ba bye ba khrag khrig rnams dran te/ /de las
242b3(mdo sde): rab tu byung ste de dag gis/ /gang ci bshad pa ngas kun sgra tsam bshad/ /ngas ni gnas pas stong pa nyid kyang bsgoms/ /de lta'i thabs kyis bskal pa mtha' yas par/ /ngas ni gnas pas sangs rgyas gang dag mchod/ /nga ni de yi byang chub ma thob kyi/ /gzhan du 'di la gnas te
242b4(mdo sde): bsgrubs pas na/ /mar me mdzad pa mthong ma thag tu ni/ /som nyi spangs nas mnyam pa nyid mthong bas/ /de nas khyod ni shAkya seng ge yi/ /sangs rgyas 'gyur zhes 'dren pas bdag lung bstan/ /'phags pa de bzhin gshegs pa'i ye shes kyi phyag rgya'i ting nge 'dzin
242b5(mdo sde): ces bya ba theg pa chen po'i mdo/ bam po gnyis pa ste tha ma/ de nas rgyal po gzugs can snying po'i btsun mo dam pa ma skyes dgra'i ma dpal zhes bya ba dang / rgyal po gzugs can snying po'i btsun mo dam pa bye ba ldan gyi bu mo gser mchog snang ba zhes bya ba yang 'khor de nyid
242b6(mdo sde): du 'dus par gyur te 'khod do/ /de nas rgyal po'i btsun mo dpal dang / gser mchog snang gnyis stan las langs nas/ bcom ldan 'das ga la ba der nye bar song ste phyin pa dang / gos phrag pa gcig tu gzar te/ pus mo g.yas pa'i lha nga sa la btsugs nas/
242b7(mdo sde): bcom ldan 'das ga la ba de logs su thal mo sbyar ba btud de/ gus pa dang bcas/ zhes dang bcas par so so nas ras bcos ma brgya stong ri ba phrugs res bcom ldan 'das kyi sku la mngon par gsol to/ /rin po che sna bdun gyi me tog gi skon bu lnga brgyas kyang / bcom ldan
243a1(mdo sde): 'das la mngon par gtor nas 'di skad ces gsol to/ /bcom ldan 'das bdag cag gnyis slad ma'i tshe slad ma'i dus lnga brgya pa tha ma la ting nge 'dzin dkon mchog 'di la mos par bgyi/ yid ches par bgyi/ gzung bar bgyi/ bcang bar bgyi/ bklag par bgyi/ kun
243a2(mdo sde): chub par bgyi/ gzhan dag la yang rgya cher yang dag par rab tu bstan par bgyi'o/ /chos smra ba mdo sde 'di lta bu 'dzin pa'i gang zag de dag la yang bdag cag gis gos dang / zas dang / mal cha dang / na ba'i gsos sman dang / yo byad rnams kyis bsnyen bkur dang / rim gro bgyi bar
243a3(mdo sde): spro'o/ /sems can rnams kyang bla na med pa yang dag par rdzogs pa'i byang chub la yongs su smin par bgyi'o/ /stong pa nyid spang bar mi bgyi'o/ /tshig lhur blang bar mi bgyi'i nan tan gyis bsgrub par bgyi'o/ /bcom ldan 'das lus dang srog la yang blta bar mi bgyi na/ slad rol gyi
243a4(mdo sde): dngos po rnams la lta smos kyang ci 'tshal/ btsun mo dam pa de gnyis 'di lta bur rjes su slob pa na/ rgyal po gzugs can snying po'i btsun mo'i 'khor bud med brgya stong stan las langs nas thal mo sbyar te/ gang dag bla na med pa yang dag par rdzogs pa'i byang chub tu yang dag par zhugs pa de
243a5(mdo sde): dag ni ting nge 'dzin 'di la rjes su yi rang ngo / /rjes su yi rangs nas kyang tshig 'di skad ces smras so/ /bcom ldan 'das bdag cag kyang slad ma'i tshe/ slad ma'i dus lnga brgya pa tha ma la dam pa'i chos yongs su gzung bar spro'o/ /yul ma ga d+hA'i dge bsnyen ma yul ma ga d+hA na 'khod pa drug
243a6(mdo sde): khri las gang dag bla na med pa yang dag par rdzogs pa'i byang chub tu yang yang dag par zhugs pa de dag ni ting nge 'dzin 'di la rjes su yi rang ngo / /rjes su yi rangs nas kyang tshig 'di skad ces slad ma'i tshe slad ma'i dus lnga brgya pa tha ma la dam pa'i chos gzung bar spro'o zhes gsol to/ /de nas de'i tshe
243a7(mdo sde): bcom ldan 'das kyis 'dzum pa mdzad do/ /'di ni sangs rgyas bcom ldan 'das rnams kyi chos nyid de/ gang gi tshe 'dzum pa mdzad pa de'i tshe/ bcom ldan 'das kyi zhal gyi sgo nas 'od 'phro ba kha dog du ma kha dog tha dad pa kha dog brgya stong dang ldan pa 'di lta ste/ sngon po dang /
243b1(mdo sde): ser po dang / dmar po dang / dkar po dang / le brgan dang / shel dang / dngul gyi kha dog lta bu byung ngo / /de dag zhal gyi sgo nas byung nas kyang 'jig rten gyi khams mtha' yas mu med pa snang bar byas te/ bdud kyi gnas thams cad spa bkong nas tshangs pa'i 'jig rten gyi bar du
243b2(mdo sde): mngon par 'phags te/ nyi ma dang zla ba'i 'od zil du brlag par byas nas/ sems can dmyal ba dang / dud 'gro'i skye gnas dang / gshin rje'i 'jig rten du skyes pa de dag thams cad kyi sdug bsngal gyi tshor ba thams cad zhi bar byas te/ slar log nas bcom ldan 'das la lan
243b3(mdo sde): brgya stong du mar bskor ba byas te/ bcom ldan 'das kyi dbu'i gtsug tu nub par gyur to/ /de nas dpal dang / bye ba ldan pa'i bu mo gser mchog snang ba gnyis stan las langs te/ gos phrag pa gcig tu gzar nas/ pus mo g.yas pa'i lha nga sa la btsugs te/ bcom ldan
243b4(mdo sde): 'das ga la ba de logs su thal mo sbyar ba btud nas/ tshigs su bcad pa'i dbyangs kyis bcom ldan 'das la mngon par bstod de 'dzum pa mdzad pa'i don zhus pa/ mi mchog yon tan mnga' ba srid pa gsum na mtshungs ma mchis/ /nam mkha' zla ba 'dra ba yon tan brgya rnams
243b5(mdo sde): shin tu rgyas/ /rab tu bzhad pa legs par mdzes pa mchog tu snyan pa'i gsung / /stobs bcu ji slad 'dzum pa mdzad pa 'di ni bka' stsal gsol/ /sems can dam pa zla ba 'dra ba'i zhal ni rab 'dzum 'jig rten mig sbyin pa/ /shin tu mdzes shing mchog tu dri med tshangs pa'i dbyangs
243b6(mdo sde): dang 'jam pa'i sgra dang dbyangs/ /sems la snum zhing lus la sim pa bde bas sems ni rab tu tshim mdzad pa/ /mi yi dam pa seng ge'i 'dzum mdzad de yi rgyu ni 'dren pa lung bstan gsol/ /'khrugs pa mi mnga' ba dang ma rnyogs ma tshang mi mnga' gsung / /shin tu ldan zhing rab tu mnyam
243b7(mdo sde): la mchog tu mdzes par snyan/ /pha rol spyod pa'i tshul ni khrag khrig brgya dag rnam par 'byed/ /ci yi slad du yon tan mnga' ba 'dzum mdzad bka' stsal gsol/ /gsung ni brgyad dang ldan zhing yan lag drug cu rnams dang ldan/ /skad ni bdun brgya dag dang yi ge bye ba drug cu ldan/ /
244a1(mdo sde): sangs rgyas gsung gi rigs pa bye ba khrag khrig bcu dang brgyad cu ste/ /'dzum mdzad don gyi gling bzhi dpag tu ma mchis bka' stsal gsol/ /ri bo mchog dang mtshungs 'dra pha rol tshogs kyis mi g.yos pa/ /tshul brgya rnam par 'byed cing yid gnyis rnam par 'thor mdzad
244a2(mdo sde): pa/ /srid pa'i sdug bsngal zhi bar mdzad pa 'gro la bde sbyin pa/ /'di ltar sdug pa 'dzum mdzad spyod pa ji bzhin dbye bar gsol/ /gser gyi ri ltar dga' zhing rin chen mchod sdong 'dra ba'i sku/ /zhal ras pad ma 'dab ma brgya pa rgyas 'dra blta ba'i ngos/ /dbang po'i sgra sgrog seng
244a3(mdo sde): ge'i rnam gnon stobs ldan pa/ /rab tu bzhad pa bzhad pa'i don gyi rigs pa lung bstan gsol/ /srid pa gsum na mtshungs pa ma mchis dri gsum dri mi mnga'/ /mdzes par spyod pas srid pa brgya dag nye bar zhi mdzad dgyes/ /khyod kyi 'dzum pa mdzad pa phyogs bcu dag tu rgya cher gsal/ /
244a4(mdo sde): bdud rtsi mun pa sel ba rnam par dbye ba myur du gsungs/ /pi bang rdza rnga rgyud gcig rgyud gsum dung dang gling bu dang / /mi 'am ci dang ka la ping ka dag dang khu byug dang / /ngang pa khrung khrung dag dang rnga dang rdza rnga pheg rdob rnams/ /dus gcig sbyar ba bgyis kyang sangs rgyas gsung gi brgya char mi 'gyur
244a5(mdo sde): ro/ /phyogs bcu dag nas lhags par gyur pa'i 'khor yangs 'di dag ni/ /mang 'dzin blo gros mang zhing blo gros ngan par lhung ba ste/ /ci nas 'bras bcas brtul zhugs grub nas phyogs phyogs mchi 'gyur bar/ /ji ltar 'di dag sred pa'i 'khri shing btsal ba de 'dra gsungs/ /bye ba'i
244a6(mdo sde): zhing gnas lhags pa 'khor gyi dam pa mtha' yas pa/ /phyogs bcu'i mi mchog dag gis chos 'dod pa dag rab bkye ba/ /de dag ci nas dngos grub thob nas rga ste 'chi 'gyur bar/ /de dag la ni 'dzum pa'i gleng gzhi chos char dbab tu gsol/ /de nas bcom ldan 'das kyis rgyal po'i
244a7(mdo sde): btsun mo dpal dang / gser mchog snang la slar tshigs su bcad de bka' stsal pa/ dran pa bskal pa dpag tu med pa gang gA'i bye snyed na/ /gang tshe bsod nams 'od zer zhes bya 'jig rten 'dren pa byung / /ston pa de yi tshe lo bye ba phrag ni bdun cu ste/ /chos kyi rgyal po de yi
244b1(mdo sde): nyan thos dge 'dun mtha' yas gyur/ /'khor los sgyur ba'i rgyal po shes rab kha lo sgyur ba byung / /de yi chung ma tog gi rgyal po dang yang gnyis pa ni/ /'od 'phro zhes bya dngos po kun la ma chags mngon par byung / /chos 'dod rab tu byung nas lo ni bye bar chos tshul bsrungs/ /des ni
244b2(mdo sde): 'dren pa bye ba drug cu dag dang gzhan yang ni/ /dkrigs phrag sum cu'i chos tshul 'thun par mtha' dus der bsrungs te/ /ma 'ongs 'jig rten mgon po gang gA sum cu'i bye snyed kyi/ /chos tshul nyams par 'gyur tshe 'thun par der ni srung bar 'gyur/ /tshe rabs de dang der ni khyed 'thun sems
244b3(mdo sde): can dag gyur pa/ /rgyal po 'khrugs med shes rab kha lo sgyur ba'i chung mar 'gyur/ /chos bsrungs pas na phyi ma'i dus na bud med dngos spangs te/ /bde ba can gyi de bzhin gshegs pa mtha' yas 'od mthong 'gyur/ /phyi bzhin 'brang ba gzhan yang ji snyed de dag 'thun par ni/ /zad 'gyur
244b4(mdo sde): dus na byang chub bsrung bar bsam pa thag pas zhugs/ /bde ba can du pad ma 'dab ma rgyas par 'dug pa yi/ /rgyal ba'i sras po mtshan rnams sum cu dag gis brgyan par 'gyur/ /de dag der dong nas ni gus par ston pa mchod byas nas/ /bskal pa bkod pa'i rgyal po zhes bya dgra rnams
244b5(mdo sde): med pa la/ /de dag thams cad der ni byang chub dam pa 'tshang rgyar 'gyur/ /lha mi'i skye dgu dag kyang chos sgrub phyir ni gnas par 'gyur/ /zhing de na ni bdud kyi las rnams thams cad yongs med cing / /de yi dus na nyan thos rnams kyang grag par mi 'gyur te/ /las skyon med cing
244b6(mdo sde): ngan song med la srog chags mngal gnas med/ /der ni rtag tu byang chub sems dpa' mtha' yas 'du bar 'gyur/ /gang zhig rgyal ba rnams kyi byang chub bsrung phyir lus bor te/ /shes kyi khe 'dod med cing srog la'ang lta bar mi 'gyur ba/ /de ni myur du byang chub dam pa 'tshang rgya 'dir gnas
244b7(mdo sde): nas/ /bsam pa ji bzhin 'dod par sangs rgyas zhing rnams kun tu 'gro /de lta bas na thab mo chen po'i tshe yang phan tshun du/ /'thun byos sangs rgyas dga' skyed gus bcas phrag dog med par ni/ /nga yi byang chub srungs shig dbye 'gyur phyi ma'i dus na yang / /gang dag rnyed la
245a1(mdo sde): brkam pa de dag rjes su ma slob shig / gang don sangs rgyas chos tshol ba ni bskal pa bye bar ni/ /nga yis chung ma bu pho bu mo rgyal srid mgo mig btang / /nga yi chos de rigs pa mi ldan de dag rnyed rgyus 'jig /shes kyi khe dang rnyed phyir phan tshun zhe sdang byed par 'gyur/ /zad 'gyur
245a2(mdo sde): dus na bsam pa thag pas byang chub bsrung ba'i phyir/ /srog chags bye ba brgyad cu mchi ma'i shugs kyis zhugs par 'gyur/ /stong gsum g.yos nas lha yis me tog char yang rab tu phab/ /gang dag mdo 'dir dga' ba de dag rnyed pa legs par rnyed/ /phyogs bcu'i 'dren pa ji snyed pa la'ang
245a3(mdo sde): dga' bar gyur pa yin/ /lha rnams kyis kyang de dag bsngags phreng dam pa rjod par 'gyur/ /gang dag phyi dus ye shes phyag rgya'i mdo thos sgom byed pa/ /de dag rnams la lha yang mchod byed gnod sbyin srung bar byed/ /gang zhig sangs rgyas zhing ni gang gA'i bye ma snyed kyi rnams/ /gser bkang
245a4(mdo sde): bskal pa gang gA'i bye snyed 'dren pa phul ba ni/ /gang zhig ye shes phyag rgya'i mdo sde 'di la bzod gyur na/ /'di la gang sbyor byed pa'i bsod nams de yi grangs mi 'gro /mi 'dod pa la nan gyis byang chub su la'ang sbyin mi bya/ /sangs rgyas kyi ni rmad byung thos nas byang chub sems bskyed cing / /
245a5(mdo sde): ji ltar mdo sde dam pa 'di las rjes su bstan bshad pa/ /de ltar sbyor ba ring por mi thogs 'jig rten mgon por 'gyur/ /gang zhig sangs rgyas byang chub dam pa rgya chen reg 'dod pa/ /dgon par gnas nas gus dang bcas par so sor thar bsdams te/ /sdom pa gsum gyis sems
245a6(mdo sde): can kun la ma bur 'du shes nas/ /yang dag dga' ba mdun byas dpa' dang ston pa'i 'du shes bskyed/ /gang zhig ye shes phyag rgya'i ting 'dzin 'di ni yi ger bris/ /'chang zhing ston la klog cing gang zhig gzhan la rab 'chad pa/ /de yi bsod nams phung po dpag tu med cing bsam mi
245a7(mdo sde): lang / /rgyal ba'i sras po bde ba can gyi 'jig rten khams su 'gro /de nas bcom ldan 'das la byang chub sems dpa' sems dpa' chen po byams pas 'di skad ces gsol to/ /btsun pa bcom ldan 'das sems can gang dag slad ma'i tshe slad ma'i dus lnga brgya tha ma la/ de
245b1(mdo sde): bzhin gshegs pa'i ye shes kyi phyag rgya'i ting nge 'dzin 'di yongs su 'dzin par 'gyur ba dang len par 'gyur ba de dag ji snyed cig 'byung bar 'gyur/ de skad ces gsol pa dang / bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/ /
245b2(mdo sde): byams pa phyi ma'i tshe phyi ma'i dus na/ sdug bsngal ba/ mchog tu sdug bsngal ba/ gzu lums can/ mchog tu gzu lums can/ bzod par dka' ba/ mos par dka' ba/ dge ba'i rtsa ba rnam par 'jig par byed pa 'byung bar 'gyur ro/ /byams pa gal te ma 'ongs pa'i tshe ma
245b3(mdo sde): 'ongs pa'i dus na byang chub sems dpa' rnams kyi rnam par 'jig par 'gyur ba ci 'dra ba 'byung ba/ de thams cad khyod la bstan kyang de dag byams pa khyod la snang bar mi 'gyur ro/ /de skad ces bka' stsal pa dang / bcom ldan 'das la byang chub sems dpa' sems dpa' chen po byams pas 'di skad
245b4(mdo sde): ces gsol to/ /bdag cag thams cad la thugs brtse bar dgongs te/ bcom ldan 'das bshad du gsol/ bde bar gshegs pa bshad du gsol/ bcom ldan 'das byang chub sems dpa' gang dag yang dag par slob par 'tshal bar 'gyur ba de dag ni thos nas de bzhin nyid du slob par 'gyur
245b5(mdo sde): zhing de bzhin nyid du bslabs nas kyang de bzhin nyid du sgrub par 'gyur te/ ji nas bla na med pa yang dag par rdzogs pa'i byang chub las yongs su nyams par mi 'gyur ba de ltar sgrub par 'gyur ro/ /de skad ces gsol pa dang / bcom ldan 'das kyis byang chub sems dpa' sems dpa'
245b6(mdo sde): chen po byams pa la 'di skad ces bka' stsal to/ /byams pa sems can gang dag sngon sangs rgyas brgya la byang chub tu sems bskyed cing dge ba'i rtsa ba bskyed par gyur pa de dag ni phyi ma'i tshe phyi ma'i dus na byang chub kyi sems nyams par 'gyur te/ shin tu rgyas pa la yang mi mos shing
245b7(mdo sde): spong bar 'gyur ro/ /byams pa sems can gang dag sngon gyi sangs rgyas stong la byang chub tu sems bskyed cing dge ba'i rtsa ba yang bskyed par gyur pa de dag ni phyi ma'i tshe phyi ma'i dus na byang chub kyi sems skye yang shin tu rgyas pa spong bar 'gyur gyis mos par mi 'gyur/ yi ger 'dri bar mi 'gyur/
246a1(mdo sde): 'dzin par mi 'gyur/ 'chang bar mi 'gyur/ lung nod par mi 'gyur/ dad par mi 'gyur ro/ /byams pa sems can gang dag sangs rgyas 'bum la byang chub tu sems bskyed cing / dge ba'i rtsa ba yang bskyed par gyur pa de dag ni phyi ma'i tshe phyi ma'i dus na byang chub kyi
246a2(mdo sde): sems skye bar 'gyur/ shin tu rgyas pa la yang mos par 'gyur zhing mi spong yang lung nod par mi 'gyur/ don go bar mi 'gyur ro/ /byams pa sems can gang dag sangs rgyas bye ba la byang chub tu sems bskyed cing / dge ba'i rtsa ba yang bskyed par gyur pa de dag ni phyi ma'i tshe phyi ma'i
246a3(mdo sde): dus na byang chub kyi sems skye bar 'gyur/ shin tu rgyas pa'ang thos par 'gyur/ yi ger 'dri bar 'gyur/ 'chang bar 'gyur/ mos par 'gyur/ lung nod par 'gyur/ don go bar 'gyur yang byang chub la bzod par mi 'gyur/ ting nge 'dzin 'di thob par mi 'gyur/ spobs par mi 'gyur ro/ /
246a4(mdo sde): byams pa sems can gang dag sangs rgyas bye ba phrag bcu la byang chub tu sems bskyed cing dge ba'i rtsa ba yang bskyed par gyur pa de dag ni phyi ma'i tshe phyi ma'i dus na byang chub kyi sems skye bar 'gyur/ shin tu rgyas pa yang thos par 'gyur/ mos par 'gyur la/ yi ger 'dri bar 'gyur/
246a5(mdo sde): 'dzin par 'gyur/ lung nod par 'gyur/ bzod par 'gyur yang ting nge 'dzin 'di thob par mi 'gyur/ spobs par mi 'gyur ro/ /byams pa sems can gang dag sangs rgyas bye ba phrag sum cu la byang chub tu sems bskyed cing dge ba'i rtsa ba yang bskyed par gyur pa de dag ni phyi ma'i tshe phyi ma'i
246a6(mdo sde): dus na byang chub kyi sems skye bar 'gyur/ shin tu rgyas pa yang thos par 'gyur/ mos par 'gyur zhing spong bar mi 'gyur la/ yid ches par 'gyur/ 'don par 'gyur/ yi ger 'dri bar 'gyur/ klog par 'gyur/ kha ton byed par 'gyur/ kun chub par byed par 'gyur/ 'dzin par
246a7(mdo sde): 'gyur/ kun 'dzin par 'gyur/ don yang rtogs par 'gyur/ gzhan dag la yang rgya cher yang dag par rab tu ston par 'gyur/ bsgom par 'gyur/ byang chub la bzod pa yang thob par 'gyur yang de bzhin gshegs pa'i ye shes kyi phyag rgya'i ting nge 'dzin 'di thob par mi 'gyur/
246b1(mdo sde): spobs par mi 'gyur ro/ /byams pa sems can gang dag sangs rgyas bye ba phrag brgyad cu la byang chub tu sems bskyed cing dge ba'i rtsa ba yang bskyed par gyur pa de dag dang / sangs rgyas bye ba phrag brgyad cu las de bzhin gshegs pa'i ye shes kyi phyag rgya'i ting nge 'dzin 'di thos par 'gyur/ bzung kun
246b2(mdo sde): tu bzung bar gyur pa de dag ni phyi ma'i tshe phyi ma'i dus na byang chub tu sems bskyed par 'gyur/ shin tu rgyas pa'ang thos par 'gyur/ mos par 'gyur/ yid ches par 'gyur zhing spong bar mi 'gyur la/ 'don par 'gyur/ dad par 'gyur/ kha ton byed par 'gyur/ yi ger 'dri bar 'gyur/
246b3(mdo sde): klog par 'gyur/ kun chub par byed par 'gyur/ 'dzin par 'gyur/ kun 'dzin par 'gyur/ don kyang rtogs par 'gyur/ gzhan dag la yang rgya cher yang dag par rab tu ston par 'gyur/ sgom par 'gyur/ byang chub la bzod pa'ang thob par 'gyur/ de bzhin gshegs pa'i ye shes kyi
246b4(mdo sde): phyag rgya'i ting nge 'dzin 'di yang thob par 'gyur/ chos thams cad dbyer med cing dmigs su med pas sangs rgyas kyi byang chub ston par 'gyur/ bdud kyi las kyis mi 'phrogs par 'gyur/ chos kyi sgrib pas mi 'phrogs par 'gyur ro/ /de dag gis bskal pa grangs med par gang sdig pa'i las
246b5(mdo sde): mngon par 'dus byas par gyur pa de dag gi de yang phyi ma'i tshe phyi ma'i dus na klad pa na ba tsam gyis thams cad byang bar 'gyur/ sems nyam nga ba tsam gyis thams cad byang bar 'gyur/ skur pa btab pa tsam gyis thams cad byang bar 'gyur/ brnyas pa tsam gyis thams cad byang bar 'gyur/ thing
246b6(mdo sde): slad byas pa tsam gyis thams cad byang bar 'gyur/ co dris byas pa tsam gyis thams cad byang bar 'gyur/ rnyed pa chung bas thams cad byang bar 'gyur/ skye ba gcig kho nas thams cad byang bar 'gyur ro/ /byams pa gang dag phyi ma'i tshe phyi ma'i dus na byang chub kyi sems la sgyid lug
246b7(mdo sde): par mi 'gyur zhing yang dag par blangs pa bstan la/ bsam pa thag pa nas byang chub la zhugs pa'i byang chub sems dpa' de dag ni sangs rgyas grangs med pa mang po la bsnyen bkur byas pa yin no/ /byams pa byang chub sems dpa' de dag gis ngan song myong bar 'gyur ba'i
247a1(mdo sde): las gang 'dus byas pa de dag gi de yang phyi ma'i tshe phyi ma'i dus na mdog ngan par gyur pa tsam gyis byang bar 'gyur/ gdul dka' ba tsam gyis byang bar 'gyur/ nad mang ba tsam gyis byang bar 'gyur/ gzi brjid chung bas byang bar 'gyur/ dma' ba'i rigs
247a2(mdo sde): su skyes pas byang bar 'gyur/ ma grags pa'i rigs su skyes pas byang bar 'gyur/ khyad du bsad pa'i rigs su skyes pas byang bar 'gyur/ dbul po'i rigs su skyes pas byang bar 'gyur/ mtha' 'khob kyi skye bo'i rigs su skyes pas byang bar 'gyur/ ngan pa'i rigs su skyes
247a3(mdo sde): pas byang bar 'gyur/ phongs pa'i rigs su skyes pas byang bar 'gyur/ log par lta ba'i rigs su skyes pas byang bar 'gyur/ bran pho dang / bran mo dang / kla klo'i rigs su skyes pas byang bar 'gyur/ sems can skal ba mi mnyam pa dang phrad pas byang bar 'gyur/ 'phags
247a4(mdo sde): pa ma yin pa'i sems can dang phrad pas byang bar 'gyur/ sems la mya ngan mang bas byang bar 'gyur/ rgyal srid 'khrugs pa dang / yul 'khrugs pa dang / ljongs 'khrugs pa dang / grong dang / grong khyer dang / grong rdal dang / yul 'khor dang / rgyal po'i pho brang 'khor 'khrugs pa dang /
247a5(mdo sde): khyim 'khrugs pa dang / sdug pa dang bral bas 'khrugs pa dang / mu ges 'khrugs pa dang / dge ba'i bshes gnyen mi mthong ba dang / rgyun tu chos mnyan pa mi thob pa dang / gos dang / zas dang / mal cha dang / na ba'i gsos sman dang / yo byad rnams yun ring pos rnyed pa dang / ngan
247a6(mdo sde): pa rnyed pa dang / chung ngu rnyed pa dang / skye bo phal pa dga' ba dang / skye bo ya rabs la ma mos pa dang / dge ba'i rtsa ba la brtson pa'i bar chad 'byung ba dang / rtog pa chung ba dang / bsam gtan la sems g.yeng ba dang / sems kyi gnas ma rnyed pa dang / byang chub kyi yan lag rnams
247a7(mdo sde): ma rnyed pa dang / chos kyi mtshams sbyar ba khong du ma chud pas kyang las kyi sgrib pa de byang bar 'gyur ro/ /tha na rmi lam na sdig pa mthong ba rmis pas kyang las kyi sgrib pa de dag byang bar 'gyur ro/ /las kyi sgrib pa des nyen par gyur na ni bdud sdig can gyi zil gyis non par 'gyur ro/ /de dag
247b1(mdo sde): bdud sdig can gyi zil gyis non par gyur na ni bdud kyi skyon rtogs par mi 'gyur ro/ /de dag bdud kyi skyon khong du ma chud pas de la gang dag rnyed pa dang ldan pa de dag ni ma rnyed pa dag la brnyas so/ /gang dag mdzes par gyur pa de dag ni mdzes pa ma yin pa dag la brnyas so/ /gang dag blta na sdug
247b2(mdo sde): par gyur pa de dag ni blta na mi sdug pa dag la brnyas so/ /gang dag mthong na dga' bar gyur pa de dag ni mthong na dga' ba ma yin pa dag la brnyas so/ /gang dag mang du thos par gyur pa de dag ni mang du thos pa ma yin pa dag la brnyas so/ /gang dag spobs pa dang ldan par gyur pa de dag ni
247b3(mdo sde): spobs pa dang mi ldan pa dag la brnyas so/ /gang dag stong pa la mos par gyur pa de dag ni ser sna can dag la brnyas so/ /gang dag tshul khrims dang ldan par gyur pa de dag ni ngang tshul ngan pa can dag la brnyas so/ /gang dag bzod pa tsam rnyed par gyur pa de dag ni gnod sems can dag la brnyas
247b4(mdo sde): so/ /gang dag brtson 'grus dang ldan par gyur pa de dag ni le lo can dag la brnyas so/ /gang dag bsam gtan la bsam gtan byed par gyur pa de dag ni sems rnam par g.yengs pa dag la brnyas so/ /gang dag shes rab dang ldan par gyur pa de dag ni 'chal pa'i shes rab can dag la brnyas so/ /
247b5(mdo sde): gang dag thabs la mkhas par gyur pa de dag ni thabs la mi mkhas pa dag la brnyas so/ /de dag chos yid du 'ong ba gang dang gang rnyed par gyur pa de yang de dag nyid kyis gzhan la brnyas so/ /byams pa gang dag 'thun par gyur nas lag gcig ste/ dbyer med pas sngon sangs rgyas brgya la
247b6(mdo sde): dge ba'i rtsa ba bskyed par gyur pa de dag kyang phyi ma'i tshe phyi ma'i dus na dbye bar 'gyur na/ de las gzhan pa'i sems can bsam pa ma nges pa dge ba'i rtsa ba ma bskyed pa/ blo rgod pa rnams lta smos kyang ci dgos te/ byams pa de ltar phyis 'jig rten mi bzad pa dag 'byung bar
247b7(mdo sde): 'gyur ro/ /byams pa de lta bas na byang chub sems dpa' khyod kyis go cha chen po sra ba shin tu bgo bar bya/ lhag pa'i bsam pas bsgrub pa dang / bzod pa'i stobs dang ldan par bya/ chos zab mo la 'jug pa'i ye shes la mkhas par bya/ dmigs pa med pa'i lta ba can du
248a1(mdo sde): 'gyur bar bya/ sems brtan par bya/ brtson 'grus brtan par bya/ rtul ba brtan pa dang / sbyor ba brtan par bya/ phyi ma'i tshe phyi ma'i dus na dam pa'i chos yongs su blang ba dang / dam pa'i chos gzung ba dang / dam pa'i chos kun tu bsrung ba dang / dam pa'i chos yun
248a2(mdo sde): ring du gnas par bya ba la spro bar bya/ brtson 'grus brtsam par bya/ brtson par bya/ gzhan yang gzung bar bya'o/ /de nas mchog tu dga' ba'i rgyal po dang / 'jam dpal la sogs pa sems dpa' dpe med pa drug cu dang / byams pa dang / seng ge rab snang la sogs pa/ bskal
248a3(mdo sde): pa bzang po'i byang chub sems dpa' sems dpa' chen po rnams kyis bcom ldan 'das kyis dam pa'i chos yongs su gzung ba bstan pa 'di thos nas/ phyi ma'i tshe phyi ma'i dus de na dam pa'i chos yongs su gzung bar spro bar 'gyur te/ de dag gis bcom ldan 'das la 'di skad ces gsol
248a4(mdo sde): to/ /bcom ldan 'das bdag cag lhan cig tu 'thun par g.yo dang / sgyu thams cad spangs shing / nga rgyal dang / rgyags pa dang / dregs pa thams cad spangs la dga' ba dang / mi dga' ba dang / srid pa thams cad bsal te/ zab mo mi dmigs pa la mos shing de bzhin gshegs
248a5(mdo sde): pa'i sangs rgyas kyi byang chub bskal pa grangs ma mchis pa bye ba khrag khrig brgya stong du bsgrubs pa 'di kun tu bsrung bar bgyi/ yongs su gzung bar bgyi/ gzhan dag la yang rgya cher yang dag par rab tu bstan par bgyi zhing / bdag cag lus dang srog la mi blta bar sangs rgyas
248a6(mdo sde): kyi byang chub 'di kun tu bsrung bar bgyi'o/ /de nas bcom ldan 'das kyis mchog tu dga' ba'i rgyal po dang / 'jam dpal la sogs pa sems dpa' dpe med pa drug cu dang / byams pa dang / seng ge rab snang la sogs pa bskal pa bzang po'i byang chub sems dpa' sems
248a7(mdo sde): dpa' chen po de dag la rjes su bstan pa'i phyir tshigs su bcad pa 'di dag bka' stsal to/ /g.yo med sgyu med nga med tha ba med/ /dran ldan blo gros ldan zhing gnas med gnas/ /zab mo bzod la mi g.yeng legs gnas te/ /stobs bcu nor 'di rab tu bsrung bar gyis/ /sgyu
248b1(mdo sde): med gcam med 'dod med nga med dang / /gzung med dga' dang rnam par 'dzin bral dang / /nam mkha'i lam ltar mnyam nyid rab ldan par/ /de ltar sbyor ba ting 'dzin 'di 'thob bo/ /rtag tu byang chub 'dun pa brtan par gyis/ /zab mo rgyal ba dag gi tshul yang bsgoms/ /dga'
248b2(mdo sde): ba kun la 'dris la mi lta na/ /des ni ting 'dzin dkon mchog 'di 'thob bo/ /rtag tu dga' dang mi dga' sems snyoms shing / /skyes bu mchog la ston pa lta bu yi/ /'du shes skyed cing dga' bya rtag dga' ba/ /des ni myur du ting 'dzin 'di rtogs so/ /snang ba zad mi shes pa mchog
248b3(mdo sde): gi gter/ /spobs pa phyag rgya tshul ni bye ba brgyas/ /nyi ma'i 'od zer rab rib sel lta bu/ /ye shes 'jug pa'i tshul ni 'dir brjod do/ /nyi ma zla ba dang ni skar ma dang / /ji ltar sa dang gangs kyi ri bo dang / /gling bzhi'i bdag po brgya byin tshangs pa dang / /sman pa lta bu'i mdo sde 'di zung
248b4(mdo sde): shig / 'di ni sems dag 'di ni las zad byed/ /'di ni bdud rtsi 'di ni bdud 'dul ba/ /'di ni pha rol sems spyod rdzu 'phrul mig /'di ni sems can thams cad rtogs byed sgra/ /'di ni bskal pa khrag khrig dran par byed/ /'di ni dra ba thams cad ma lus zad/ /sangs rgyas phyag
248b5(mdo sde): rgya 'di ni bde gshegs bstod/ /'di dang ldan pa'i lag tu byang chub gnas/ /ji ltar stong nyid rang bzhin 'dir gnas pa/ /de ltar de yis stong nyid 'di rtogs te/ /rtog dang rnam par rtog pa'i spros pa 'di/ /gnyi ga yongs su spangs na chos 'dzin yin/ /nga ni mya ngan 'das phyi la la zhig /
248b6(mdo sde): chos 'di rmi lam lta bur blta zhes 'dzer/ /gang chos ma byung sus kyang byas ma yin/ /rang gi shes pas de dag de la rtog /stong nyid ma skyes sus kyang byas ma yin/ /ma mthong 'ongs pa ma yin 'pho min na/ /dmigs gnas bdag cag stong nyid legs bslab shes/ /'dzer pa de
248b7(mdo sde): dag chos kyi rkun po yin/ /gang dag las ni chos 'di thos nas su/ /mchi ma 'byung zhing ba spu rab g.yos nas/ /de ni byang chub phyir mi ldog ces 'dzer/ /phyi nas bsngags pa ma yin brgya dag smra/ /ma rabs khyim du nor mang zad nas ni/ /bde ba'i ched du de dag rab 'byung ste/ /bstan
249a1(mdo sde): pa 'di la bde ba kun rnyed nas/ /nga yi sras rnams la ni sdang bar byed/ /byang chub don gnyer kha cig 'dir rab 'byung / /byang chub smra ste byang chub gnas ma yin/ /rgya mtsho chu mtha' phyi mtha' ring ba ltar/ /'dir yang ma bsdams byang chub de bzhin no/ /rnyed dang mdza' bo'i
249a2(mdo sde): khyim la sten pa'i phyir/ /bdag cag yang dag rab tu byung ba ste/ /spyod lam dang ni dgon par rnam dag cing / /mkhan po dang ni mdza' bos dag ces 'dzer/ /gang dag nga yi bstan 'dir rab byung nas/ /pad ma chu ltar 'jig rten chos gnas te/ /tshul 'di ji bzhin mdo sde 'dir brtson pa/ /
249a3(mdo sde): de dag nga yi byang chub yang dag srung / /mchog tu dga' ba'i rgyal po khyod bstan gyis/ /blo ngan de dag lta bur bslab mi bya/ /nan tan gyis ni sangs rgyas yon tan thob/ /de phyir rtog pa med par rab tu sbyor/ /khrag khrig zhing gi mi rnams ji snyed pas/ /gang gA'i bye snyed blangs nas btab
249a4(mdo sde): pa dag / de la bye snyed sa bon ji tsam par/ /'bras bu re re byung bar gyur pa yi/ /de lta'i thabs kyis bye ma rgya che ba/ /stong 'gyur du ni yongs su bsgyur byas nas/ /ji snyed zhing rnams mtha' yas rab 'das shing / /gcig ces bya bar mtshan ma bzhag gyur la/ /de lta'i tshul gyis snga na
249a5(mdo sde): yod pa yi/ /bye ma dag ni thams cad zad gyur pa/ /de tsam tshad kyi phyogs bcu ji snyed pa/ /zhing rnams rgyal ba rnams kyis yongs gang la/ /sangs rgyas re re'ang de snyed dbur gyur te/ /dbu kun la yang de snyed ljags gyur la/ /de dag bskal pa gang gA'i bye snyed du/ /mdo sde
249a6(mdo sde): 'dir gnas de yi bsngags brjod kyang / /ri rab yungs 'bru nam mkha' rtswa tsam dang / /rgya mtsho las ni thigs gcig blangs pa bzhin/ /de ltar de yi yon tan brjod gyur pa/ /de phyir rtog med tshul du rab tu sbyor/ /de nas mchog tu dga' ba'i rgyal po dang / 'jam dpal gzhon nur
249a7(mdo sde): gyur pa la sogs pa sems dpa' dpe med drug cu dang / byams pa dang / seng ge rab snang la sogs pa bskal pa bzang po'i byang chub sems dpa' sems dpa' chen po de dag gis bcom ldan 'das la 'di skad ces gsol to/ /bcom ldan 'das chos chos zhes bgyi ba'i chos de chos
249b1(mdo sde): gang gi tshig lags/ de skad ces gsol pa dang / bcom ldan 'das kyis mchog tu dga' ba'i rgyal po dang / 'jam dpal la sogs pa sems dpa' dpe med drug cu dang / byams pa dang / seng ge rab snang la sogs pa bskal pa bzang po'i byang chub sems dpa' sems dpa'
249b2(mdo sde): chen po de dag la 'di skad ces bka' stsal to/ /rigs kyi bu dag chos chos zhes bya ba'i chos de ni 'gyur ba med cing rnam par rtog pa med pa'i tshig so/ /gsol pa/ bcom ldan 'das 'gyur ba ma mchis shing / rnam par rtog pa ma mchis pa de yang gang gi tshig lags/
249b3(mdo sde): bcom ldan 'das kyis bka' stsal pa/ rigs kyi bu dag 'gyur ba med cing rnam par rtog pa med pa zhes bya ba de ni dmigs pa med pa'i tshig so/ /gsol pa/ bcom ldan 'das dmigs pa ma mchis pa de yang gang gi tshig lags/ bcom ldan 'das kyis bka' stsal
249b4(mdo sde): pa/ rigs kyi bu dag dmigs pa med pa zhes bya ba de ni mi zad pa'i tshig so/ /gsol pa/ bcom ldan 'das mi zad pa de yang gang gi tshig lags/ bcom ldan 'das kyis bka' stsal pa/ rigs kyi bu dag mi zad pa zhes bya ba de ni mi skye ba'i tshig so/ /
249b5(mdo sde): gsol pa/ bcom ldan 'das mi skye ba de yang gang gi tshig lags/ bcom ldan 'das kyis bka' stsal pa/ rigs kyi bu dag mi skye ba zhes bya ba de ni mi 'gog pa'i tshig so/ /gsol pa/ bcom ldan 'das mi 'gog pa de yang gang gi tshig lags/
249b6(mdo sde): bcom ldan 'das kyis bka' stsal pa/ rigs kyi bu dag mi 'gog pa zhes bya ba de ni sdud pa med pa'i tshig so/ /gsol pa/ bcom ldan 'das sdud pa ma mchis pa de yang gang gi tshig lags/ bcom ldan 'das kyis bka' stsal pa/ rigs kyi bu dag
249b7(mdo sde): sdud pa med pa zhes bya ba de ni yongs su gzung ba med pa'i tshig so/ /gsol pa/ bcom ldan 'das yongs su gzung ba ma mchis pa de yang gang gi tshig lags/ bcom ldan 'das kyis bka' stsal pa/ rigs kyi bu dag yongs su gzung ba med pa zhes bya ba
250a1(mdo sde): de ni gnas med pa'i tshig so/ /gsol pa/ bcom ldan 'das gnas ma mchis pa de yang gang gi tshig lags/ bcom ldan 'das kyis bka' stsal pa/ rigs kyi bu dag gnas med pa zhes bya ba de ni 'gyur ba med pa'i tshig so/ /gsol
250a2(mdo sde): pa/ bcom ldan 'das 'gyur ba ma mchis pa de yang gang gi tshig lags/ bcom ldan 'das kyis bka' stsal pa/ rigs kyi bu dag 'gyur ba med pa zhes bya ba de ni 'dus ma byas kyi tshig so/ /gsol pa/ bcom ldan 'das 'dus ma bgyis pa de yang gang gi tshig
250a3(mdo sde): lags/ bcom ldan 'das kyis bka' stsal pa/ rigs kyi bu dag 'dus ma byas zhes bya ba de ni grangs dang bral ba'i tshig so/ /gsol pa/ bcom ldan 'das grangs dang bral ba de yang gang gi tshig lags/ bcom ldan 'das kyis bka' stsal pa/
250a4(mdo sde): rigs kyi bu dag grangs dang bral ba zhes bya ba de ni sems med pa'i tshig so/ /gsol pa/ bcom ldan 'das sems ma mchis pa de yang gang gi tshig lags/ bcom ldan 'das kyis bka' stsal pa/ rigs kyi bu dag sems med pa zhes bya ba de ni rnam par
250a5(mdo sde): rig pa med pa'i tshig so/ /gsol pa/ bcom ldan 'das rnam par rig pa ma mchis pa de yang gang gi tshig lags/ bcom ldan 'das kyis bka' stsal pa/ rigs kyi bu dag rnam par rig pa med pa zhes bya ba de ni 'du ba med pa'i tshig so/ /gsol
250a6(mdo sde): pa/ bcom ldan 'das 'du ba ma mchis pa de yang gang gi tshig lags/ bcom ldan 'das kyis bka' stsal pa/ rigs kyi bu dag 'du ba med pa zhes bya ba de ni bral ba med pa'i tshig so/ /gsol pa/ bcom ldan 'das bral ba ma mchis pa de yang gang gi
250a7(mdo sde): tshig lags/ bcom ldan 'das kyis bka' stsal pa/ rigs kyi bu dag bral ba med pa zhes bya ba de ni mnyam pa nyid kyi tshig so/ /gsol pa/ bcom ldan 'das mnyam pa nyid de yang gang gi tshig lags/ bcom ldan 'das kyis bka' stsal
250b1(mdo sde): pa/ rigs kyi bu dag mnyam pa nyid ces bya ba de ni mi mnyam pa med pa'i tshig so/ /gsol pa/ bcom ldan 'das mi mnyam pa ma mchis zhes bgyi ba de yang gang gi tshig lags/ bcom ldan 'das kyis bka' stsal pa/ rigs kyi bu dag mi mnyam pa med pa
250b2(mdo sde): zhes bya ba de ni gnas pa med pa'i tshig so/ /gsol pa/ bcom ldan 'das gnas pa ma mchis pa zhes bgyi ba de yang gang gi tshig lags/ bcom ldan 'das kyis bka' stsal pa/ rigs kyi bu dag gnas pa med pa zhes bya ba de ni dngos po med pa'i tshig
250b3(mdo sde): so/ /gsol pa/ bcom ldan 'das dngos po ma mchis pa zhes bgyi ba de yang gang gi tshig lags/ bcom ldan 'das kyis bka' stsal pa/ rigs kyi bu dag dngos po med pa zhes bya ba de ni ngo bo nyid med pa'i tshig so/ /gsol pa/ bcom ldan 'das ngo bo nyid
250b4(mdo sde): ma mchis zhes bgyi ba de yang gang gi tshig lags/ bcom ldan 'das kyis bka' stsal pa/ rigs kyi bu dag ngo bo nyid med pa zhes bya ba de ni kun gzhi med pa'i tshig so/ /gsol pa/ bcom ldan 'das kun gzhi ma mchis zhes bgyi ba de yang gang gi tshig
250b5(mdo sde): lags/ bcom ldan 'das kyis bka' stsal pa/ rigs kyi bu dag kun gzhi med pa zhes bya ba de ni mya ngan las 'das pa'i tshig so/ /de nas mchog tu dga' ba'i rgyal po dang / 'jam dpal la sogs pa sems dpa' dpe med drug cu dang / byams pa dang / seng ge rab
250b6(mdo sde): snang la sogs pa bskal pa bzang po'i byang chub sems dpa' sems dpa' chen po de dag gis bcom ldan 'das la 'di skad ces gsol to/ /bcom ldan 'das gal te chos de dag mtshan nyid de lta bu lags na/ bcom ldan 'das 'di la chos nub par gyur pa ni gang lags/ bdag
250b7(mdo sde): cag gis ni gang bsrung bar bgyi/ de skad ces gsol pa dang / bcom ldan 'das kyis mchog tu dga' ba'i rgyal po dang / 'jam dpal la sogs pa sems dpa' dpe med drug cu dang / byams pa dang / seng ge rab snang la sogs pa bskal pa bzang po'i byang chub sems
251a1(mdo sde): dpa' sems dpa' chen po de dag la 'di skad ces bka' stsal to/ /rigs kyi bu dag byis pa so so'i skye bo rnams ni chos su 'du shes shing chos su rtog ste/ chos spros par byed do/ /de dag chos su brtags/ chos su spros pas gnyis su ston to/ /gang dag gnyis su
251a2(mdo sde): ston pa de dag chos dang 'gal bar zhugs pa yin mod kyi/ rigs kyi bu gang don dam par na 'di la chos sam/ chos dang 'gal ba gang yang mi dmigs so/ /de nas bcom ldan 'das kyis don de dag bka' stsal nas/ de'i tshe tshigs su bcad pa 'di dag gsungs so/ /kha cig
251a3(mdo sde): byas pa de nyid 'dus byas te/ /gzhan ni 'dus ma byas 'dzer kha cig gzhan/ /chos la dmigs pas gnyi ga'ang rnam rtog ste/ /spros pa de ni dag pa ma yin smra/ /chos ni gang gis ma byas bshig pa med/ /ma mthong ma shes su dang nye ba'ang min/ /yongs rtog spyod yul mi rigs
251a4(mdo sde): ldan de dag / de dag thams cad stong zhes tshig tu smra/ /gang zhig stong sems de ni rigs min te/ /'di ltar de yis skye med brtags phyir ro/ /rnam rtog thams cad bdud kyi zhags pa ste/ /'gyur med chos kyi phyag rgya zhes bya'o/ /med pa'i chos la yongs su rtog pas na/ /byis pa gang
251a5(mdo sde): yin g.yo ba de yis bcings/ /rnam par rtog pa thams cad brag ca 'dra/ /byis pa de dag gnyis su 'dzin pas rtog /shes ldan rnams kyis shes pa gzhar mi rnyed/ /shes ldan las kyang shes pa byung ba med/ /kun rdzob dag la brten nas 'di bstan te/ /'di la shes dang shes ldan
251a6(mdo sde): mi dmigs so/ /gal te chos kyi ngo bo 'ga' yod na/ /de ni 'jig phyir chad pa mya ngan 'da'/ /gal te chos rnams gnas par gyur na ni/ /de tshe mya ngan 'das kun rtag par 'gyur/ /byis pa dag gis spangs dang de bzhin thob/ /byis pas mya ngan 'da' byas mtshan nyid med/ /bdag tu dmigs
251a7(mdo sde): pa dag ni 'dus byas thob/ /mkhas pa yod dang med par 'du shes med/ /rig dang ma rig gnyi ga gnyis su med/ /tha snyad tsam ste de la snying po med/ /spros pa mtshan ma spyod yul de dag ni/ /dngos po gzhig phyir mya ngan 'das pa smra/ /sems kyis sems kyi ngo bo nyid mi shes/ /
251b1(mdo sde): ngo bo nyid kyis sems kyang mi shes te/ /chos rnams thams cad rmi lam ngo bo nyid/ /de ni gnyis su bden zhes kha cig smra/ /skye ba'i chos de bden pa ma yin te/ /'gog pa yang ni cung zad bden ma yin/ /sangs rgyas thams cad skye ba'i chos min te/ /de lta'i thabs kyis bden par
251b2(mdo sde): 'gyur ba yin/ /sangs rgyas ye shes cung zad ma rnyed de/ /bstan pa'i chos kyang cung zad bstan pa med/ /sus kyang sems can gang yang bkrol ba med/ /de ltar sangs rgyas mi skye sangs rgyas so/ /gal te 'di ni rang bzhin mya ngan 'das/ /rgyal ba nyan thos bcas pa de nyid 'gro/ /ther
251b3(mdo sde): zug chos ni mya ngan 'da' ma yin/ /spros pa med pa nams kyang mkhas mi 'gyur/ /gang gis sems can sems can don mi mthong / /de ltar 'jig rten kun rdzob sems can bstan/ /sems can yang dag ngo bo nyid mthong na/ /de ni mya ngan 'da' ba gzhi med gnas/ /gang dag
251b4(mdo sde): 'di la phung po bden smra dang / /kha cig srid 'gog lam ni bden zhes 'dzer/ /skye ba med pa bden pa gcig yin na/ /de la kha cig bden pa bzhi zhes 'dzer/ /byang chub snying por 'dug nas bden gcig kyang / /grub par ma mthong bzhi lta ga la zhig /de ltar blo gros ngan mang rab
251b5(mdo sde): byung nas/ /nga yi bstan pa rnam par 'jig par byed/ /dge sbyong yon tan tshol bar 'dod pa dag /ting 'dzin 'di la rab tu sbyar ba'i phyir/ /ma bsdams rnams dang 'dris pa med byas te/ /bse ru lta bur dgon par gnas par bya/ /rkang gnyis dam pa bye ba brgyad cu yis/ /'di la rab
251b6(mdo sde): tu sbyor la dgongs pa mdzad/ /gang dag bden pa mthong ba'i lha mang po/ /de dag nyin dang mtshan du de la srung / /gang dag ting 'dzin blta dka' 'di sgom la/ /sangs rgyas kyis ni de yi rmi lam du/ /snang ba gsal ba mtha' yas mi zad pa/ /bsgrub pa 'jug pa'i sgor 'jug sbyin par
251b7(mdo sde): 'gyur/ /de nas bcom ldan 'das kyis 'jam dpal gzhon nur gyur pa la bka' stsal pa/ 'jam dpal byang chub sems dpa' sems dpa' chen po sangs rgyas kyi byang chub mngon par rdzogs par 'tshang rgya bar 'dod pas ting nge 'dzin 'di la brtson par bya'o/ /byang chub sems
252a1(mdo sde): dpa' mtshan dang dpe byad bzang po yongs su sgrub par 'dod pas ting nge 'dzin 'di la brtson par bya'o/ /byang chub sems dpa' sangs rgyas kyi chos ma 'dres pa brgyad thob par 'dod pas ting nge 'dzin 'di la brtson par bya'o/ /byang chub sems dpa' stobs dang / mi 'jigs pa
252a2(mdo sde): dang / byams pa chen po dang / snying rje chen po thob par 'dod pas ting nge 'dzin 'di la brtson par bya'o/ /byang chub sems dpa' sangs rgyas kyi spyan dang / rang byung nyid dang / sangs rgyas kyi zhing phun sum tshogs pa dang / tshe phun sum tshogs pa dang / bkod pa phun sum tshogs pa thob par 'dod
252a3(mdo sde): pas ting nge 'dzin 'di la brtson par bya'o/ /byang chub sems dpa' 'khor phun sum tshogs pa dang / gzugs phun sum tshogs pa dang / byang chub sems dpa' mtshan phun sum tshogs pa dang / nyan thos phun sum tshogs pa thob par 'dod pas ting nge 'dzin 'di la brtson par bya'o/ /byang
252a4(mdo sde): chub sems dpa' snang ba dang / ye shes dang / gzungs dang / sems can gyi skad kyi brda dang / rigs pa dang / tshul dang / sgo thob par 'dod pas ting nge 'dzin 'di la brtson par bya'o/ /byang chub sems dpa' lam la 'jug pa dang / 'od phun sum tshogs pa dang / so so yang dag
252a5(mdo sde): par rig pa'i stobs bskyed pa dang / rnam par gdon mi za ba'i stobs bskyed pa la mkhas pa thob par 'dod pas ting nge 'dzin 'di la brtson par bya'o/ /byang chub sems dpa' spobs pa phun sum tshogs pa dang / lta ba phyin ci ma log pa dang / mnyam pa nyid rtogs par khong du chud par 'dod
252a6(mdo sde): pas ting nge 'dzin 'di la brtson par bya'o/ /de ci'i phyir zhe na/ 'di ltar byang chub sems dpa' ting nge 'dzin 'di la brtson pa ni yon tan gyi phan yon 'di thams cad 'thob bo/ /de ltar byang chub sems dpa' yon tan gyi phan yon dang ldan pa ni sangs rgyas zhes bya'o/ /'dren pa zhes bya'o/ /rnam
252a7(mdo sde): par 'dren pa zhes bya'o/ /yongs su 'dren pa zhes bya'o/ /ston pa zhes bya'o/ /thams cad mkhyen pa zhes bya'o/ /rgyal ba zhes bya'o/ /'jig rten gyi mgon po zhes bya'o/ /rang byung zhes bya'o/ /de bzhin gshegs pa zhes bya'o/ /ji ltar smra ba de bzhin byed pa zhes bya'o/ /mnyam
252b1(mdo sde): pa med pa dang / mi mnyam pa dang / mnyam pa dang / mtshungs pa med pa zhes bya'o/ /mchog tu smra ba/ yang dag par smra ba/ bden pa smra ba/ dus su smra ba zhes bya'o/ /'dul ba smra ba zhes bya'o/ /bla na med pa zhes bya'o/ /mi'i dam pa zhes bya'o/ /de ci'i phyir zhe na/ 'jam
252b2(mdo sde): dpal ngas ting nge 'dzin 'di la gnas nas bcom ldan 'das mar me mdzad de bzhin gshegs pa mthong ma thag tu byang chub thob bo/ /'jam dpal gyis gsol pa/ gal te bcom ldan 'das de bzhin gshegs pa mar me mdzad gzigs ma thag tu byang chub brnyes nas/ bcom ldan 'das
252b3(mdo sde): ci'i slad du slar bskal pa grangs ma mchis par 'khor ba na 'khor/ bcom ldan 'das kyis bka' stsal pa/ 'jam dpal sangs rgyas kyi bya ba byed cing sems can yongs su smin par bya ba dang / sngon gyi smon lam phun sum tshogs pa thob par bya ba'i phyir bskal pa grangs med par 'khor ba na
252b4(mdo sde): 'khor mod kyi/ 'on kyang 'jam dpal der ngas byang chub dang / de nyid du yongs su mya ngan las 'das pa bzung ngo / /de nas bcom ldan 'das kyis don 'di nyid rgya cher bstan pa'i phyir de'i tshe tshigs su bcad pa 'di dag bka' stsal to/ /'di dang ldan pa 'dren par 'gyur te blo gros mtha' yas
252b5(mdo sde): blo gros mchog / phyogs bcu'i sangs rgyas bye ba phrag brgya mang po dag gis dgongs par 'gyur/ /mdo sde brgya yi tshul dag shin tu rab 'byed bsam yas dpag med de/ /mdo sde 'di la rab tu sbyor ba mi zad gzungs 'thob rnyed par 'gyur/ /'di ni ye shes ting 'dzin rnam par gdon mi za ba
252b6(mdo sde): skad kun sgo/ /rab tu rtogs dang rnam par grol dang chags med 'dzin pa thams cad zhi/ /mi skye ba dang 'gog dang gzhi med mya ngan 'das dang rims nad med/ /stobs dang mtshan dang dpe byad bzang dang rgyal ba'i yon tan kun sgrub pa/ /dbyangs kyi yan lag kun dang sna tshogs mtha' yas
252b7(mdo sde): skad rnams yongs su sbyong / /rjes su rtogs dang tshim pa dang ni spyod dang 'dzin pa thams cad bral/ /shin tu rnam par shes dang gdon mi za mchog nyon mongs thams cad zad/ /mdo sde 'di la rab tu sbyor ba byang chub drung du song ba yin/ /rtse gcig yid kyis mngon sum du ni 'di la tshul
253a1(mdo sde): bzhin rab sbyor la/ /gnyid dang le lo ma byed shes kyi khe bde mngon par dga' ma byed/ /rtag tu tshul khrims gnyen dang phrag dog med dang byams pa'i yid du byos/ /dga' ba'i ngang tshul gus dang bcas pas ting 'dzin mchog 'di rnyed par 'gyur/ /mnyam sems
253a2(mdo sde): shin tu bsdams pa drang po rtag tu rnam par dga' ba dang / gnas med 'dris med shes kyi khe dang bde la pad ma chu bzhin byos/ /ji ltar bya bzhin nga med mos pa brtan zhing sred dang g.yo med pa/ /de ni phyi ma'i dus na gzungs mchog rgyal po 'di ni 'thob par 'gyur/ /stong gsum dag ni
253a3(mdo sde): rab tu g.yos nas lha brgya sil snyan dkrol bar byed/ /nam mkha' las ni byug pa gos dang phye ma dag dang rgyal mtshan brgya/ /mdzes phreng mgul rgyan rna cha zla gam dung dang rkang gdub do shal brgya/ /nor bu mu tig dpung rgyan gtsug rgyan sor gdub sna tshogs 'thor bar byed/ /lha dang lha yi
253a4(mdo sde): bu mo klu dang dri za 'dab tshogs mang po/ /nam mkha' lding dang lha min dbang po dge bsnyen dge slong brgya mang dang / /de bzhin dge slong ma dang dge bsnyen ma ni mang po dga' 'gyur langs/ /rang gi gos dag dang ni rgyan rnams phul nas byang chub sems bskyed do/ /chos 'di shin tu bstan
253a5(mdo sde): tshe sems can mang po byang chub zhugs pa dang / /kha cig phyir mi ldog par gyur pa bstan cing tshad gzung nus ma yin/ /dgra bcom nyid du btul bar gyur pa mtha' yas gang gA'i bye ma snyed/ /'dren pa blta phyir zhing ni brgya nas lhags pa de dag dga' nas dong / bcom ldan 'das kyis chos kyi
253a6(mdo sde): rnam grangs 'di bshad pa na/ sems can grangs med pa bla na med pa yang dag par rdzogs pa'i byang chub tu yang dag par zhugs so/ /byang chub sems dpa' khrag khrig phrag brgyad cu ni bla na med pa yang dag par rdzogs pa'i byang chub las phyir mi ldog par gyur to/ /byang chub sems dpa'
253a7(mdo sde): bye ba phrag drug cu dang / 'bum phrag gsum ni de bzhin gshegs pa'i ye shes kyi phyag rgya'i ting nge 'dzin 'di thob bo/ /dge slong dang / dge slong ma dang / dge bsnyen dang / dge bsnyen ma dpag tu med pa dang / sems can tshad med pa dag gis ni dgra bcom pa nyid thob bo/ /phyogs
253b1(mdo sde): bcu'i 'jig rten gyi khams nas 'dus pa'i byang chub sems dpa' de dag thams cad kyis ni de bzhin gshegs pa'i ye shes kyi phyag rgya'i ting nge 'dzin 'di thob bo/ /bcom ldan 'das kyis de skad ces bka' stsal nas/ nyan thos chen po de dag dang / mchog tu dga' ba'i rgyal po dang / 'jam dpal
253b2(mdo sde): la sogs pa byang chub sems dpa' dpe med drug cu dang / byams pa dang / seng ge rab snang dang snang byed la thug pa'i bar la sogs pa bskal pa bzang po'i byang chub sems dpa' sems dpa' chen po thams cad dang / phyogs bcu'i 'jig rten gyi khams nas 'dus pa'i byang chub sems dpa'
253b3(mdo sde): sems dpa' chen po dang / rgyal po'i btsun mo dpal dang / gser mchog snang dang / thams cad dang ldan pa'i 'khor de dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //
253b4(mdo sde): 'phags pa de bzhin gshegs pa'i ye shes kyi phyag rgya'i ting nge 'dzin ces bya ba theg pa chen po'i mdo rdzogs so// //rgya gar gyi mkhan po dzi na mi tra dang / mu ni warma dang / dA na shI la dang / zhu chen gyi lots+tsha ba ban de ye shes sdes bsgyur cing zhus te skad gsar chad kyis kyang bcos nas
253b5(mdo sde): gtan la phab pa/ / @##/ /rgya gar skad du/ Ar+ya shU rang ga ma sa mA d+hi nA ma ma hA yA na sU tra/ bod skad du/ 'phags pa dpa' bar 'gro ba'i ting nge 'dzin ces bya ba theg pa chen po'i mdo/ bam po dang po/
253b6(mdo sde): sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na/ bya rgod kyi phung po'i ri la dge slong sum khri nyis stong gi dge slong gi dge 'dun chen po mngon par shes pas mngon par shes pa sha stag
253b7(mdo sde): dang / thabs cig tu bzhugs so/ /byang chub sems dpa' bdun khri nyis stong dang yang thabs cig ste/ thams cad kyang mngon par shes pa'i ye shes thob pa/ gzungs kyis mi brjed pa'i chos dang ldan pa/ spobs pa mi zad pa'i chos dang ldan pa/ ting nge 'dzin la shin tu gnas
254a1(mdo sde): pas mi g.yo ba/ shes rab kyi mig sgrub pa shes pa la mkhas pa/ bzod pa thob pa/ gzungs kyi tshul thob pa/ chos zab mo'i tshul la zhugs pa/ bskal pa grangs med pa bye ba tshar phyin pa/ smon lam phun sum tshogs pa/ bdud dang phyir rgol ba bcom pa/
254a2(mdo sde): sangs rgyas kyi zhing bkod pa chen po dang ldan pa yongs su bzung ba/ byams pa chen po'i go cha bgos pa/ snying rje chen po yongs su bzung ba/ brtson 'grus chen po la rtul ba/ tshig thams cad kyi nges pa'i tshig ston pa shes pa la mkhas pa/ spyod pa yongs su dag pa/ rnam par thar
254a3(mdo sde): pa'i sgo gsum la gnas pa/ ye shes dus gsum la ma chags pa thob pa/ khams gsum las mngon par byung ba/ sangs rgyas dang chos la mos pa mang ba/ chos kyi 'khor lo skor ba/ sgra thogs pa med pa/ sgra yid du 'ong bas go bar byed pa/ spyod lam thams cad yongs su
254a4(mdo sde): brtags pa ma yin pa/ dkris pa dang bral ba/ mtshan gyis legs par brgyan pa/ sems can thams cad yongs su mi gtong ba'i go cha bgos pa/ dran pa dang / blo gros dang / rtogs pa dang ldan pa/ ngo tsha shes pa dang / brtan pa dang ldan pa sha stag la 'di lta ste/ byang chub sems
254a5(mdo sde): dpa' sems dpa' chen po thogs pa med par chos kyi 'khor lo skor ba dang / byang chub sems dpa' sems dpa' chen po sems bskyed ma thag tu chos kyi 'khor lo skor ba dang / byang chub sems dpa' sems dpa' chen po sgrib pa med pa'i chos kyi 'khor lo skor ba dang / byang chub
254a6(mdo sde): sems dpa' sems dpa' chen po mig gtsang zhing dri ma med par yongs su sbyong ba dang / byang chub sems dpa' sems dpa' chen po kun nas ldang ba thams cad rnam par sel ba dang / byang chub sems dpa' sems dpa' chen po dga' ba dang dad pa'i spyod lam ston pa dang / byang
254a7(mdo sde): chub sems dpa' sems dpa' chen po mtshan dam pa bkod pa'i rgyal po'i blo gros dang / byang chub sems dpa' sems dpa' chen po sems can thams cad mi slu ba'i blo dang ldan pa dang / byang chub sems dpa' sems dpa' chen po yon tan rgya mtsho mtha' yas pa'i blo gros dang / byang chub
254b1(mdo sde): sems dpa' sems dpa' chen po 'du shes ldog pa shes pa la mkhas pa dang / byang chub sems dpa' sems dpa' chen po brtson 'grus brtan zhing rtul ba rtag tu legs par brtsams pa dang / byang chub sems dpa' sems dpa' chen po rtag tu mnyam par gzhag cing dbang po mi g.yeng ba dang /
254b2(mdo sde): byang chub sems dpa' sems dpa' chen po rab tu dga' ba'i sgra 'byin pa'i dbyangs dang / byang chub sems dpa' sems dpa' chen po lha thams cad kyis bstod pa dang / byang chub sems dpa' sems dpa' chen po gzungs kyi dbang phyug gi rgyal po dang / byang chub sems dpa' sems
254b3(mdo sde): dpa' chen po spobs pa'i rgyal po dang / byang chub sems dpa' sems dpa' chen po spobs pa'i rgyan bkod pa'i rgyal po dang / byang chub sems dpa' sems dpa' chen po 'jam dpal gzhon nur gyur pa dang / byang chub sems dpa' sems dpa' chen po byams pa dang / byang chub sems
254b4(mdo sde): dpa' sems dpa' chen po lhun po'i rtse 'dzin brtsegs pa'i rgyal po dang / byang chub sems dpa' sems dpa' chen po yon tan rin po che bkod pa rgya mtsho'i blo gros dang / byang chub sems dpa' sems dpa' chen po brtson 'grus chen po dang / byang chub sems dpa' sems dpa' chen po
254b5(mdo sde): bkod pa chen po'i blo gros dang / byang chub sems dpa' sems dpa' chen po rin po che chen po'i tog dang / byang chub sems dpa' sems dpa' chen po 'od kyi tog dang / byang chub sems dpa' sems dpa' chen po 'od dpal dang / byang chub sems dpa' sems dpa' chen po 'od bkod
254b6(mdo sde): dang / byang chub sems dpa' sems dpa' chen po dad ldan dang / byang chub sems dpa' sems dpa' chen po mchog tu dga' ba'i rgyal po dang / byang chub sems dpa' sems dpa' chen po mthu brtan dang / byang chub sems dpa' sems dpa' chen po blo gros brtan pa dang / de dag la
254b7(mdo sde): sogs pa byang chub sems dpa' sum khri nyis stong dang thabs cig go/ /gang yang stong gsum gyi stong chen po'i 'jig rten gyi khams 'di na gnas pa'i brgya byin dang / tshangs pa dang / 'jig rten skyong ba dang / de ma yin pa gzhan yang lha dang / klu dang / gnod sbyin dang / dri za dang / lha ma
255a1(mdo sde): yin dang / nam mkha' lding dang / mi 'am ci dang / lto 'phye chen po dang / mi dang / mi ma yin pa/ gzi brjid che ba/ gzi brjid che ba che zhing che ba 'ongs shing lhags pa/ dge ba'i rtsa ba bskyed pa/ rgya chen po la mos pa de dag thams cad kyang 'khor der tshogs shing 'khod
255a2(mdo sde): par gyur to/ /de nas byang chub sems dpa' sems dpa' chen po blo gros brtan pa 'khor de nyid du 'dus par gyur te 'dug pa de 'di snyam du sems te/ gang bdag gis de bzhin gshegs pa dgra bcom pa yang dag par rdzogs pa'i sangs rgyas la ji lta bu'i zhu ba zhus pas sangs rgyas kyi rigs kyang
255a3(mdo sde): yongs su 'dzin par 'gyur ba dang / chos kyi rigs kyang yongs su bsrung bar 'gyur ba dang / dge 'dun gyi rigs kyang shin tu yongs su 'dzin par 'gyur ba dang / bdud kyi gnas thams cad kyang mog mog por byas par 'gyur ba dang / gang zag lhag pa'i nga rgyal can rnams kyang shin tu tshar
255a4(mdo sde): chod par 'gyur ba dang / sems can dge ba'i rtsa ba ma bskyed pa rnams kyang dge ba'i rtsa ba bskyed par 'gyur ba dang / sems can dge ba'i rtsa ba bskyed pa rnams kyang dge ba'i rtsa ba rgyas par 'phel bar 'gyur ba dang / sems can gang dag byang chub tu sems ma bskyed pa de dag kyang byang chub tu
255a5(mdo sde): sems bskyed par 'gyur ba dang / sems can gang dag byang chub tu sems bskyed pa de dag kyang phyir mi ldog par 'gyur ba dang / gang dag phyir mi ldog pa de dag kyang myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba dang / sems can
255a6(mdo sde): dmigs pa can thams cad dang / bdag tu mngon par zhen pa rnams kyang lta ba de dag las bskyod par 'gyur ba dang / sems can dman pa la mos pa rnams kyang sangs rgyas kyi chos rgya chen po la mos par 'gyur ba dang / sems can rgya chen po la mos pa rnams kyang mgu zhing mchog tu
255a7(mdo sde): dga' bar 'gyur ba de lta bu'i zhu ba kun zhu bar bya'o snyam mo/ /de nas byang chub sems dpa' sems dpa' chen po blo gros brtan pa stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo
255b1(mdo sde): sbyar ba btud nas bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das kyis bdag la skabs phye na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/ /
255b2(mdo sde): de skad ces gsol pa dang / bcom ldan 'das kyis byang chub sems dpa' blo gros brtan pa la 'di skad ces bka' stsal to/ /blo gros brtan pa dris pa lung bstan pa'i phyir khyod la de bzhin gshegs pas rtag tu skabs phyes/ blo gros brtan pa khyod ci dang ci 'dod pa de bzhin gshegs pa la
255b3(mdo sde): zhus shig dang / zhu ba zhus pa de dang de'i lung bstan pas ngas khyod kyi sems rangs par bya'o/ /de skad ces bka' stsal pa dang / bcom ldan 'das la byang chub sems dpa' sems dpa' chen po blo gros brtan pas 'di skad ces gsol to/ /bcom ldan 'das byang chub sems dpa'
255b4(mdo sde): sems dpa' chen po ting nge 'dzin gang la gnas na myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba dang / sangs rgyas bcom ldan 'das rnams dang mi 'bral bar 'gyur ba dang / phyogs bcur snang ba'i phyir snang ba chen po thob par 'gyur ba dang /
255b5(mdo sde): bdud thams cad tshar gcad pa'i phyir shes rab rgya chen po grags pas rnam par 'phrul par 'gyur ba dang / rang byung gi chos thob pa'i phyir ye shes la dbang du 'gyur ba dang / ma bstan pa'i ye shes dang ldan pa'i phyir gzhan gyi dring la 'jog par mi 'gyur ba dang / phyi ma'i mtha'i bskal pa
255b6(mdo sde): bye bar ston pa'i phyir spobs pa rgyun mi 'chad par 'gyur ba dang / tshe bskal pa dpag tu med par 'dzin pa'i phyir rdzu 'phrul gyi rkang pa thob par 'gyur ba dang / sems can nyan thos kyi theg pa'i chos la mos pa rnams la nyan thos kyi theg pa ston par 'gyur ba dang / sems can rang sangs
255b7(mdo sde): rgyas kyi theg pa'i chos la mos pa rnams la rang sangs rgyas kyi theg pa ston par 'gyur ba dang / sems can theg pa chen po'i chos la mos pa rnams la/ sangs rgyas kyi theg pa ston par 'gyur ba dang / nyan thos kyi chos rnams kyang 'tshal cing 'chad la nyan thos kyi nges
256a1(mdo sde): par gyur pa la yang mi 'jug pa dang / rang sangs rgyas kyi chos rnams kyang 'tshal cing 'chad la rang sangs rgyas kyi nges par gyur pa la yang mi 'jug pa dang / sangs rgyas kyi chos rnams kyang 'tshal cing 'chad la shin tu yongs su mya ngan las 'das pa yang thob par mi bgyid
256a2(mdo sde): pa dang / nyan thos kyi kha dog dang / gzugs dang / rtags dang / cha byad rnams kyang ston la byang chub kyi sems dang yang mi 'bral ba dang / rang sangs rgyas kyi kha dog dang / gzugs dang / rtags dang / cha byad rnams kyang ston la sangs rgyas kyi thugs rje chen po dang yang mi 'bral ba
256a3(mdo sde): dang / sa bcu'i stobs bskyed pa dang ldan pa'i phyir sgyu ma lta bu'i ting nge 'dzin gyis nges par byung bas de bzhin gshegs pa'i gzugs dang / kha dog dang / cha byad kyang ston pa dang / srid pa tha ma dang ldan pas dga' ldan gyi gnas rab na gnas par yang gda' ba dang / dge ba'i rtsa ba'i stobs
256a4(mdo sde): bskyed pa'i phyir mngal du 'jug pa dang / btsas pa dang / mngon par 'byung ba dang / dka' ba spyod pa dang / bdud 'dul ba dang / byang chub kyi snying po yang ston pa dang / shes rab kyi stobs bskyed pa'i phyir byang chub kyang rnam par 'tshang rgya ba dang / gsol ba gdab pa dang / chos kyi 'khor lo
256a5(mdo sde): bskor ba yang ston pa nas ye shes kyi stobs bskyed pa'i phyir sangs rgyas kyi yongs su mya ngan las 'da' ba'i bar du yang yongs su ston pa dang / ting nge 'dzin gyi stobs bskyed pa'i phyir lus 'jig par yang ston pa dang / smon lam gyi stobs bskyed pa'i phyir/ dam pa'i chos rab tu 'jig par
256a6(mdo sde): 'gyur ba yang ston pa'i ting nge 'dzin de gang yang mchis sam/ bcom ldan 'das byang chub sems dpa' sems dpa' chen po ting nge 'dzin gang la gnas na sangs rgyas kyi zhing thams cad kyi yon tan bkod pa rnam par sprul pa yang ston cing gzugs su mthong ba thams cad kyang ston la/ shin
256a7(mdo sde): tu yongs su mya ngan las 'das pas yongs su mya ngan las 'da' bar yang mi 'gyur ba'i ting nge 'dzin de gang lags/ de skad ces gsol pa dang / bcom ldan 'das kyis byang chub sems dpa' blo gros brtan pa la 'di skad ces bka' stsal to/ /blo gros brtan pa legs so legs
256b1(mdo sde): so/ /yang blo gros brtan pa khyod skye bo mang po la phan pa dang / skye bo mang po la bde ba dang / 'jig rten la snying brtse ba dang / skye bo phal po che dang / lha dang mi rnams kyi don dang / phan pa dang / bde ba dang / da ltar dang / ma 'ongs pa'i byang chub sems dpa' rnams yongs su
256b2(mdo sde): gzung ba'i phyir zhugs te/ blo gros brtan pa khyod de bzhin gshegs pa la don de zhu bar sems pa legs so/ /legs so/ /'di ltar blo gros brtan pa khyod ni sngon gyi rgyal ba la bya ba byas pa/ dge ba'i rtsa ba bskyed pa/ sangs rgyas bye ba khrag khrig brgya stong mang po la bsnyen bkur byas pa/
256b3(mdo sde): theg pa chen po 'di la yongs su sbyang ba byas pa/ theg pa thams cad kyi nges par 'byung ba'i lam rnams su nges par byung ba/ bdud dang / nyon mongs pa dang / phyir rgol ba bcom pa/ chos la phan gdags pa'i phyir sangs rgyas kyi chos la rang dbang yod pa'i ye shes dang ldan pa/ byang chub
256b4(mdo sde): sems dpa'i ye shes yang dag par 'dzin du 'jug pa/ byang chub sems dpa' yongs su sdud pa/ sangs rgyas thams cad kyi chos kyi mdzod 'dzin pa'o/ /'di ltar blo gros brtan pa khyod ni sangs rgyas bcom ldan 'das gang gA'i klung gi bye ma snyed la zhu ba zhus pa'i lung bstan pa tshar
256b5(mdo sde): phyin pa'o/ /blo gros brtan pa ngas ni skyes bu dam pa khyod lta bu theg pa chen po la yang dag par zhugs pa go cha chen po bgos pa ma gtogs par 'khor 'di na/ lha'am/ klu'am/ gnod sbyin nam/ dri za'am/ lha ma yin nam/ nam mkha' lding ngam/ mi'am ci'am/ lto 'phye
256b6(mdo sde): chen po'am/ mi'am mi ma yin pa'am/ nyan thos kyi theg pa la yang dag par zhugs pa'am/ rang sangs rgyas kyi theg pa la yang dag par zhugs pa yang rung ste/ gang de bzhin gshegs pa la don 'di 'dri nus pa de ma mthong ngo / /blo gros brtan pa de'i phyir legs par rab tu nyon la
256b7(mdo sde): yid la zung shig dang / byang chub sems dpa' sems dpa' chen po ting nge 'dzin gang dang ldan na yon tan gyi bye brag de dag dang de bas kyang shin tu ches khyad par du 'phags pa gzhan dag kyang thob par 'gyur ba'i ting nge 'dzin de ngas khyod la bstan to/ /bcom ldan 'das legs so zhes gsol nas/
257a1(mdo sde): byang chub sems dpa' blo gros brtan pa bcom ldan 'das kyi ltar nyan pa dang / bcom ldan 'das kyis 'di skad ces bka' stsal to/ /blo gros brtan pa dpa' bar 'gro ba'i ting nge 'dzin ces bya ba yod de/ byang chub sems dpa' sems dpa' chen po dag ting nge 'dzin de la
257a2(mdo sde): gnas na/ sangs rgyas kyi zhing thams cad kyi yon tan bkod pa rnam par sprul pa yang ston la shin tu yongs su mya ngan las 'da' bar yang mi 'gyur/ gzugs su ston pa thams cad kyang ston la gzugs kyi de bzhin nyid las chos rnams 'khrugs par yang mi byed/ sangs rgyas kyi
257a3(mdo sde): zhing thams cad du yang 'gro la sangs rgyas kyi zhing sna tshogs su 'du shes pa yang med/ sangs rgyas thams cad dang phrad par yang 'gyur la chos kyi dbyings tha dad par yang mi byed/ spyod pa thams cad du yang snang la de dag la spyod pa yongs su dag pa yang shes/ lha dang mi thams cad kyi bdag
257a4(mdo sde): po yang yongs su 'dzin la de dag rgyags shing bag med par 'gyur ba'ang mi skyed/ bdud kyi yul thams cad kyang ston la bdud kyi las la gnas pa yang ma yin/ khams gsum thams cad du yang spyod la chos kyi dbyings kyi rang bzhin shes pa las kyang mi g.yo/ 'chi bar yang mi 'gyur/
257a5(mdo sde): skye bar yang mi 'gyur/ 'gro ba thams cad du yang skye la 'gro ba sna tshogs su 'du shes pa yang ma yin/ chos kyi tshig rab tu dbye ba thams cad kyang ston la yi ge mnyam pa nyid dang / chos kyi tshul rtogs pa las kyang mi g.yo/ gcig tu mnyam par yang bzhag la sems can yongs su smin
257a6(mdo sde): par byed par spyod par yang snang la mi zad pa dang mi skye ba la bzod pa dang yang ldan pa chos rnams kyi skye ba dang / 'gog pa yang rnam par 'jog /thams cad du ma zhum pa'i phyir seng ge'i rtsal gyis kyang 'gro zhing 'jig rten pa dang 'jig rten las 'das pa'i bya ba thams cad na yang snang la pad ma bzhin
257a7(mdo sde): du mi chags pa'i phyir rtag tu chos kyi kun dga' mchog la dga' zhing mos par yang 'gyur ro/ /de nas nyan thos chen po de dag dang / brgya byin dang / tshangs pa dag dang / 'jig rten skyong ba dag dang / lha'i bu dag dang / thams cad dang ldan pa'i 'khor de 'di snyam du sems te/ bdag
257b1(mdo sde): cag gis dpa' bar 'gro ba'i ting nge 'dzin gyi ming tsam yang sngon ma thos na/ rgya cher rnam par phye zhing bshad pa lta ci smos te/ gang bdag cag gis dpa' bar 'gro ba'i ting nge 'dzin gyi ming thos pas na bdag cag gis rnyed pa legs par rnyed do/ /bdag cag 'khor 'dir legs par 'ongs so/ /bdag
257b2(mdo sde): cag gis de bzhin gshegs pa legs par mthong ngo / /byang chub sems dpa'i theg pa ba'i rigs kyi bu'am/ rigs kyi bu mo gang dag dpa' bar 'gro ba'i ting nge 'dzin rnam par phye ste bshad pa 'di thos nas mos shing yid ches la dad pa de dag the tshom med par bla na med pa yang dag par rdzogs
257b3(mdo sde): pa'i byang chub las phyir mi ldog par 'gyur na/ gang dag thos nas len pa dang / 'dzin pa dang / klog pa dang / kun chub par byed pa dang / gzhan dag la yang rgya cher ston pa dang / de bzhin nyid du nan tan byed pa lta ci smos snyam mo/ /de nas brgya byin dag dang / tshangs pa dag dang /
257b4(mdo sde): 'jig rten skyong ba dag dang / lha'i bu de dag 'di snyam du sems te/ gang bdag cag gis de bzhin gshegs pa la mchod pa bya ba'i phyir khri gang la bzhugs nas/ de bzhin gshegs pa dpa' bar 'gro ba'i ting nge 'dzin 'di ston pa'i chos kyi khri/ skyes bu dam pa'i khri/ bkod pa chen
257b5(mdo sde): po'i khri/ chos kyi 'khor lo chen po bskor ba'i khri'i seng ge'i khri nges par bsham par bya'o snyam mo/ /khri de la de bzhin gshegs pa bzhugs nas dpa' bar 'gro ba'i ting nge 'dzin 'di 'chad par 'gyur ro snyam mo/ /de nas lha'i bu re re zhing yang bdag ni de bzhin gshegs pa'i seng
257b6(mdo sde): ge'i khri shom gyi gzhan ni ma yin no snyam mo/ /de nas lha'i bu dag dang / brgya byin dang / tshangs pa dang / 'jig rten skyong ba de dag gis de bzhin gshegs pa la mchod pa bya ba'i phyir rang rang gis seng ge'i khri sna tshogs pa/ blta na sdug pa/ 'phang mtho ba/ rgya che ba/ yangs
257b7(mdo sde): pa/ ras bcos bu brgya stong du ma bting ba/ steng gi bar snang las rin po che'i gdugs dang / rgyal mtshan dang / dra bas g.yogs pa/ kho ra khor yug tu rin po che'i stegs bus bskor ba/ g.yas g.yon du rin po che'i shing ljon pa du mas brgyan pa/ dar gyi lda ldi bres pa/
258a1(mdo sde): mu tig gi phreng ba dpyangs pa/ gdugs dang / rgyal mtshan dang / ba dan sgreng ba/ bla re bres pa/ gser gyi dril bu g.yer kha'i dra bas g.yogs pa/ me tog sna tshogs bkram pa/ gser dang / dngul dang / mu tig dang / nor bus brgyan pa/ rnam pa thams
258a2(mdo sde): cad kyi mchog dang ldan pa'i rgyan gyi bkod pas legs par brgyan pa/ gser phye bkram pa/ lha'i tsan dan dang / spos dang / phreng ba dang / phye ma dang / byug pa dang / spos thams cad kyis bsgos pa/ me tog sna tshogs gtor ba/ snying po dam pa dang ldan pa'i pog phor nas bdug pa
258a3(mdo sde): bshams par gyur te/ de ltar de'i skad cig thang cig yud tsam la de bzhin gshegs pa la mchod pa'i las bya ba'i phyir seng ge'i khri bye ba khrag khrig brgya stong phrag brgyad cu rtsa bzhi bshams par gyur kyang 'khor dang sa chen po la sgrib par yang mi byed/ lha'i bu gcig gis lha'i bu cig shos kyi
258a4(mdo sde): khri bshams pa yang ma mthong ste/ lha'i bu re re zhing yang bdag gis bcom ldan 'das kyi seng ge'i khri bshams pas bdag gi seng ge'i khri la de bzhin gshegs pa bzhugs te/ dpa' bar 'gro ba'i ting nge 'dzin 'di 'chad par shes so/ /de nas brgya byin dang / tshangs pa dang /
258a5(mdo sde): 'jig rten skyong ba dag dang / de ma yin pa'i lha'i bu gzhan dag gis kyang bcom ldan 'das kyi seng ge'i khri bshams nas/ bcom ldan 'das la 'di skad ces gsol to/ /bcom ldan 'das bdag gi seng ge'i khri 'di nyid la bzhugs te/ dpa' bar 'gro ba'i ting nge 'dzin 'di bshad du
258a6(mdo sde): gsol/ de nas bcom ldan 'das kyis de'i tshe ji lta bu'i rdzu 'phrul mngon par 'du bya ba mngon par mdzad pas/ seng ge'i khri bye ba khrag khrig brgya stong phrag brgyad cu rtsa bzhi po de la sangs rgyas bye ba khrag khrig brgya stong phrag brgyad cu rtsa bzhi mngon par sprul nas/ seng ge'i khri de dag thams cad
258a7(mdo sde): la de bzhin gshegs pa dag bzhugs par snang ba de 'dra ba'i rdzu 'phrul mngon par 'du bya ba mngon par mdzad nas/ de na lha'i bu re re zhing bdag bdag gi seng ge'i khri de nyid la de bzhin gshegs pa bzhugs par mthong gi phan tshun du gcig gis gcig gi khri ni ma mthong ste/ de ni brgya byin re re
258b1(mdo sde): zhing brgya byin gnyis pa la kye grogs po de bzhin gshegs pa kho bo'i seng ge'i khri la bzhugs kyis ltos shig ces ston to/ /gnyis pa yang gsum pa la kye grogs po de bzhin gshegs pa kho bo'i seng ge'i khri la bzhugs kyis ltos shig ces smra'o/ /de bzhin du brgya byin dang / tshangs pa dang /
258b2(mdo sde): 'jig rten skyong ba de dag thams cad dang / lha de dag thams cad kyang phan tshun gcig la gcig kye grogs po dag de bzhin gshegs pa kho bo'i seng ge'i khri la bzhugs kyis ltos shig ces ston to/ /de na re re zhing yang re re dag la de bzhin gshegs pa dpa' bar 'gro ba'i ting nge 'dzin 'chad pa
258b3(mdo sde): kho bo'i seng ge'i khri la bzhugs kyi khyod kyi la ni ma yin no zhes de skad ces smra'o/ /de nas bcom ldan 'das kyis brgya byin dang / tshangs pa dang / 'jig rten skyong ba de dag dang / lha'i bu de dag gdul ba'i dbang dang dpa' bar 'gro ba'i ting nge 'dzin 'di yang brtsam pa tsam bstan pa dang / theg
258b4(mdo sde): pa chen po yang yongs su bsdu ba bstan pa'i phyir de'i tshe ci nas kyang brgya byin dang / tshangs pa dang / 'jig rten skyong ba thams cad dang / lha'i bu de dag gis seng ge'i khri bye ba khrag khrig brgya stong phrag brgyad cu rtsa bzhi po de dag la sangs rgyas bye ba khrag khrig brgya stong phrag brgyad cu rtsa bzhi bzhugs
258b5(mdo sde): par mthong ba de lta bu'i ltas bstan to/ /de na 'khor de dag thams cad ngo mtshar du gyur nas bdag bdag gi stan de dag las langs te/ thams cad kyis thal mo sbyar nas de bzhin gshegs pa la phyag 'tshal te/ tshig 'di skad ces legs so legs so/ /'di ltar de bzhin gshegs
258b6(mdo sde): pas lha'i bu 'di dag gi bsam pa yongs su rdzogs par mdzad pa ni ngo mtshar te/ sangs rgyas bcom ldan 'das rnams kyi yul bsam gyis mi khyab bo zhes smras so/ /de ltar lha'i bu ji snyed kyis sangs rgyas kyi seng ge'i khri bshams pa de dag thams cad kyis de bzhin gshegs pa'i
258b7(mdo sde): rnam par 'phrul pa'i cho 'phrul 'di lta bu 'di mthong nas/ thams cad kyis bla na med pa yang dag par rdzogs pa'i byang chub tu sems bskyed nas tshig 'di skad ces/ bcom ldan 'das bdag cag ni de bzhin gshegs pa la mchod pa bgyi ba dang / sems can thams cad kyi sdug
259a1(mdo sde): bsngal zhi bar bgyi ba dang / dam pa'i chos yongs su gzung ba dang / sangs rgyas kyi tshul rgyun mi 'chad par bgyi ba'i slad du bla na med pa yang dag par rdzogs pa'i byang chub tu sems bskyed do/ /bcom ldan 'das ji ltar da ltar na/ bcom ldan 'das de bzhin
259a2(mdo sde): gshegs pa dgra bcom pa yang dag par rdzogs pa'i sangs rgyas rnam par 'phrul pa de bzhin du bdag cag kyang ma 'ongs pa'i dus na sangs rgyas kyi yul la gnas te/ rnam par 'phrul par bgyi'o/ /de nas bcom ldan 'das kyis lha'i bu de dag la legs so zhes bya ba byin te/ legs so/ /
259a3(mdo sde): legs so/ /lha'i bu dag de de bzhin no/ /lha'i bu dag ji skad smras pa de bzhin te/ gang sems can thams cad kyi sdug bsngal zhi bar bya ba dang / dam pa'i chos yongs su gzung ba dang / sangs rgyas kyi tshul rgyun mi chad par bya ba'i phyir bla na med pa yang dag par rdzogs pa'i byang chub tu
259a4(mdo sde): sems bskyed pa de ni de bzhin gshegs pa la mchod pa'i dam pa yin no/ /de nas tshangs pa'i 'khor de'i nang nas tshangs pa mnyam pa nyid la gnas pa zhes bya bas bcom ldan 'das la 'di skad ces gsol to/ /de bzhin gshegs pa yang dag pa gang bdag gi seng ge'i khri la bzhugs pa
259a5(mdo sde): lags sam/ gang gzhan gyi seng ge'i khri la bzhugs pa lags/ de skad ces gsol pa dang / bcom ldan 'das kyis tshangs pa mnyam pa nyid la gnas pa la 'di skad ces bka' stsal to/ /tshangs pa chos thams cad ni bdag po med pa'i phyir sgyu ma lta bur byung ba/ rnam par sgrub
259a6(mdo sde): pas nye bar gnas pa'i mtshan nyid byed pa med pa yongs su rtogs pa las byung ba ste/ de dag ni ji lta ji ltar 'dod pa de lta de ltar rnam par sgrub bo/ /tshangs pa de bzhin gshegs pa 'di dag thams cad ni yang dag pa ma yin no/ /tshangs pa ji ltar na de bzhin gshegs pa 'di dag thams
259a7(mdo sde): cad yang dag pa ma yin zhe na/ 'di dag ni bden pa ma yin te/ 'di dag ni mi bden pas na de'i phyir 'di dag ni yang dag pa ma yin no/ /byung ba ma yin/ 'byung bar 'gyur ba yang ma yin pas na/ de'i phyir 'di dag ni yang dag pa ma yin no/ /'di dag ni 'byung ba chen pos ma
259b1(mdo sde): bsdus pas na de'i phyir 'di dag ni yang dag pa ma yin no/ /'di dag ni phung pos ma bsdus/ khams kyis ma bsdus/ skye mched kyis ma bsdus pas na/ de'i phyir 'di dag ni yang dag pa ma yin no/ /'di dag ni yang dag pa ma yin/ skyes pa ma yin/ byung ba ma yin pas na/ de'i
259b2(mdo sde): phyir 'di dag ni yang dag pa ma yin no/ /'di dag ni yang dag pa ma yin te/ thog ma ji lta bar tha mar yang de bzhin/ bar du yang de bzhin pas na de'i phyir 'di dag ni yang dag pa ma yin no/ /tshangs pa de bzhin gshegs pa 'di dag thams cad ni mnyam pa ste khyad par med do/ /gsol
259b3(mdo sde): pa/ bcom ldan 'das ci'i slad du na de bzhin gshegs pa 'di dag thams cad mnyam ste khyad par ma mchis pa lags/ bcom ldan 'das kyis bka' stsal pa/ tshangs pa de bzhin gshegs pa 'di dag ni gzugs kyi de bzhin nyid kyis mnyam/ tshor ba dang / 'du shes dang / 'du
259b4(mdo sde): byed dang / rnam par shes pa'i de bzhin nyid kyis mnyam pas na de'i phyir 'di dag ni mnyam mo/ /tshangs pa de bzhin gshegs pa 'di dag thams cad ni thog ma'i mtha'i de bzhin nyid kyis mnyam/ tha ma'i mtha'i de bzhin nyid kyis mnyam/ da ltar byung ba'i de bzhin nyid kyis mnyam mo/ /
259b5(mdo sde): tshangs pa de bzhin gshegs pa 'di dag ni sgyu ma'i chos kyi de bzhin nyid kyis mnyam/ mig yor gyi chos kyi de bzhin nyid kyis mnyam pas na/ de'i phyir 'di dag ni mnyam mo/ /tshangs pa de bzhin gshegs pa 'di dag ni ma 'ongs pa'i de bzhin nyid kyis mnyam/ da ltar byung ba'i de bzhin
259b6(mdo sde): nyid kyis mnyam/ ma chags pa'i de bzhin nyid kyis mnyam pas na de'i phyir 'di dag ni mnyam pa zhes bya'o/ /chos thams cad gang dang mnyam pa 'di dag kyang de dang mnyam/ sems can thams cad gang dang mnyam pa 'di dag kyang de dang mnyam/ sangs rgyas thams cad gang dang mnyam
259b7(mdo sde): pa 'di dag kyang de dang mnyam/ sangs rgyas kyi zhing thams cad gang dang mnyam pa 'di dag kyang de dang mnyam pas na tshangs pa de bzhin gshegs pa 'di dag ni mnyam pa nyid las mi 'da' ste/ de'i phyir 'di dag ni mnyam mo/ /tshangs pa de bas na de bzhin gshegs pa 'di dag ni mnyam
260a1(mdo sde): pa nyid las ma 'das te/ de'i phyir 'di dag ni mnyam mo/ /tshangs pa de lta bas na de ltar de bzhin gshegs pas chos thams cad mnyam par mngon par rdzogs par sangs rgyas te/ de'i phyir de bzhin gshegs pa chos thams cad kyi mnyam pa nyid la gnas pa zhes bya'o/ /
260a2(mdo sde): de nas bcom ldan 'das la tshangs pa mnyam pa nyid la gnas pas 'di skad ces gsol to/ /bcom ldan 'das de bzhin gshegs pa ni de ltar chos thams cad kyi mnyam pa nyid mngon par rdzogs par sangs rgyas la/ gzugs kyi sku yongs su grub pa yang sems can rnams la ston pa
260a3(mdo sde): ngo mtshar to/ /bcom ldan 'das kyis bka' stsal pa/ tshangs pa de ni sngon dpa' bar 'gro ba'i ting nge 'dzin sbyangs pa'i khyad par yin te/ de'i phyir de bzhin gshegs pa de ltar chos thams cad kyi mnyam pa nyid mngon par rdzogs par sangs rgyas nas/ gzugs kyi sku yongs su
260a4(mdo sde): grub pa yang sems can rnams la ston to/ /de bzhin gshegs pa la blta ba bstan pa 'di bshad pa na/ tshangs pa mnyam pa nyid la gnas pas chos la rjes su 'thun pa'i bzod pa thob bo/ /lha'i bu khris kyang chos la rjes su 'thun pa'i bzod pa thob par gyur to/ /de nas bcom ldan
260a5(mdo sde): 'das kyis de 'dra ba'i rdzu 'phrul bsdus nas/ de bzhin gshegs pa'i sku de dag thams cad mi snang bar byas pa dang / 'khor de dag thams cad kyis de bzhin gshegs pa gcig pu mthong ngo / /de nas bcom ldan 'das kyis byang chub sems dpa' blo gros brtan pa la bka' stsal
260a6(mdo sde): pa/ blo gros brtan pa dpa' bar 'gro ba'i ting nge 'dzin ni byang chub sems dpa' sa dang po la gnas pas mi 'thob/ sa gnyis pa la gnas pas ma yin/ sa gsum pa la gnas pas ma yin/ sa bzhi pa la gnas pas ma yin/ sa lnga pa la gnas pas ma yin/ sa
260a7(mdo sde): drug pa la gnas pas ma yin/ sa bdun pa la gnas pas ma yin/ sa brgyad pa la gnas pas ma yin/ byang chub sems dpa' sa dgu pa la gnas pas mi 'thob kyi/ blo gros brtan pa dpa' bar 'gro ba'i ting nge 'dzin ni byang chub sems dpa' sa bcu pa la gnas pas
260b1(mdo sde): 'thob bo/ /blo gros brtan pa de la dpa' bar 'gro ba'i ting nge 'dzin de gang zhe na/ 'di lta ste/ nam mkha'i khams bzhin du sems bskyed pa shin tu yongs su sbyang ba byas pa dang / sems can thams cad kyi sems la rtog pa mngon sum du gyur pa dang / sems can thams cad kyi dbang po
260b2(mdo sde): mchog dang / mchog ma yin pa shes pa dang / gnas dang gnas ma yin pa la rnam par lta ba mngon sum du gyur pa dang / las rnam par 'byed pa thams cad la las kyi rnam par smin pa la 'jug pa shes pa dang / mos pa sna tshogs la 'jug pa mi brjed pa dang / khams sna tshogs
260b3(mdo sde): dang / khams du ma dag mngon sum du gyur pa dang / tshangs pa'i dbyangs dang / ting nge 'dzin gyis rnam par rtse ba dang / rdo rje lta bu'i ting nge 'dzin mthong zhing shes pa dang / ting nge 'dzin dang / snyoms par 'jug pa thams cad gcig tu gyur pa dang / thams cad du 'gro ba'i lam
260b4(mdo sde): shes pas rnam par lta ba dang / sngon gyi gnas rjes su dran pa'i shes pa la sgrib pa med pa dang / lha'i mig thogs pa med pas mthong ba dang / zag pa zad par bya ba dang / spang bar bya ba'i phyir dus gcig tu 'thob pa shes pa dang / gzugs dang gzugs med pa'i mnyam pa nyid la
260b5(mdo sde): 'jug pa shes pa dang / gzugs thams cad ston cing rnam par 'phrul pas rnam par rtse ba dang / sgra skad thams cad brag ca'i sgra dang mnyam pa dang / dbyangs kyi yan lag rnam par dag pa dang / gzungs la 'jug pa shes pa dang / sems can thams cad legs par bshad pas
260b6(mdo sde): tshim par byed pa dang / so so ci rigs par chos 'chad pa dang / dus dang dus ma yin pa la rnam par lta ba dang / dbang po 'gyur ba shes pa dang / chos 'chad pa don med pa ma yin pa dang / yang dag pa'i mtha' la 'jug pa shes pa dang / sems can thams cad rab tu gzung
260b7(mdo sde): ba dang / tshar gcad pa la mkhas pa shes pa dang / pha rol tu phyin pa thams cad yongs su rdzogs pa dang / spyod lam ma brtags pa dang / rtog pa dang / rnam par rtog pa dang / yongs su rtog pa thams cad yang dag par bcom pa dang / chos kyi dbyings tha mi dad
261a1(mdo sde): pa mnyam pa'i ngos la 'jug pa shes pa dang / de bzhin gshegs pa thams cad kyi zhabs kyi drung du skad cig gis lus ston pa dang / de bzhin gshegs pa thams cad kyis chos bshad pa 'dzin cing mi brjed pa dang / mig yor lta bu'i lus 'jig rten gyi khams thams
261a2(mdo sde): cad du rnam par 'phrul pa dang / theg pa thams cad kyi nges par 'byung ba ston pa la mkhas pa dang / theg pa chen po las mi nyams pa dang / dkon mchog gsum gyi rigs 'dzin pa dang / phyi ma'i mtha'i mur thug pa'i bskal par go cha sra zhing yongs su mi skyo ba dang / skye ba'i gnas
261a3(mdo sde): thams cad du ci rigs par byed par ston pa dang / sems can thams cad yongs su smin par bya ba shes pa la mkhas pa dang / nyan thos dang / rang sangs rgyas thams cad kyi ye shes kyis gting dpag dka' ba dang / dbyangs kyi yan lag thams cad mngon par sgrub pa bstan pa shes
261a4(mdo sde): pa dang / chos thams cad las mngon par 'phags pa'i gnas shes pa dang / bskal pa gcig tu bskal pa grangs med pa 'jug pa dang / bskal pa grangs med pa la bskal pa gcig 'jug pa dang / zhing thams cad du zhing gcig yang dag par 'du zhing 'jug pa dang / zhing
261a5(mdo sde): gcig la zhing thams cad ston pa shes pa dang / skra'i khyon gcig la sangs rgyas kyi zhing bsam gyis mi khyab pa'i 'du shes su gyur pa 'jug pa shes pa dang / sems can gcig gi lus la sems can thams cad kyi lus yang dag par 'du zhing 'jug pa shes pa dang / sangs
261a6(mdo sde): rgyas kyi zhing thams cad nam mkha' dang mnyam pa nyid du rtogs pa dang / rang gi lus la sangs rgyas kyi zhing ma lus pa thams cad rgyas par 'gengs pa dang / rang gi lus lus thams cad kyi rjes su 'jug pa dang / chos thams cad mtshan nyid med par rtogs pa la mkhas pa
261a7(mdo sde): dang / thabs thams cad la mkhas pa dang / thabs thams cad la mkhas pa'i bya ba shes pa dang / sgra skad gcig phyung bas chos kyi dbyings thams cad du grags pa dang / tshig gcig la brtsams nas bskal pa grangs med par 'chad pa dang / chos thams cad sangs
261b1(mdo sde): rgyas kyi chos su rtogs pa dang / chos kyi tshig rab tu dbye ba thams cad bstan pa la mkhas pa shes pa dang / 'gre ba dang 'gre ba ma yin pa la mkhas pa shes pas rnam par dpyod pa dang / zung gi rim pa dang / snrel zhi'i rgyud bstan pa shes pa dang / bdud kyi las thams cad las yang
261b2(mdo sde): dag par 'da' ba shes pa dang / thabs chen po la mkhas pas shes rab dang / ye shes kyi 'od zer gtong ba dang / lus dang / ngag dang / yid kyi las ye shes sngon du 'gro ba dang / mngon par 'du mi byed pa'i rdzu 'phrul mngon du gyur cing thob pa dang / so so yang dag par rig pa
261b3(mdo sde): bzhis sems can gyi khams thams cad tshim par byed pa dang / chos kyi dbyings thams cad kyis klas par rnam par 'phrul pa ston pa dang / bsdu ba'i dngos po bzhis sems can thams cad yongs su 'dzin pa dang / 'jig rten gyi khams thams cad du sems can gyi tha snyad
261b4(mdo sde): thams cad rtogs pa dang / sgyu ma lta bu'i chos sgrub pa la the tshom med pa dang / skye ba thams cad la dbang thob pa yongs su rdzogs pa dang / yo byad la dbang thob pa dang / sems can thams cad bsam pa bzhin du tshim par byed pa dang / tshul khrims 'chal pa dang / tshul khrims
261b5(mdo sde): dang ldan pa la sbyin gnas su sems mnyam pa dang / byang chub sems dpa'i gsang ba thams cad thob pa dang / 'jig rten gyi khams thams cad du 'od zer gtong ba dang / thams cad mkhyen pa'i rgya mtsho dug can pa gting dpag dka' ba shes pa dang / sems sa dang / chu dang /
261b6(mdo sde): me dang / rlung dang / mnyam pa dang / tshig bstan pa thams cad la chos kyi 'khor lo skor ba dang / de bzhin gshegs pa'i sa la 'jug pa dang / ma bstan par rang gis bzod pa dang / ye shes thob pa dang / rin po che lta bu'i sems bskyed pas kun nas nyon mongs pa thams
261b7(mdo sde): cad kyi dri mas mi gos pa dang / spu gcig gi khung bur chu'i phung po thams cad chud par byed la/ chu na gnas pa'i sems can la yang gnod par mi 'gyur ba dang / dge ba'i rtsa ba tshad med pa'i bsod nams pa'i snying po yongs su bsngo ba la mkhas pa'i bya ba shes pa dang /
262a1(mdo sde): sems can thams cad kyi spyod pa dang / 'phrul pa la ye shes thogs pa med pa dang / sangs rgyas kyi chos thams cad mngon par rdzogs par byang chub pa la dbugs 'byin pa thob pa dang / rang gi lus kyi smon lam gyis sems can 'dzin pa'i spyod pa'i gnas rgyun ma
262a2(mdo sde): bcad pa kun tu ston pa dang / sangs rgyas thams cad kyi spyod yul la 'jug pa dang / de bzhin gshegs pa'i ye shes la rnam par lta ba mngon sum du gyur pa dang / de bzhin gshegs pa'i gsang ba la 'jug pa dang / rtse ba dang / dga' ba dang / longs spyod thams cad kun tu ston
262a3(mdo sde): pa dang / sems zhi zhing rab tu zhi la nye bar zhi ba dang / thos pa tshad med pa 'dzin pa rdzogs pa dang / thos pa thams cad kyi nan tan rgyun mi gcod pa dang / 'jig rten gyi bya ba rnam pa sna tshogs kyi rjes su 'jug pa dang / 'jig rten gyi chos thams cad kyis mi gos pa dang / bskal
262a4(mdo sde): pa grangs med pa snga dro gcig tu byin gyis rlob cing chos 'chad pa dang / spyod lam thams cad du lkugs pa dang / grum po dang / rna ba mi gsang ba dang / glen pa dang / 'on pa dang / long ba ston cing sems can yongs su smin par byed pa dang / lce'i dbang pos sangs rgyas kyi zhing ma lus pa
262a5(mdo sde): thams cad khebs par byed pa dang / sangs rgyas med pa'i 'jig rten gyi khams su sangs rgyas 'byung ba ston pa dang / lag na rdo rje 'bum rtag tu phyi bzhin du 'brang ba dang / sangs rgyas thams cad kyi byang chub rang byung gi ye shes la rnam par lta ba mngon sum du gyur pa dang / rtag par 'du
262a6(mdo sde): shes pa'i sems can rnams la sreg pa'i bskal pa ston pa dang / tshe'i tshad bskal pa tshad med pa bye ba khrag khrig brgya stong du byin gyis rlob pa dang / sems kyis skad cig thang cig yud tsam la sangs rgyas kyi zhing thams cad ston cing 'gro ba shes pa dang / nyan thos dang / rang sangs
262a7(mdo sde): rgyas thams cad kyi spyod lam ston pa dang / byang chub sems dpa'i spyod pa thams cad rgyun mi gcod pa dang / zhi zhing rab tu zhi la nye bar zhi ba dang / mtshan ma med pa la gnas pa dang / sil snyan dang / pheg rdob pa dang / rol mo'i sgra dbyangs 'byin pa dang / de bzhin gshegs pa
262b1(mdo sde): thams cad la blta ba dang / bsnyen bkur bya ba dang / mchod par bya ba rgyun mi gcod pa dang / thos pa dang / mthong ba dang / phyag bya ba dang / 'dod pa dang / 'gro ba dang / bsten pa dang / rjes su dran par byas te/ sems can mtha' yas pa/ tshad med pa/ yongs su smin
262b2(mdo sde): par byed pa dang / sems kyi skad cig sems kyi skad cig la gdul ba'i sems can ji ltar yongs su smin pa la mngon par rdzogs par byang chub pa dang / rnam par grol ba ston pa dang / byang chub sems dpa' dag mngal du 'jug pa dang / btsas pa dang / mngon par 'byung ba dang /
262b3(mdo sde): dka' ba spyod pa dang / byang chub kyi snying por 'gro ba dang / bdud 'dul ba dang / byang chub mngon par rdzogs par 'tshang rgya ba dang / chos kyi 'khor lo bskor ba dang / mya ngan las 'da' ba chen po dang / lus 'jig pa yang ston la byang chub sems dpa'i chos nyid de yang mi gtong
262b4(mdo sde): zhing shin tu phung po med par yang mya ngan las mi 'da' ba 'di ni blo gros brtan pa dpa' bar 'gro ba'i ting nge 'dzin ces bya ste/ 'di ni dpa' bar 'gro ba'i ting nge 'dzin gyi yul lo/ /gzhan yang dpag tu med pa dag yod do/ /de la 'di skad ces bya ste/ ji ltar nam mkha' dag gyur
262b5(mdo sde): cing / /rdul gyis gos par mi 'gyur bzhin/ /dpa' 'gro ting 'dzin gnas pa yang / /yid ni de ltar sgom par byed/ /gang phyir lus can thams cad kyi/ /rnam par bcas pa'i sems shes pa/ /des na 'di ni bdag nyid che/ /de yi mtshan mar rab tu shes/ /dpa' 'gro
262b6(mdo sde): rtogs par khong chud pas/ /sems can dag gi dbang po rnams/ /rno ba dag dang rtul ba dang / /gnas dang gnas ma yin pa shes/ /lus kun rnam par phye ba dang / /rnam par smin pa sna tshogs dang / /sems can rnams kyi mos pa yang / /bde gshegs sras des shes
262b7(mdo sde): par 'gyur/ /sems can khams ni mkhas pa la/ /de ni chags par 'gyur ba med/ /gang phyir de yis mi rmongs pas/ /tshangs dbyangs ting 'dzin shes par 'gyur/ /rdo rje snying po'i ting nge 'dzin/ /sra ba des ni shes gyur nas/ /ting nge 'dzin la mnyam bzhag ste/ /lag na
263a1(mdo sde): 'dug bzhin mthong bar 'gyur/ /chos rnams kun gyi lam gyur pa/ /thams cad du ni gang 'gro ba'i/ /dam pa thub pas bshad pa ste/ /de dag 'dis ni rtogs par 'gyur/ /de nas de yi sngon gyi gnas/ /shes pa la ni 'jug par 'gyur/ /lha mig dri ma med pa yis/ /
263a2(mdo sde): 'gro ba dag ni mthong bar 'gyur/ /zag pa dag ni zad byas kyang / /mkhas de mya ngan 'da' mi byed/ /gzugs yod pa dang gzugs med pa'i/ /mtshan nyid gcig pa mnyam pa shes/ /ji ltar sgyu ma'i mkhan po dag /sna tshogs rnam par rtse ba ltar/ /dpa' bo des ni gzugs
263a3(mdo sde): kun kyang / /ting nge 'dzin gyis rim gyis ston/ /sgra kun gyi ni mnyam pa nyid/ /brag ca lta bu rnam dag dang / /sems can kun gyi skad rnams kyang / /skad cig tsam gyis des shes so/ /gzungs dang ye shes ldan pas na/ /skad kyi byed la myur du 'jug /sgra dbyangs kyi ni thog ma'i
263a4(mdo sde): mtha'/ /ji lta bzhin du rtogs par 'gyur/ /rdul med dran dang blo gros kyis/ /thub pa gshegs par myur du 'jug /legs bshad pas ni sems can la/ /sdig pa med pa yid dga' byed/ /sems can rnams la ci rigs par/ /dgra bcom pa ni chos 'chad de/ /mi yi dus
263a5(mdo sde): dang dus ma yin/ /blos ni rnam par rtog par byed/ /ji ltar dbang po rnams 'byung ba/ /de lta nyid du phyi phyir zhing / /cho ga bzhin du shes gyur nas/ /brtan pa dam pa don yod ston/ /yang dag mtha' ni phra ba nyid/ /nad dang bral bas rtogs par 'gyur/ /sems can bsdu dang tshar gcad
263a6(mdo sde): la/ /dus rnams kun tu mkhas par 'gyur/ /rtog dang rnam par rtog kun bcom/ /kun tu rtog pas ma bsgribs pa/ /pha rol phyin pa'i pha rol thob/ /spyod lam la ni mi rtog go/ /chos dbyings 'dres pa med pa yang / /ye shes kyis ni rtogs par 'gyur/ /sangs rgyas gang dag
263a7(mdo sde): phyogs bzhugs pa/ /skad cig tu yang kun tu snang / /de bzhin gshegs pa thams cad kyi/ /chos bstan gang dag ci yod pa/ /de kun shes rab ldan pas len/ /rmongs pa dag tu 'gyur ba med/ /mig yor lta bu'i lus rnams kyis/ /zhing kun du yang snang bar 'gyur/ /
263b1(mdo sde): nad med theg pa thams cad pa/ /blo ldan sangs rgyas bzhin du 'chad/ /brtul zhugs brtan par gyur pa de/ /theg chen de las mi nyams te/ /dkon mchog gsum rigs gnas bya'i phyir/ /de ltar rnam pa gsum du 'chad/ /phyi ma'i mthar ni go bgos kyang / /de ni skyo bar mi 'gyur te/ /
263b2(mdo sde): snying rje las ni byung ba ste/ /sems can ris ni kun na snang / /shin tu blo dang ldan pa yis/ /skye ba'i mtshan nyid kun bstan te/ /mkhas pas sems can thams cad ni/ /myur du yongs su smin par byed/ /sems can kun gyi bsam pa dang / /sems kyi spyod yul shes pas na/ /
263b3(mdo sde): de bas de ni nyan thos dang / /lus can kun gyis rtogs par dka'/ /gang du gnyis ni med pa der/ /dbyangs kyi yan lag kun sgrub sgrub/ /chos rnams kun las 'phags zhi ba/ /gzhal yas chos ni ston par byed/ /rnam grol shes pa bskal gcig tu/ /bskal pa du ma ston par
263b4(mdo sde): byed/ /bskal pa rnam pa du ma dag /bskal pa gcig tu ston par byed/ /zhing ni rnam pa du ma dag /zhing gcig tu ni ston par byed/ /zhing gcig rnam pa du ma yi/ /zhing rnams su ni ston par byed/ /skra yi rtse mo gcig tu yang / /zhing rnams thams cad ston par byed/ /de bzhin du ni
263b5(mdo sde): lus gcig la/ /sdig med lus kun ston par byed/ /zhing kun dper na nam mkha' bzhin/ /dag pa nyid du rtogs par 'gyur/ /de ni bdag gi lus kyis kyang / /zhing rnams thams cad khyab par byed/ /bdag gi lus dang chos kyi dbyings/ /de gnyis mnyam par rab tu shes/ /chos
263b6(mdo sde): kyi dbyings ni mtshan ma med/ /snang ba med pa nyid du rtogs/ /sna tshogs kyi ni thabs la mkhas/ /sgra bsam mi khyab nam mkha' bzhin/ /don rig tshig gcig brtsams byas nas/ /bskal pa'i bar du 'chad par byed/ /sems can chen po chos kun la/ /sangs rgyas kyis ni chos
263b7(mdo sde): su rtogs/ /tshig gi rab tu dbye bstan la/ /de yi mkhas pa 'jug par 'gyur/ /rgyud kyi rnam pa sna tshogs pa/ /zung dang snrel zhi sgrub par byed/ /bdud kyi lam ni mnan gyur nas/ /lus las 'od zer gtong bar byed/ /de yi lus dang ngag yid kyi/ /las ni ye shes sngon du 'gro/ /
264a1(mdo sde): de ni tshe rabs tshe rabs su/ /rdzu 'phrul mngon par thob par 'gyur/ /so sor rig pa'i stobs bskyed pas/ /dbang ldan chos kyi dbyings su ni/ /rnam par 'phrul pa du ma byed/ /g.yo ba med pa'i gnas 'chad do/ /bsdu ba rnam pa bzhi po yis/ /sems can bu gcig bzhin du
264a2(mdo sde): sdud/ /de dag gi ni smra ba dang / /sgra dang skad kyang shes par 'gyur/ /des ni sgyu ma 'dra ba'i chos/ /byin gyis brlabs nas rnam par 'phrul/ /sems can thams cad skye bar gnas/ /nam mkha' lta bur snang bar 'gyur/ /rnam thos bu ni ji bzhin du/ /yo byad kun ldan phyug thob nas/ /
264a3(mdo sde): sems can rnams kyi 'dod pa yi/ /bsam pa thams cad rdzogs par byed/ /tshul khrims 'chal dang khrims ldan la/ /de yi sems ni de tshe mnyam/ /sangs rgyas rnams kyi gsang ba yang / /gang zag dam pas shes par 'gyur/ /'od zer dra ba byas nas kyang / /'jig rten khams rnams
264a4(mdo sde): khyab byed de/ /shes rab ldan pas gting dpag dka'/ /rgya mtsho chen po chu ldan bzhin/ /sa chu me dang mtshungs pa dang / /rlung dang nam mkha' 'dra ba'i yid/ /de ni rtag par sems can la/ /snying brtse ba yi phyir 'jug go/ /srid pa sel ba de yis ni/ /mi skye dam pa'i bzod thob nas/ /
264a5(mdo sde): nor bu rin chen dag pa ltar/ /de bzhin nyon mongs mi gos so/ /spu yi khung bu gcig tu ni/ /chu yi phung po kun 'jug cing / /bskal pa chen po rnam par rtse/ /dge ba phun sum tshogs par byed/ /yongs su bsngo bar bya ba la/ /de yi shes pa mi rmongs te/ /sems can rnams kyi spyod
264a6(mdo sde): shes nas/ /'phrul pa chen po byed par 'gyur/ /chos kun rtogs par bya ba'i phyir/ /de yi sems ni rtag par 'jug /lus ni sbyangs shing rdul med de/ /mya ngan bral ba ser sna med/ /sems can rnams ni gang las skye/ /de ni smad pa med pas shes/ /sangs rgyas rnams kyi
264a7(mdo sde): spyod yul yang / /smra ba'i mchog gis rab tu shes/ /de bzhin gshegs pas gang mkhyen pa/ /de kun la ni rtog par byed/ /sangs rgyas rnams kyi gsang ba kun/ /des ni rjes su rtogs par 'gyur/ /gang yang rtse dang dga' ba dag /de dag thams cad des ston te/ /
264b1(mdo sde): thos pa dag ni tshad med pas/ /thos pa rgya mtsho thob par 'gyur/ /thos pa tshol bas ngoms pa med/ /'jig rten chos dang 'thun 'jug pa/ /'jig rten gyis ni mi gos te/ /mtshe'u'i pad ma ji bzhin no/ /de ni snga dro gcig tu yang / /bskal pa mang po ston par byed/ /bdag ni glen pa
264b2(mdo sde): lkugs pa yi/ /dbyibs dag tu ni ston par byed/ /lag na rdo rje stong dag dang / /'grogs shing sems can smin par byed/ /rang byung ba ni rtag tu shes/ /de nyid la ni rtog par byed/ /bskal pa bsam gyis mi khyab pa'i/ /tshe ni skad cig gcig la ston/ /de ni nyan thos rang rgyal gyi/ /
264b3(mdo sde): byed pa dag kyang ston par byed/ /byang chub sems dpa'i spyod pa la/ /rtag pa kho nar rjes su 'jug /sems kyis rtag tu zhi ba dang / /nye bar zhi zhing phung po med/ /sems can dga' bar byed pa yi/ /sil snyan dkrol ba kun kyang shes/ /sangs rgyas rnams la phyag 'tshal dang / /
264b4(mdo sde): bsnyen bkur bya ba gtong mi byed/ /mthong ba dang ni thos pa yis/ /sems can mang po smin par byed/ /skad cig tu ni sna tshogs pa'i/ /sems can dag ni ston par byed/ /dpa' bo la lar btsas pa dang / /mngon par 'byung dang 'chi ba ston/ /la lar yongs su mya ngan 'da'/ /la lar
264b5(mdo sde): 'khor lo bskor ba'o/ /la lar bdud rnams rab tu 'joms/ /la lar dka' ba spyod byed kyang / /sems can thar par bya ba'i phyir/ /shin tu mya ngan mi 'da'o/ /dpa' bar 'gro ba'i ting 'dzin gyi/ /yul ni 'di 'dra 'di yin te/ /gang gis ting 'dzin de thob pa/ /dri med de ltar
264b6(mdo sde): rnam par rtse/ /blo gros brtan pa de ni dpa' bar 'gro ba'i ting nge 'dzin ces bya ste/ de yang dpa' bar 'gro ba'i ting nge 'dzin gyi yul yin no/ /gzhan dag kyang dpag tu med pa yod do/ /blo gros brtan pa de ltar na dpa' bar 'gro ba'i ting nge 'dzin ni tshad med pa bstan pa'o/ /sangs rgyas thams
264b7(mdo sde): cad kyi spyod yul dang yul bkod pa ston pa'o/ /sems can thams cad nye bar 'tsho ba'o/ /'gro ba thams cad la phan 'dogs pa'o/ /blo gros brtan pa dpa' bar 'gro ba'i ting nge 'dzin ni bshad pa gcig tu mi blta/ spyod yul gcig tu ma yin/ rnam pa gcig tu ma yin/ dmigs pa
265a1(mdo sde): gcig tu ma yin/ don gcig las byung bar mi blta'o/ /de ci'i phyir zhe na/ blo gros brtan pa ting nge 'dzin thams cad dang / snyoms par 'jug pa thams cad dang / rnam par thar pa thams cad dang / rdzu 'phrul dang / mngon par shes pa dang / so so yang dag par rig
265a2(mdo sde): pa'i shes pa de dag thams cad ni dpa' bar 'gro ba'i ting nge 'dzin gyi nang du 'dus shing chud par blta'o/ /blo gros brtan pa 'di lta ste/ dper na chu mig dang / mtshe'u dang / rdzing dang / lteng ka dang / chu bran dang / 'bab chu dang / 'bab chu chen po gang ji snyed pa de dag ni rgya mtsho chen por
265a3(mdo sde): 'dus par blta'o/ /blo gros brtan pa de bzhin du byang chub sems dpa'i ting nge 'dzin dang / snyoms par 'jug pa dang / rnam par thar pa gang ji snyed pa dag dang / rdzu 'phrul thams cad dang / mngon par shes pa dang / so so yang dag par rig pa'i shes pa de dag thams cad ni
265a4(mdo sde): dpa' bar 'gro ba'i ting nge 'dzin gyi nang du 'dus par blta'o/ /blo gros brtan pa 'di lta ste/ dper na rgyal po'i dpung gi tshogs yan lag bzhi pa thams cad ni dpa' bo g.yul du 'jug pa'i lag tu song zhing dbang du gyur pa yin te/ dpa' bo g.yul du 'jug pa gang dang gang du
265a5(mdo sde): 'gro ba de dang der dpung gi tshogs yan lag bzhi pa yang 'gro'o/ /blo gros brtan pa de bzhin du ting nge 'dzin gyi sgo'am/ snyoms par 'jug pa'i sgo'am/ chos la gnas pa'i sgo'am/ rnam par thar pa'i sgo'am/ gzungs kyi sgo'am/ mngon par shes pa dang / rig pa dang /
265a6(mdo sde): rnam par grol ba'i sgo gang ji snyed pa chos la gnas pa'i sgo de dag thams cad ni dpa' bar 'gro ba'i ting nge 'dzin gyi lag tu song ba yin/ dbang du gyur pa yin/ mngon du gyur pa yin te/ blo gros brtan pa byang chub sems dpa'i dpa' bar 'gro ba'i ting nge 'dzin gang dang gang du 'gro ba de dang
265a7(mdo sde): de nyid du chos la gnas pa'i sgo thams cad 'gro'o/ /blo gros brtan pa 'di lta ste/ dper na 'khor los sgyur ba'i rgyal po gar 'gro ba der rin po che sna bdun yang 'gro'o/ /blo gros brtan pa de bzhin du dpa' bar 'gro ba'i ting nge 'dzin gar 'gro ba der byang chub kyi phyogs kyi chos thams cad kyang
265b1(mdo sde): 'gro zhing rjes su 'brang ste/ de bas na dpa' bar 'gro ba'i ting nge 'dzin ces bya'o// //bam po gnyis pa/ blo gros brtan pa dpa' bar 'gro ba'i ting nge 'dzin la gnas pa'i byang chub sems dpa' ni longs spyod btsal te/ sbyin pa bged par byed par mi blta yi/ blo gros
265b2(mdo sde): brtan pa stong gsum gyi stong chen po'i 'jig rten gyi khams na rin po che gang ji snyed pa rgya mtsho chen po na yod pa'am/ lha'i gnas na yod pa'am/ klu'i gnas na yod pa'am/ sa chen po'i steng na yod pa'am/ gnod sbyin gyi lag na yod pa'am/ mi'i 'jig rten na yod pa'i rin po che yang
265b3(mdo sde): rung / zas dang / skom dang / gos dang / bzhon pa yang rung ste/ de dag thams cad la de dbang phyug tu gyur pa yin/ dbang du gyur pa yin no/ /gang la sbyin par 'dod pa de la sbyin par byed de/ de yang sngon gyi bsod nams kyis thob pa yin na/ yid kyis rdzu 'phrul sgrub pa lta ji smos te/ blo
265b4(mdo sde): gros brtan pa de ni dpa' bar 'gro ba'i ting nge 'dzin la gnas pa'i byang chub sems dpa'i sbyin pa'i pha rol tu phyin pa yongs su sbyong ba byed pa'i bye brag tu blta'o/ /blo gros brtan pa gzhan yang dpa' bar 'gro ba'i ting nge 'dzin la gnas pa'i byang chub sems dpa' ni tshul khrims len
265b5(mdo sde): par mi byed de/ de ni tshul khrims kyi chos nyid las kyang mi g.yo la sems can gzhan gdul ba'i phyir tshul khrims kyang len par byed/ bslab pa yang yongs su 'dzin par byed/ cho ga dang spyod pa yang ston la ltung ba las byung bar yang shes/ 'thol ba dang / 'chags par
265b6(mdo sde): yang byed la de thams cad du ltung ba med pa'i chos dang yang ldan pa yin/ de sems can yongs su smin par bya ba'i phyir 'dod pa'i khams su skye ste/ 'khor los sgyur ba'i rgyal por gyur nas/ bud med kyi tshogs kyis mdun du bdar cing / btsun mo'i 'khor gyi nang du gnas
265b7(mdo sde): te/ 'dod pa la longs spyod par yang snang zhing / bu pho dang / bu mo dang / chung mas gzir ba'i khyim na yang gnas la/ de yang 'dod chags dang bral ba/ ting nge 'dzin gyi chos nyid la gnas pa/ tshul khrims yongs su dag pa/ legs par mthong bas srid pa la
266a1(mdo sde): skyon du lta ba yin te/ blo gros brtan pa de ni dpa' bar 'gro ba'i ting nge 'dzin la gnas pa'i byang chub sems dpa'i tshul khrims kyi pha rol tu phyin pa yongs su sbyong ba byed pa'i bye brag tu blta'o/ /blo gros brtan pa gzhan yang dpa' bar 'gro ba'i ting nge 'dzin la gnas
266a2(mdo sde): pa'i byang chub sems dpa' ni shin tu skad cig pas bzod pa la gnas pa yin/ sems can thams cad ma skyes pas bzod pa sgom par byed/ chos thams cad ma byung bas bzod pa sgom par byed/ sems la gzugs med pas bzod pa sgom par byed/ bdag kun nas mi slong bas
266a3(mdo sde): bzod pa sgom par byed/ gzhan mi dmigs pas bzod pa sgom par byed/ 'khor ba la rlom sems med pas bzod pa sgom par byed/ mya ngan las 'das pa'i rang bzhin gyis bzod pa sgom par byed/ rang bzhin gyis dbyer med pas bzod pa sgom par byed de/ de bzod pa yang sgom la
266a4(mdo sde): chos gang la yang sgom par mi byed/ sgom pa dang bral bar yang mi byed do/ /de de ltar bzod pa la gnas nas sems can yongs su smin par bya ba'i phyir 'dod pa'i khams su skye ste/ gshe ba'i dbang por yang snang la chos nyid kyis gshe bar yang mi byed/ gnod sems dang ldan pa'i dbang
266a5(mdo sde): por yang snang la ngo bo nyid bsgoms pas gnod sems su yang mi byed/ bsnyen par dka' bar yang snang la chos gang la yang nye ba'am/ ring bar yang mi gnas/ sems can yongs su smin par bya ba'i phyir spyod lam thams cad rnam par 'khrugs par yang byed la/ chos kyi dbyings
266a6(mdo sde): 'khrugs par yang yang dag par rjes su mi mthong ngo / /de ni bzod pa smra ba yang rjod la rtag pa dang / brtan pa dang / ther zug dang mi 'gyur ba'i chos can gang yang mi bzod do/ /de de ltar bzod pa dang ldan pas gnod sems dang / tha ba dang / zhe sdang dang / khro ba mang ba'i sems
266a7(mdo sde): can rnams la gnod sems dang / tha ba dang / zhe sdang dang / khro ba spang ba'i phyir bzod pa'i bsngags pa yang rjod la gnod sems dang / bzod pa yang mi dmigs shing / de dus thams cad du ma snang ma nyams so/ /blo gros brtan pa de ni dpa' bar 'gro ba'i ting nge 'dzin la
266b1(mdo sde): gnas pa'i byang chub sems dpa'i bzod pa yongs su sbyong bar byed pa'i bye brag tu blta'o/ /blo gros brtan pa gzhan yang dpa' bar 'gro ba'i ting nge 'dzin la gnas pa'i byang chub sems dpa' ni dge ba'i chos thams cad btsal ba'i phyir brtson 'grus kyang rtsom la lus kyis rtul ba yang ma
266b2(mdo sde): yin/ ngag dang sems kyis rtul ba yang ma yin te/ brtson 'grus rtsom pa de yang ji ltar na bdag la bltas te de bzhin nyid du slob cing de bzhin du nan tan byed par 'gyur snyam nas/ sems can le lo can rnams kyi phyir ston to/ /de brtson 'grus kyang rtsom la thams cad du rtsom pa
266b3(mdo sde): yang med do/ /de ci'i phyir zhe na/ de ltar byang chub sems dpa' des chos kyi dbyings gnas pa nyid ma 'ongs ma song ba rtogs pa'i phyir ro/ /de de ltar gnas pas lus dang / ngag dang / sems dang bral ba'i brtson 'grus kyang ston la chos gang yang yongs su grub par yang mi mthong
266b4(mdo sde): ngo / /de brtson 'grus brtsams par yang snang la de phyi 'am nang gi lus rtul ba yang med do/ /sangs rgyas kyi zhing grangs med par 'gro zhing 'ong yang lus kyi chos nyid las kyang mi g.yo'o/ /de dge ba thams cad rtsom par yang ston la des dge ba'am/ mi dge ba'i chos gang yang mi
266b5(mdo sde): dmigs so/ /thos pa yongs su tshol bar yang snang la de sangs rgyas thams cad kyi byang chub la gzhan gyi dring la mi 'jog pa yang yin no/ /mkhan po dang slob dpon yang tshol la lha dang bcas pa'i 'jig rten gyi slob dpon yang yin no/ /thal mo sbyar te chos kun chub par byed par
266b6(mdo sde): yang snang la de thogs pa med pa'i spobs pa yang thob bo/ /gus par byed par yang snang la de la lha dang bcas pa'i 'jig rten yang gus par byed do/ /de mngal na nyal bar yang ston la de mngal gyi dri ma thams cad kyis kyang mi gos so/ /de btsas par yang ston la des chos gang yang
266b7(mdo sde): skye ba'am/ 'gags par yang mi mthong ngo / /khye'u'i gzugs su yang ston la de dbang po thams cad kyang yongs su rdzogs so/ /bzo'i gnas dang / lus kyi gnas dang / rig pa dang / sngags kyi gnas dang / rtsi dang / sman dang / yi ge dang / lag rtsis dang / grangs
267a1(mdo sde): dang / rtsis slob par yang snang la de bzo thams cad kyang rtogs par khong du chud do/ /na bar yang ston la de nyon mongs pa'i nad thams cad dang yang bral lo/ /rga bar yang ston la de dbang po thams cad nyams pa yang med do/ /'chi ba yang ston la de skye ba yang ma yin/ 'chi
267a2(mdo sde): ba yang ma yin/ 'chi 'pho ba yang ma yin/ 'byung ba yang ma yin no/ /blo gros brtan pa de ltar na dpa' bar 'gro ba'i ting nge 'dzin 'di la gnas pa'i byang chub sems dpa' ni de 'dra ba'i brtson 'grus spyod pa dang ldan pa yin no/ /blo gros brtan pa gzhan yang dpa' bar 'gro ba'i ting nge
267a3(mdo sde): 'dzin 'di la gnas pa'i byang chub sems dpa' ni chos thams cad rang bzhin gyis snyoms par zhugs par yang shes la ting nge 'dzin dang / bsam gtan gyi spyod pa rnam par 'byed pa yang ston to/ /de sems can sems rnam par g.yengs pa rnams ting nge 'dzin la gzud pa'i phyir/
267a4(mdo sde): bdag bsam gtan la gnas par yang ston la chos kyi dbyings la rnam par g.yengs pa'i chos gang yang mi mthong ngo / /chos kyi dbyings gang dang mnyam pa chos thams cad kyang de dang mnyam par yid la nges par sems shing gnas la de ting nge 'dzin dang / sems rtse gcig pa las kyang mi
267a5(mdo sde): g.yo'o/ /mnyam par yang gzhog la 'ong ba dang / 'gro ba dang / 'dug pa dang / 'greng ba dang / 'chag pa dang / nyal bar yang byed do/ /de spyod lam thams cad kyang ston la gcig tu snyoms par zhugs pa yang yin no/ /de smra bar yang snang la ting nge 'dzin gyi chos nyid
267a6(mdo sde): de yang mi gtong ngo / /blo gros brtan pa de ltar na byang chub sems dpa' gang gi tshe na sems can gzhan rnams dang / gang zag gzhan dag la phan gdags pa'i phyir/ grong dang / grong khyer dang / grong rdal dang / ljongs dang / yul 'khor dang / rgyal po'i pho brang 'khor du 'gro
267a7(mdo sde): zhing 'jug pa de'i tshe yang mnyam par gzhag pa nyid yin no/ /gang gi tshe na sems can gzhan rnams dang / gang zag gzhan dag la snying brtse ba'i phyir zas za ba de'i tshe yang mnyam par bzhag bzhin du zas za'o/ /de zas za bar yang snang la byang chub sems dpa' de'i lus
267b1(mdo sde): gcig tu mkhrags pa/ sra ba/ snying por gyur pa/ rdo rje lta bu/ khong stong ma yin pa/ mi phyed pa yang yin no/ /byang chub sems dpa' de'i khong na long ka dang pho ba yang med/ bshang ba dang gci ba yang med/ snabs dang mchil ma yang med/ mi gtsang ba yang med/ dri mi zhim pa yang
267b2(mdo sde): med do/ /de za bar yang mi byed la mid par yang mi byed/ za ba yang med do/ /sems can la snying brtse ba'i phyir de za bar yang snang la de thams cad du kha na ma tho ba yang med pa yin te/ blo gros brtan pa de ltar na dpa' bar 'gro ba'i ting nge 'dzin 'di la gnas pa'i byang chub sems dpa' ni
267b3(mdo sde): byis pa so so'i skye bo'i spyad pa thams cad spyod par yang snang la gang du yang spyod pa yang med/ rab tu spyod par yang med/ kun spyod pa yang med de/ spyod pa thams cad las kyang log pa yin no/ /blo gros brtan pa de ni dpa' bar 'gro ba'i ting nge 'dzin 'di la gnas pa'i byang chub sems
267b4(mdo sde): dpa'i bsam gtan gyi pha rol tu phyin pa'i nges par 'byung ba'i lam yongs su sbyong ba byed pa'i bye brag tu blta'o/ /blo gros brtan pa gzhan yang dpa' bar 'gro ba'i ting nge 'dzin 'di la gnas pa'i byang chub sems dpa' ni dgon pa na gnas par yang snang la de la dgon pa ji lta bar de la
267b5(mdo sde): grong yang de bzhin no/ /de gos dkar po gyon zhing khyim gyi gnas na gnas par yang snang la de la khyim ji lta bar rab tu byung ba yang de bzhin no/ /blo gros brtan pa byang chub sems dpa' ni khyim gyi chos kyis kyang mi gos la rab tu byung ba'i chos kyis kyang rlom sems med do/ /de ni
267b6(mdo sde): sems can yongs su smin par bya ba'i phyir ya mtshan can thams cad kyi nang du rab tu byung bar yang snang la de gang du yang ya mtshan can gyi lta bar 'gyur ba yang med/ des dag par yid ches pa yang med do/ /de ya mtshan can thams cad kyi kha dog dang / gzugs dang / rtags kyang ston
267b7(mdo sde): la de la zhugs pa yang ma yin/ de la gzhol ba yang ma yin/ de la 'bab pa yang ma yin/ de la bab par yang ma yin no/ /blo gros brtan pa 'di lta ste/ dper na 'dron pa phal po che'i lam mtshon pa yongs su 'dren pa de ni lam yang ston la lam de nyid du yang 'gro zhing
268a1(mdo sde): slar yang log nas 'dron pa phal po che gzhan dag kyang sgrol lo/ /blo gros brtan pa de bzhin du dpa' bar 'gro ba'i ting nge 'dzin 'di la gnas pa'i byang chub sems dpa' yang ji lta bu'i theg pa'i lam la gnas pa'i sems can dpag tu med pa dag la lam ston
268a2(mdo sde): te/ nyan thos kyi theg pa'i lam la gnas pa'i sems can dag la ni nyan thos kyi theg pa'i lam ston/ rang sangs rgyas kyi theg pa'i lam la gnas pa'i sems can dag la ni rang sangs rgyas kyi theg pa'i lam ston/ sangs rgyas kyi theg pa'i lam la gnas pa'i sems can
268a3(mdo sde): dag la ni theg pa chen po'i lam ston te/ nges par 'byung ba de dag la so so ci rigs par lam bstan nas slar log ste/ sems can gzhan dag kyang sgrol bar byed pas de'i phyir skyes bu dam pa de ni lam mtshon pa lta bu zhes bya'o/ /blo gros brtan pa 'di lta ste/ dper na gru legs
268a4(mdo sde): par sbyar ba byas pa ni sems can tshad med pa bsgral ba'i phyir/ tshu rol gyi 'gram nas pha rol gyi 'gram du 'gro zhing bsgral nas/ sems can gzhan bsgral ba'i phyir slar yang pha rol gyi 'gram nas tshu rol gyi 'gram du 'ong ngo / /blo gros brtan pa de bzhin du dpa' bar 'gro
268a5(mdo sde): ba'i ting nge 'dzin 'di la gnas pa'i byang chub sems dpa' yang 'khor ba'i rgyun la gnas pa'i chu bo bzhis ded pa'i sems can dag mthong nas de dag 'khor ba'i rgyun las bsgral ba'i phyir sems can de dag ji ltar mos pa bzhin du mya ngan las 'da' ba ston par byed de/ dpa' bar
268a6(mdo sde): 'gro ba'i ting nge 'dzin la gnas pa'i byang chub sems dpa' de gal te nyan thos kyi theg pas 'dul ba'i sems can dag mthong na/ de dag yongs su mya ngan las bzla ba'i phyir/ de yang de dag dang lhan cig tu yongs su mya ngan las kyang 'da' la/ de dpa' bar 'gro ba'i ting nge
268a7(mdo sde): 'dzin 'di nyid kyi stobs bskyed pas slar skye bar yang ston to/ /de gal te rang sangs rgyas kyi theg pas 'dul ba'i sems can dag mthong na/ de dag yongs su mya ngan las bzla ba'i phyir de yang de dag dang lhan cig tu yongs su mya ngan las kyang 'da' la/ de dpa' bar
268b1(mdo sde): 'gro ba'i ting nge 'dzin 'di nyid kyi stobs bskyed pas slar yang skye bar ston to/ /de 'khor ba las mya ngan las 'das par yang 'gro la sems can gzhan bsgral ba'i phyir slar yang 'khor ba na yang snang ste/ skyes bu de dag ni mnyan pa lta bu zhes bya'o/ /blo gros brtan pa 'di lta ste/
268b2(mdo sde): dper na sgyu ma mkhan ni skye bo phal po che tshogs pa'i mdun du bdag shi bar ston te/ bdag tshig pa'am/ zos pa'am/ rnyis pa'am/ skams pa'am/ rnam par 'thor ba bstan nas/ des sems can de dag las nor blangs te/ slar 'dug par byed do/ /blo gros brtan pa de
268b3(mdo sde): bzhin du dpa' bar 'gro ba'i ting nge 'dzin la gnas pa'i byang chub sems dpa' yang sems can yongs su smin par bya ba'i phyir skye ba dang / rga ba dang / na ba dang / 'chi ba yang ston la/ de skye ba yang med/ rga ba yang med/ na ba yang med/ 'chi ba yang med do/ /blo gros brtan pa
268b4(mdo sde): de yang dpa' bar 'gro ba'i ting nge 'dzin la gnas pa'i byang chub sems dpa'i ting nge 'dzin yongs su sbyong ba byed pa'i bye brag tu blta'o/ /blo gros brtan pa gzhan yang dpa' bar 'gro ba'i ting nge 'dzin la gnas pa'i byang chub sems dpa' ni shes rab dang ldan pa yin te/ shes rab
268b5(mdo sde): rno bas de sems can gyi rang bzhin yang mi dmigs la sems can yongs su smin par bya ba'i phyir sems can sems can zhes tha snyad kyang 'dogs so/ /srog dang gang zag gi rang bzhin yang mi dmigs la srog dang gang zag du tha snyad gdags pa yang tha snyad du 'dogs
268b6(mdo sde): so/ /las dang rnam par smin pa'i rang bzhin yang mi dmigs la las dang rnam par smin pa yang ston to/ /'khor ba'i nyon mongs pa'i rang bzhin yang mi dmigs la 'khor ba'i nyon mongs pa yongs su shes pa yang ston to/ /mya ngan las 'da' bar 'gro ba yang mi gtong la mya
268b7(mdo sde): ngan las 'da' bar 'gro bar bya ba'i phyir chos kyang ston to/ /chos gdags pa yang mi dmigs la dge ba dang / mi dge ba'i chos rnam par gzhag pa yang ston to/ /de shes rab thogs pa med pa'i dam pa'i pha rol tu phyin pas 'dod pa'i khams la yang mi chags la de na
269a1(mdo sde): yang snang ngo / /gzugs kyi khams la yang mi chags la de na yang snang ngo / /de gzugs kyi khams kyi bsam gtan la snyoms par zhugs par yang snang la 'dod pa'i khams su yang skye'o/ /gzugs med pa'i khams kyi snyoms par 'jug pa la snyoms par zhugs
269a2(mdo sde): par yang snang la gzugs kyi khams su yang skye'o/ /de ni 'dod pa'i khams na spyod par yang snang la 'du shes med 'du shes med min skye mched kyi snyoms par 'jug pa la yang snyoms par 'jug cing 'dod pa'i khams su yang skye'o/ /de bsam gtan dang / bsam gtan gyi yan lag
269a3(mdo sde): rnams kyang shes shing mnyam par gzhog pa dang ldang bar yang byed la sems can yongs su smin par bya ba'i phyir gang dang gang du 'dod pa de dang der skye bar yang byed do/ /de thabs dang shes rab kyi yongs su bzung bas spyod pa thams cad las ldog pa la yang gnas la sems can yongs
269a4(mdo sde): su smin par bya ba'i phyir yang spyod do/ /chos gang la yang nye bar mi spyod la spyod pa thams cad las kyang ma log pa yin no/ /de ni ngar 'dzin pa dang / nga yir 'dzin pa dag dang yang bral ba yin la len pa dang gtong bar yang snang ngo / /de shes rab dang ye shes dang ldan pas
269a5(mdo sde): ye shes kyis byas pa'i las thams cad byed kyi/ nga rgyal gyis byed pa yang ma yin la las dang rnam par smin par brjod pa yang ma yin no/ /sems can yongs su smin par bya ba'i phyir/ de lug ltar lkugs pa dang / blun pa dang / glen pa dang / 'on par yang ston la de tshangs pa'i
269a6(mdo sde): sgra dang / skad dang / dbyangs kyi sgra 'byin pa dang ldan pa yang yin no/ /de bzo thams cad kyi pha rol tu phyin cing shes rab kyi pha rol tu phyin pas ci zhig bshad ces mi rtog /ci zhig smra zhes mi sems/ ji ltar bstan par bya zhes tshol bar yang mi byed la/ 'khor gang dang
269a7(mdo sde): gang du 'gro ba de dang de dag tu lhun gyis grub cing / dpa' bar 'gro ba'i ting nge 'dzin gyi mthus 'khor thams cad kyi dbang po mchog dang / mchog ma yin pa shes pa'i phyir chos la spobs par byed de/ de'i ye shes bri ba'am/ gang bar yang mi 'gyur zhing / 'khor thams cad kyang
269b1(mdo sde): legs par bshad pas tshim par byed do/ /blo gros brtan pa 'di lta ste/ dper na bud med dam/ skyes pa'am/ khye'u'am/ bu mos snod chung ngu yang rung / chen po yang rung ste/ ji tsam pa de khyer nas/ chu mig gam/ mtshe'u'am/ rdzing ngam/ lteng ka'am/ 'bab chu'am/ rgya mtsho
269b2(mdo sde): chen por song ste/ snod de dag thams cad yongs su bkang nas song yang chu mig gam/ mtshe'u'am/ rdzing ngam/ lteng ka'am/ 'bab chu'am/ rgya mtsho chen po de yang cung zad kyang bri ba yang med la sems can de dag kyang tshim par byed do/ /blo gros brtan pa de bzhin du dpa' bar 'gro ba'i
269b3(mdo sde): ting nge 'dzin 'di la gnas pa'i byang chub sems dpa' yang 'khor gang dang gang du 'gro yang rung ste/ gal te rgyal rigs kyi 'khor tam/ gal te bram ze'i 'khor tam/ gal te khyim bdag gi 'khor tam/ gal te dge sbyong gi 'khor tam/ gal te brgya byin gyi 'khor tam/ gal
269b4(mdo sde): te tshangs pa'i 'khor du 'gro na yang / de dag thams cad la lhun gyis grub cing legs par bshad pas tshim par byed de/ ji lta bur rigs dang / dbang po dang / mos pa ji lta ba bzhin du chos 'chad pa byung yang / byang chub sems dpa' de'i shes rab dang / ye shes dang /
269b5(mdo sde): spobs pa dang / ston pa yongs su 'bri ba yang med la 'khor thams cad kyang legs par bshad pas tshim par byed do/ /blo gros brtan pa dpa' bar 'gro ba'i ting nge 'dzin 'di la gnas pa'i byang chub sems dpa' ni mthong ma thag tu yang sems can rnams 'dul bar byed do/ /thos
269b6(mdo sde): pa dang / spyod lam dang / bshad pa dang / mi smra bar 'dug pas kyang sems can dag 'dul bar byed do/ /blo gros brtan pa 'di lta ste/ dper na sman gyi rgyal po chen po blta na sdug pa zhes bya ba ni mthong ma thag tu sems can dag gi nad sel bar byed do/ /blo gros brtan pa de
269b7(mdo sde): bzhin du dpa' bar 'gro ba'i ting nge 'dzin 'di la gnas pa'i byang chub sems dpa' yang mthong ma thag tu sems can de dag gi nad 'di lta ste/ 'dod chags dang / zhe sdang dang / gti mug gi nad rnams sel bar byed do/ /blo gros brtan pa 'di lta ste/ dper na sman gyi
270a1(mdo sde): rgyal po chen po 'bral ba zhes bya ba des bskus pa'i rnga chen po g.yul gyi ngogs su brdungs na/ rnga'i sgra de thos ma thag tu sems can rnams zug rngu rnams ltung bar 'gyur/ dug thams cad kyang mi dug par 'gyur ro/ /blo gros brtan pa de bzhin du dpa' bar 'gro ba'i ting nge 'dzin
270a2(mdo sde): 'di la gnas pa'i byang chub sems dpa'i ming thos ma thag tu sems can rnams kyi 'dod chags dang / zhe sdang dang / gti mug gi nyon mongs pa'i zug rngu rnams ltung bar 'gyur/ lta bar gyur pa'i dug thams cad kyang mi dug par 'gyur ro/ /blo gros brtan pa 'di lta ste/ dper na sman gyi shing
270a3(mdo sde): ljon pa ni rtsa ba nas byung yang sems can rnams kyi nad sel bar byed do/ /sdong po'am/ yal ga'am/ 'dab ma'am/ me tog gam/ 'bras bu'am/ shun pa'am/ gsog gam/ snying po las blangs kyang sems can rnams kyi nad sel bar byed do/ /bsgreng ngam/ 'gyel
270a4(mdo sde): tam/ dum bu dum bur bcad pa las blangs kyang sems can rnams kyi nad sel bar byed do/ /blo gros brtan pa de ltar na sman gyi shing ljon pa ni sems can rnams kyi nad zhi bar bya ba'i 'tsho bar nam yang mi 'gyur ba ma yin no/ /blo gros brtan pa de bzhin du dpa' bar 'gro ba'i ting nge 'dzin
270a5(mdo sde): 'di la gnas pa'i byang chub sems dpa' yang sems can rnams kyi nyon mongs pa'i nad zhi bar bya ba'i 'tsho bar nam yang mi 'gyur ba ma yin te/ gang dag de la phan pa dang / gnod par byed pa de dag gi nye bar 'tsho bar yang 'gyur/ gang de la bkur sti byed pa dang / bkur sti mi byed pa
270a6(mdo sde): de dag nye bar 'tsho bar yang 'gyur ro/ /de shi zhing shi ba'i dus byas par gyur pa'i sha la gang dag za ba dud 'gro'i skye gnas su song ba rkang gnyis pa dang / rkang bzhi pa dang / dang / bya'i tshogs de dag kyang byang chub sems dpa' de'i sngon gyi smon lam dang / tshul khrims kyi stobs
270a7(mdo sde): bskyed pas de'i 'chi ba'i dus byas te/ shi 'phos ma thag tu bde 'gro mtho ris kyi 'jig rten lha'i nang du skye bar 'gyur te/ de dag ngan song dang / nad rnams dang bral bar 'gyur ro/ /blo gros brtan pa de ltar na sman gyi shing ljon pa zhes bya ba de ni dpa' bar 'gro ba'i ting nge 'dzin la gnas
270b1(mdo sde): pa'i byang chub sems dpa'i tshig so/ /blo gros brtan pa dpa' bar 'gro ba'i ting nge 'dzin 'di la gnas pa'i byang chub sems dpa' de la ni pha rol tu phyin pa drug po 'di dag ma bstan par tshe rabs thams cad du rtag tu 'jug par 'gyur ro/ /gom pa 'dor ba thams cad la yang
270b2(mdo sde): pha rol tu phyin pa drug po 'di dag 'jug par 'gyur ro/ /dbugs rngub pa dang / 'byung ba thams cad la yang pha rol tu phyin pa drug po 'di dag 'jug par 'gyur ro/ /sems bskyed cing sems bskyed pa thams cad la yang pha rol tu phyin pa drug po 'di dag 'jug par 'gyur ro/ /de ci'i
270b3(mdo sde): phyir zhe na/ 'di ltar blo gros brtan pa byang chub sems dpa' de'i lus ni chos kyi rang bzhin no/ /gnas pa ni chos kyi rang bzhin no/ /blo gros brtan pa 'di lta ste/ dper na rgyal po 'am/ blon pos yan lag gi tshogs 'bum dang ldan pa'i spos kyi phye ma btags pa rdul lta bu zhib mor
270b4(mdo sde): byas pa sbyar ba las mi la la zhig 'ongs te/ kye lha spos kyi phye ma'i tshogs sbyar ba 'di las spos gzhan dang ma 'bags pa/ spos gzhan dang ma 'dres pa'i yan lag gcig cig blang bar 'tshal lo zhes de skad zer na/ blo gros brtan pa de ji snyam du sems/ spos kyi phye ma sbyar
270b5(mdo sde): ba de las spos gzhan dang ma 'bags pa/ spos gzhan dang ma 'dres pa'i yan lag gcig blang bar nus sam/ gsol pa/ bcom ldan 'das de ni mi nus so/ /bcom ldan 'das kyis bka' stsal pa/ blo gros brtan pa de bzhin du byang chub sems dpa' de'i lus yun ring
270b6(mdo sde): po nas pha rol tu phyin pa thams cad kyis bsgos pa dang / pha rol tu phyin pa thams cad kyis bsgos pa'i sems dang / sems las byung ba thams cad 'byung bar 'gyur te/ de'i sems bskyed cing sems bskyed pa thams cad la pha rol tu phyin pa drug po dag 'byung bar 'gyur ro/ /
270b7(mdo sde): blo gros brtan pa ji ltar na byang chub sems dpa' de'i sems bskyed pa thams cad la pha rol tu phyin pa drug po dag 'byung bar 'gyur zhe na/ blo gros brtan pa 'di ltar gang sems kyis btang ba dang / spangs pa dang / mngon par ma zhen pa de ni de'i sbyin pa'i pha rol tu phyin pa'o/ /
271a1(mdo sde): gang sems zhi ba dang / rab tu zhi ba dang / nye bar zhi ba dang / shin tu zhi gnas su gyur pa de ni de'i tshul khrims kyi pha rol tu phyin pa'o/ /gang sems kyi mi zad pa'i chos nyid dang / yul thams cad kyis smas par mi 'gyur ba de ni de'i bzod pa'i pha rol tu phyin pa'o/ /
271a2(mdo sde): gang sems kyi rnam par sgrub pa dang / dbye ba dang / dben pa dang / rnam par shes pa de ni de'i brtson 'grus kyi pha rol tu phyin pa'o/ /gang sems kyi nges par sems pa dang / nye bar rtog pa dang / gang yang de'i shin tu sems pa de ni bsam gtan gyi pha rol tu phyin pa'o/ /gang sems
271a3(mdo sde): rab tu shes pa dang / so sor rtog pa dang / rab tu zhi ba dang / nye bar zhi ba dang / mngon sum du shes pa de ni de'i shes rab kyi pha rol tu phyin pa'o/ /blo gros brtan pa de ltar na dpa' bar 'gro ba'i ting nge 'dzin 'di la gnas pa'i byang chub sems dpa' la ni 'jug pa 'dis sems bskyed
271a4(mdo sde): pa thams cad la pha rol tu phyin pa drug 'jug go/ /de nas bcom ldan 'das la byang chub sems dpa' sems dpa' chen po blo gros brtan pas 'di skad ces gsol to/ /bcom ldan 'das ji tsam du byang chub sems dpa' gang dpa' bar 'gro ba'i ting nge 'dzin 'di shin tu yongs su grub
271a5(mdo sde): pa de'i gnas pa ni bsam gyis mi khyab ste ngo mtshar to/ /bcom ldan 'das byang chub sems dpa' de bzhin gshegs pa'i gnas pas gnas par 'tshal bas dpa' bar 'gro ba'i ting nge 'dzin 'di la brtson par bgyi'o/ /de ci'i slad du zhe na/ de ltar de ni byis pa so so'i skye bo
271a6(mdo sde): thams cad kyi gnas pa rnams na yang gda' la/ gang la yang chags par mi 'gyur/ zhe sdang bar mi 'gyur/ gti mug par mi 'gyur ro/ /de nas bcom ldan 'das la tshangs pa byams pa mchog ces bya ba des 'di skad ces gsol to/ /bcom ldan 'das byang chub sems
271a7(mdo sde): dpa' byis pa so so'i skye bo thams cad kyis gnas pas gnas par 'tshal bas dpa' bar 'gro ba'i ting nge 'dzin 'di la bslab par bgyi'o/ /de ci'i slad du zhe na/ de ltar de ni byis pa so so'i skye bo thams cad kyi gnas pa rnams na yang gda' la/ gang la yang mi chags/ mi
271b1(mdo sde): 'ching / chags par mi 'gyur/ zhe sdang bar mi 'gyur/ gti mug par mi 'gyur ro/ /de nas bcom ldan 'das kyis tshangs pa byams pa mchog la legs so zhes bya ba byin te/ legs so legs so/ /tshangs pa de de bzhin no/ /ji skad smras pa bzhin te/ byang chub sems dpa'
271b2(mdo sde): byis pa so so'i skye bo thams cad kyi gnas pas gnas par 'dod pas bslab pa thams cad la rlom sems med par dpa' bar 'gro ba'i ting nge 'dzin 'di la bslab par bya'o/ /de nas bcom ldan 'das la byang chub sems dpa' blo gros brtan pas 'di skad ces gsol to/ /bcom ldan 'das
271b3(mdo sde): ji ltar slob na byang chub sems dpa' bslab pa thams cad la rlom sems ma mchis par dpa' bar 'gro ba'i ting nge 'dzin 'di la slob pa lags/ de skad ces gsol pa dang / bcom ldan 'das kyis byang chub sems dpa' sems dpa' chen po blo gros brtan pa la 'di skad ces bka' stsal
271b4(mdo sde): to/ /blo gros brtan pa 'di lta ste dper na 'phong gi slob dpon nam/ 'phong gi slob ma ni thog mar ba lang gi ko ba la phog par byed do/ /gang gi tshe na ba lang gi ko ba la lobs pa de'i tshe shing leb la phog par byed do/ /gang gi tshe shing leb la lobs pa de'i tshe 'ben la phog par byed do/ /
271b5(mdo sde): gang gi tshe 'ben la lobs pa de'i tshe dbyug gu la phog par byed do/ /gang gi tshe dbyug gu la lobs pa de'i tshe skra brgya la phog par byed do/ /gang gi tshe skra brgya la lobs pa de'i tshe skra bcu la phog par byed do/ /gang gi tshe skra bcu la lobs pa de'i tshe skra gcig la phog par byed do/ /gang gi
271b6(mdo sde): tshe skra gcig la lobs pa de'i tshe sgras mtshon pa la phog pa la slob par byed do/ /gang gi tshe sgras mtshon pa la lobs pa de'i tshe mi 'chor bar phog par 'gyur ro/ /gang gi tshe mi 'chor bar phog pa de'i tshe 'phong slob pa tshar phyin pa yin te/ de 'dod na nub mo mun pa mun nag gi nang na
271b7(mdo sde): yang mi dang mi ma yin pa gang dang gang dag gi sgra bsgrags pa de dag der lhun gyis grub cing mi 'chor ba nyid du mda' 'gro'o/ /blo gros brtan pa de bzhin du byang chub sems dpa' dpa' bar 'gro ba'i ting nge 'dzin 'di la slob pa na thog ma nyid du bsam pa la slob bo/ /gang gi tshe bsam pa la
272a1(mdo sde): lobs par gyur pa de'i tshe sbyor ba la 'jug go/ /gang gi tshe sbyor ba la bslabs par gyur pa de'i tshe lhag pa'i bsam pa la 'jug go/ /gang gi tshe lhag pa'i bsam pa la bslabs par gyur pa de'i tshe byams pa chen po la 'jug go/ /gang gi tshe byams pa chen po la bslabs par
272a2(mdo sde): gyur pa de'i tshe snying rje chen po la 'jug go/ /gang gi tshe snying rje chen po la bslabs par gyur pa de'i tshe dga' ba chen po la 'jug go/ /gang gi tshe dga' ba chen po la bslabs par gyur pa de'i tshe btang snyoms chen po la 'jug go/ /gang gi tshe btang snyoms chen po la bslabs par gyur pa de'i tshe byang
272a3(mdo sde): chub sems dpa'i 'phags pa'i gnas pa bzhi la bslabs pa yin te/ bzhi gang zhe na/ byams pa chen po dang / snying rje chen po dang / dga' ba chen po dang / btang snyoms chen po'o/ /gang gi tshe byang chub sems dpa'i 'phags pa'i gnas pa 'di bzhi la bslabs par gyur pa de'i
272a4(mdo sde): tshe rjes su 'thun pa'i mngon par shes pa lnga po mi nyams pa dag la slob bo/ /gang gi tshe rjes su 'thun pa'i mngon par shes pa lnga po mi nyams pa dag la bslabs par gyur pa de'i tshe pha rol tu phyin pa drug tshar phyin pa yin no/ /gang gi tshe pha rol tu phyin pa drug tshar phyin par gyur pa de'i tshe
272a5(mdo sde): thabs mkhas pa rtogs par khong du chud pa yin no/ /gang gi tshe thabs mkhas pa rtogs par khong du chud pa de'i tshe rjes su 'thun pa'i bzod pa gnyis pa la gnas pa yin no/ /gang gi tshe rjes su 'thun pa'i bzod pa gnyis pa la gnas pa de'i tshe mi skye ba'i chos la bzod pa 'thob bo/ /
272a6(mdo sde): gang gi tshe mi skye ba'i chos la bzod pa dang ldan pa de'i tshe sangs rgyas bcom ldan 'das rnams kyis bla na med pa yang dag par rdzogs pa'i byang chub tu lung bstan par 'gyur ro/ /gang gi tshe sangs rgyas bcom ldan 'das rnams kyis bla na med pa yang dag par rdzogs pa'i byang chub tu lung
272a7(mdo sde): bstan pa de'i tshe sa brgyad pa la 'jug par 'gyur ro/ /gang gi tshe sa brgyad pa la zhugs par gyur pa de'i tshe byang chub sems dpa'i ting nge 'dzin da ltar gyi sangs rgyas mngon sum du bzhugs pa mthong ste/ de ting nge 'dzin de dang ldan pas sangs rgyas mthong ba dang mi 'bral bar 'gyur ro/ /
272b1(mdo sde): gang gi tshe sangs rgyas mthong ba dang mi 'bral ba de'i tshe sangs rgyas kyi chos thams cad yongs su rdzogs shing yongs su grub pa thob par 'gyur ro/ /des sangs rgyas kyi chos thams cad yongs su rdzogs shing yongs su grub pa la gnas nas sangs rgyas kyi zhing bkod pa phun sum tshogs pa mngon
272b2(mdo sde): par sgrub bo/ /de sangs rgyas kyi zhing bkod pa yongs su bzung nas skye ba dang / rigs dang / rus phun sum tshogs pa dang / mngal du 'jug pa dang / mngon par 'byung ba phun sum tshogs pa yongs su rdzogs par byed do/ /de skye ba dang / rigs dang / rus phun sum tshogs pa dang / mngal
272b3(mdo sde): du 'jug pa dang / mngon par 'byung ba phun sum tshogs par gyur nas sa bcu yongs su rdzogs par byed do/ /de sa bcu la gnas nas sangs rgyas thams cad kyis dbang bskur ba 'thob bo/ /de sangs rgyas thams cad kyis dbang bskur ba thob nas byang chub sems dpa'i ting nge 'dzin thams
272b4(mdo sde): cad thob par 'gyur ro/ /de byang chub sems dpa'i ting nge 'dzin thams cad thob nas phyis dpa' bar 'gro ba'i ting nge 'dzin 'di thob par 'gyur ro/ /dpa' bar 'gro ba'i ting nge 'dzin thob pa'i byang chub sems dpa' de ni sems can rnams la sangs rgyas kyi mdzad pas nye bar gnas par
272b5(mdo sde): 'gyur te/ byang chub sems dpa'i chos nyid de yang mi gtong ngo / /blo gros brtan pa de ltar na byang chub sems dpa' gang chos de lta bu dag la bslabs par gyur pa de ni dpa' bar 'gro ba'i ting nge 'dzin 'di thob par 'gyur ro/ /blo gros brtan pa dpa' bar 'gro ba'i ting nge 'dzin 'di la
272b6(mdo sde): gnas pa'i byang chub sems dpas ni gang du yang bslab par mi bya'o/ /de ci'i phyir zhe na/ sngon legs par bslabs pa'i phyir te/ sangs rgyas kyi chos thams cad de la mngon du 'gyur ro/ /blo gros brtan pa 'di lta ste/ dper na 'phong gi slob dpon nam/ 'phong gi slob
272b7(mdo sde): ma ni sgras mtshon pa la phog par byed par gnas pas phyis gang du yang mi slob bo/ /de ci'i phyir zhe na/ sngon legs par bslabs pa'i phyir te/ phog par bya ba thams cad de la mngon du 'gyur ro/ /blo gros brtan pa de bzhin du dpa' bar 'gro ba'i ting nge 'dzin 'di la
273a1(mdo sde): gnas pa'i byang chub sems dpas kyang chos gang la yang bslab par mi bya'o/ /de ci'i phyir zhe na/ de sngon legs par bslabs pa'i phyir te/ ting nge 'dzin thams cad dang / snyoms par 'jug pa thams cad dang / rnam par thar pa thams cad dang / byang chub sems
273a2(mdo sde): dpa'i yon tan gyi chos thams cad de la mngon du 'gyur ro/ /de nas bcom ldan 'das la byang chub sems dpa' blo gros brtan pas 'di skad ces gsol to/ /bcom ldan 'das bdag spobs so/ /bde bar gshegs pa bdag spobs so/ /bcom ldan 'das kyis bka' stsal pa/ blo
273a3(mdo sde): gros brtan pa de'i dus la da bab par shes na khyod spobs par gyis shig / blo gros brtan pas gsol pa/ bcom ldan 'das 'di lta ste/ dper na stong gsum gyi stong chen po la dbang ba'i tshangs pa chen po ni stong gsum gyi stong chen po'i 'jig rten gyi khams 'di la tshegs chung ngus rnam
273a4(mdo sde): par lta bar bgyid do/ /bcom ldan 'das de bzhin du dpa' bar 'gro ba'i ting nge 'dzin 'di la gnas pa'i byang chub sems dpa' yang tshegs chung ngus byang chub sems dpa'i chos thams cad la rnam par lta zhing sems can thams cad kyi sems dang / spyod pa rnams kyang 'tshal to/ /bcom
273a5(mdo sde): ldan 'das kyis bka' stsal pa/ blo gros brtan pa de de bzhin no/ /ji skad smras pa bzhin te/ byang chub sems dpa' gang dag dpa' bar 'gro ba'i ting nge 'dzin 'di la gnas pa de dag ni kun tu rnam par bltas par blta bar byas te/ sangs rgyas kyi chos thams cad mngon sum
273a6(mdo sde): du gyur pa dag go / de nas bcom ldan 'das la brgya byin lhun po'i rtse 'dzin ces bya ba stong gsum gyi stong chen po'i 'jig rten gyi khams 'di'i mtha'i gling na gnas pas 'di skad ces gsol to/ /bcom ldan 'das 'di lta ste/ dper na ri rab kyi rtse mo la gnas na tshegs chung ngus bang
273a7(mdo sde): rim thams cad blta'o/ /bcom ldan 'das de bzhin du dpa' bar 'gro ba'i ting nge 'dzin 'di la gnas pa'i byang chub sems dpa' yang tshegs chung ngus nyan thos kyi spyod pa thams cad la rnam par lta zhing rang sangs rgyas kyi spyod pa thams cad dang / byang chub sems dpa'i spyod pa
273b1(mdo sde): thams cad dang / sems can thams cad kyi spyod pa la yang rnam par blta'o/ /de nas byang chub sems dpa' blo gros brtan pas brgya byin lhun po'i rtse 'dzin la 'di skad ces smras so/ /kye grogs po khyod gling bzhi pa'i 'jig rten gyi khams gang nas 'dir 'ongs/ ri rab gang gi rtse mo
273b2(mdo sde): la gnas/ de skad ces smras pa dang / byang chub sems dpa' blo gros brtan pa la brgya byin lhun po'i rtse 'dzin gyis 'di skad ces smras so/ /rigs kyi bu byang chub sems dpa' gang dpa' bar 'gro ba'i ting nge 'dzin 'di thob pa de la khyod gang na gnas zhes gnas mi 'dri'o/ /de ci'i
273b3(mdo sde): phyir zhe na/ de ni sangs rgyas kyi zhing thams cad na gnas so/ /de ni gang du yang mngon par zhen pas mi gnas so/ /de ni dmigs pas mi gnas so/ /de ni lta bar gyur pas mi gnas so/ /de nas byang chub sems dpa' blo gros brtan pas brgya byin lhun po'i rtse 'dzin la 'di skad
273b4(mdo sde): ces smras so/ /kye grogs po ci khyod kyis dpa' bar 'gro ba'i ting nge 'dzin 'di thob bam/ brgya byin lhun po'i rtse 'dzin gyis smras pa/ rigs kyi bu ci ting nge 'dzin 'di thob pa'am/ ma thob pas nye bar gnas sam/ smras pa/ de ni ma yin no/ /smras pa/ rigs
273b5(mdo sde): kyi bu de lta bas na byang chub sems dpa' gang ting nge 'dzin 'dis gnas pa de ni chos gang yang mi 'thob cing thob pa med do/ /byang chub sems dpa' blo gros brtan pas smras pa/ kye grogs po khyod kyi spobs pa las na khyod ni dpa' bar 'gro ba'i ting nge 'dzin 'di la gnas so/ /
273b6(mdo sde): smras pa/ rigs kyi bu chos thams cad gnas med pa'i phyir kho bos ni dpa' bar 'gro ba'i ting nge 'dzin 'di gang la gnas pa'i chos de ma mthong ngo / /de ci'i phyir zhe na/ byang chub sems dpa' ting nge 'dzin 'di la gnas pa ni chos gang la yang mi gnas so/ /gang la
273b7(mdo sde): yang mi gnas pa de la ni len pa med do/ /gang la len pa med pa de la chos bstan pa gang yang med do/ /de nas bcom ldan 'das kyis byang chub sems dpa' blo gros brtan pa la 'di skad ces bka' stsal to/ /blo gros brtan pa khyod kyis brgya byin lhun po'i rtse 'dzin mthong ngam/ gsol
274a1(mdo sde): pa/ bcom ldan 'das mthong ngo / /bcom ldan 'das kyis bka' stsal pa/ blo gros brtan pa brgya byin lhun po'i rtse 'dzin 'di ni dpa' bar 'gro ba'i ting nge 'dzin 'di thob pa'o/ /nges par gyur pa thob pa'o/ /tshegs med pa thob pa'o/ /'di ni dpa' bar 'gro ba'i ting
274a2(mdo sde): nge 'dzin la gnas nas stong gsum gyi stong chen po'i 'jig rten gyi khams 'di na brgya byin gyi gnas ji snyed yod pa de thams cad du 'di ston par byed do/ /de nas bcom ldan 'das la lha'i dbang po brgya byin gyis 'di skad ces gsol to/ /bcom ldan 'das gal te brgya byin lhun po'i rtse 'dzin 'di/ brgya
274a3(mdo sde): byin gyi gnas thams cad du gda' ba lags na/ bdag gis ni 'di brgya byin gyi gnas ri rab kyi rtse mor sngon chad ma mthong ngo / /de nas brgya byin lhun po'i rtse 'dzin gyis lha'i dbang po brgya byin la 'di skad ces smras so/ /kau shi ka gal te khyod lta bu la kho bo lta bu'i gzugs kyi lus yongs su
274a4(mdo sde): grub pa bstan du zin na/ de'i phyir brgya byin gyi gnas thams cad du khyed gda' bar mi 'gyur te/ kau shi ka kho bo ni khyod kyi brgya byin gyi gnas su rgyu mod kyi kho bo khyod kyis mi mthong ngo / /de nas bcom ldan 'das la lha'i dbang po brgya byin gyis 'di skad ces gsol to/ /bcom ldan 'das
274a5(mdo sde): bdag cag ni skyes bu dam pa 'di'i gzugs kyi lus yongs su grub pa mthong bar 'tshal lo/ /bcom ldan 'das kyis bka' stsal pa/ ci kau shi ka skyes bu dam pa 'di'i gzugs kyi lus yongs su grub pa mthong bar 'dod dam/ gsol pa/ bcom ldan 'das mthong bar 'tshal
274a6(mdo sde): lo/ /de nas bcom ldan 'das kyis brgya byin lhun po'i rtse 'dzin la bka' stsal pa/ skyes bu dam pa khyod kyis lha'i dbang po brgya byin 'di la rang gi gzugs kyi lus yongs su grub pa ston cig /de nas brgya byin lhun po'i rtse 'dzin gyis bdag gi gzugs kyi lus yongs su grub
274a7(mdo sde): pa bstan to/ /gzugs kyi lus yongs su grub pa bstan ma thag tu de nas 'khor de na brgya byin nam/ tshangs pa'am/ 'jig rten skyong ba'am/ gnas gtsang ma'i ris kyi lha'am/ nyan thos kyi theg pa pa'am/ rang sangs rgyas kyi theg pa pa'am/ byang chub sems dpa'i
274b1(mdo sde): theg pa pa'am/ de ma yin pa sems can gzhan yang rung ste/ gang dag gis dpa' bar 'gro ba'i ting nge 'dzin 'di ma thob pa de dag thams cad kyi lus ni 'di lta ste/ dper na snag tsha'i phung po bzhin du snang ngo / /brgya byin de'i lus ni ri rab bzhin du mngon par 'phags shing lam me lhan ne lhang
274b2(mdo sde): nger snang ngo / /de bzhin gshegs pa'i sku ni de'i nyis gyur tu bzhugs par snang ngo / /de nas bcom ldan 'das la lha'i dbang po brgya byin gyis 'di skad ces gsol to/ /bcom ldan 'das sems can chen po 'di'i gzugs kyi lus yongs su grub pa ngo mtshar te/ bcom ldan 'das brgya
274b3(mdo sde): byin dang / tshangs pa dang / 'jig rten skyong ba 'di dag gi lus ni snag tsha'i phung po bzhin du mchis par gda'o/ /bcom ldan 'das bdag ri rab kyi rtse mo 'di la mchis shing gang gi tshe na bdag chos bzang lha'i mdun sar mchis pa de'i tshe/ bcom ldan 'das bdag gi mgul du brgya
274b4(mdo sde): byin thogs pa zhes bgyi ba'i nor bu rin po che chen po thogs pas de'i 'od kyis lha'i 'khor thams cad mog mog por gyur te/ lam mer ma mchis/ lhan ner ma mchis/ lhang nger ma mchis na/ bcom ldan 'das skyes bu dam pa de'i 'od kyis bdag mog mog por bgyis lags
274b5(mdo sde): te/ bdag gi brgya byin thogs pa'i nor bu rin po che chen po de yang lam mer ma mchis/ lhan ner ma mchis/ lhang nger ma mchis so/ /de skad ces gsol pa dang / bcom ldan 'das kyis lha'i dbang po brgya byin la 'di skad ces bka' stsal to/ /kau shi ka gal te stong gsum gyi
274b6(mdo sde): stong chen po'i 'jig rten gyi khams 'di brgya byin thogs pa'i nor bu rin po che chen pos yongs su gang du zin kyang lha thams cad snang ba zhes bya ba'i nor bu rin po che zhes bya ba yod de/ de'i 'od kyis brgya byin thogs pa'i nor bu rin po che de dag thams cad mog mog por 'gyur ro/ /kau
274b7(mdo sde): shi ka gal te stong gsum gyi stong chen po'i 'jig rten gyi khams 'di'i lha thams cad snang ba'i nor bu rin po ches yongs su gang du zin kyang rdo rje snang ba zhes bya ba'i nor bu rin po che yod de/ de'i 'od kyis lha thams cad snang ba'i nor bu rin po che de dag thams cad mog mog por 'gyur
275a1(mdo sde): ro/ /kau shi ka gal te stong gsum gyi stong chen po'i 'jig rten gyi khams 'di rdo rje snang ba'i nor bu rin po ches yongs su gang du zin kyang snang ba thams cad bsdus pa zhes bya ba'i nor bu rin po che yod de/ des rdo rje snang ba'i nor bu rin po che thams cad mog mog por byed do/ /
275a2(mdo sde): kau shi ka brgya byin 'di'i mgul du snang ba thams cad bsdus pa zhes bya ba'i nor bu rin po che chen po thogs pa mthong ngam/ bcom ldan 'das gang gi tshe bdag gis brtags pa de'i tshe na mig zi zi por gyur lags te/ de'i 'od ni de lta bu lags so/ /bka' stsal pa/ kau shi ka byang chub
275a3(mdo sde): sems dpa' gang dpa' bar 'gro ba'i ting nge 'dzin 'di thob par gyur pa de/ gang gi tshe na lha'i dbang po brgya byin du gyur pa de'i tshe/ de'i mgul du nor bu rin po che de lta bu thogs par 'gyur ro/ /de nas bcom ldan 'das la lha'i dbang po brgya byin gyis 'di skad ces gsol to/ /bcom ldan
275a4(mdo sde): 'das gang dag gis bla na med pa yang dag par rdzogs pa'i byang chub tu sems ma bskyed pa'i sems can de dag ni gzugs kyi lus yongs su grub pa 'di lta bu las yongs su nyams so/ /bcom ldan 'das sems can de dag ni dpa' bar 'gro ba'i ting nge 'dzin 'di las yongs su nyams so/ /
275a5(mdo sde): de nas lha'i dbang po brgya byin gyis bshad pa de lha'i bu sbed pas thos nas lha'i dbang po brgya byin la 'di skad ces smras so/ /kye yab nyan thos kyi nges par gyur pa la zhugs pa'i sems can brgya phrag mang po dag sangs rgyas kyi chos la 'dod pa'i sems bskyed kyang ci zhig byar yod de/
275a6(mdo sde): de dag ni 'khor ba'i rgyun gyi mtshams bcad pa'o/ /kye yab gang dag gis byang chub tu sems bskyed pa dang / gang dag byang chub tu sems bskyed pa dang / gang dag byang chub tu sems bskyed par 'gyur ba de dag gis ni sangs rgyas kyi chos 'di dag la 'dod pa'i sems bskyed par bya ste/
275a7(mdo sde): de dag ni gzugs kyi lus yongs su grub pa 'di lta bu thob par 'gyur ro/ /kye yab 'di lta ste/ dper na nyi ma dang zla ba'i bsngags pa ji tsam mang du brjod cing bsngags pa bshad pa la mi dmus long gis 'dod pa'i sems bskyed kyang des de dag mi mthong ste/ myong bar mi 'gyur ro/ /
275b1(mdo sde): kye yab de bzhin du nyan thos kyi nges par gyur pa la zhugs pa ni sangs rgyas kyi chos rnams kyi bsngags pa brjod bsngags pa bstan pa la 'dod pa'i sems ji tsam mang du bskyed kyang des sangs rgyas kyi chos dang yon tan rnams mi shes mi mthong mi myong ngo / /kye yab de bas na gzugs 'dod pas
275b2(mdo sde): bla na med pa yang dag par rdzogs pa'i byang chub tu sems bskyed par bgyi ste/ de'i gzugs kyi lus kha dog yongs su grub pa 'di lta bur 'gyur ro/ /lha'i bu sbed pas bstan pa 'di bshad pa'i tshe lha'i bu khri nyis stong gis bla na med pa yang dag par rdzogs pa'i byang chub tu sems bskyed do/ /de nas
275b3(mdo sde): byang chub sems dpa' blo gros brtan pas lha'i bu sbed pa la 'di skad ces smras so/ /lha'i bu khyod kyis dge ba'i rtsa ba ji tsam gyis bud med kyi lus las bsgyur/ smras pa/ rigs kyi bu theg pa chen po la gnas pas nam bud med dam/ skyes par gnas kyang nyes par mi 'gyur ro/ /
275b4(mdo sde): de ci'i phyir zhe na/ thams cad mkhyen pa'i sems ni khams gsum dang lhan cig mi gnas pa'i phyir te/ bud med dang skyes pa ni sems kyis rab tu phye ba yin no/ /yang rigs kyi bu khyod kyis dge ba'i rtsa ba ji tsam gyis bud med kyi lus las bsgyur ces gang de skad smras pa ni ji
275b5(mdo sde): tsam du khyim thab la g.yo med cing phangs par sems pas rim gro byas pas so/ /smras pa/ khyod kyis ji ltar khyim thab la rim gro byas/ smras pa/ ston pa tsam du phangs par bsams pas so/ /smras pa/ ji ltar khyod kyis g.yo med par byas/ smras pa/ lus kyi las
275b6(mdo sde): ji lta ba dang / ngag gi las ji lta ba de bzhin du yid kyi las bgyis te/ rigs kyi bu de ni bud med kyi g.yo med pa'o/ /smras pa/ khyod kyis bud med kyi lus las ji ltar bsgyur/ smras pa/ ji ltar bsgrubs pa bzhin du'o/ /smras pa/ khyod kyis ji ltar bsgrubs/ smras pa/ ji ltar bsgyur ba
275b7(mdo sde): bzhin du'o/ /smras pa/ lha'i bu bshad pa de'i don gang yin/ smras pa/ rigs kyi bu chos thams cad ni chos kyi dbyings su ro gcig pas na/ rigs kyi bu chos thams cad ni mi 'grub mi ldog go/ /yang rigs kyi bu ji srid du bdag smon par gyur pa de srid du bdag la bud med kyi
276a1(mdo sde): mtshan byung ngo / /rigs kyi bu gang gi tshe na bdag la skyes pa'i mtshan byung bar gyur pa de'i tshe yang bdag gis bud med kyi rang bzhin gyi chos nyid de ma spangs so/ /rigs kyi bu de bas na 'di lta ste/ bud med dam/ skyes par 'dzin pa ni phyin ci log tu 'dzin pa'o/ /rigs kyi
276a2(mdo sde): bu gang yang phyin ci log dang / phyin ci ma log pa de gnyi ga gnyis su med pa gnyis su dbyer med pa'o/ /de ci'i phyir zhe na/ rigs kyi bu chos thams cad ni shin tu gnyis dang bral ba'o/ /de nas byang chub sems dpa' blo gros brtan pas lha'i bu sbed pa la 'di skad ces smras so/ /ci lha'i
276a3(mdo sde): bu khyod kyis dpa' bar 'gro ba'i ting nge 'dzin 'di'i phyogs 'ga' yang mngon sum du gyur tam/ smras pa/ rigs kyi bu gzhan gyis bstan pas bdag la mngon sum du gyur gyi/ bdag gi ye shes kyis mngon sum du gyur pa ni ma lags so/ /rigs kyi bu bdag gis mngon par shes
276a4(mdo sde): pa gang gi tshe na bcom ldan 'das shAkya thub pa de bzhin gshegs pa dgra bcom pa yang dag par rdzogs pa'i sangs rgyas rgyal po zas gtsang ma'i khab na byang chub sems dpar gyur cing bdag gi mal du slas kyi nang na bzhugs pa de'i tshe/ mtshan mo mi nyal tsam na shar phyogs nas tshangs pa
276a5(mdo sde): gang gA'i klung gi bye ma snyed lhags te/ de na byang chub sems dpa' la 'di lta ste/ byang chub sems dpa'i lam dang / nyan thos kyi lam yongs su zhus pa dang / byang chub sems dpas de dag la ji ltar zhu ba zhus pa bzhin du lan blan te/ de na byang chub sems dpa' la tshangs pa
276a6(mdo sde): gcig gis 'di skad ces smras so/ /skyes bu dam pa chos shes pa thob pa dang / thogs pa med pa'i shes rab dang / spobs pa 'di lta bu yang yod la/ 'dod pa'i longs spyod dang / rgyal srid la chags par yang byed pa 'di ni mi rigs so/ /de nas tshangs pa gzhan byang chub
276a7(mdo sde): sems dpa'i thabs shes pa'i yon tan gyi chos la mngon sum du gyur pa de dag gis 'di skad ces smras so/ /rigs kyi bu 'di ni 'dod pa'i longs spyod dang / rgyal srid kyi phyir khyim na gnas pa ma yin gyi/ 'di ni sems can yongs su smin par bya ba'i phyir khyim na gnas te/ 'di ni
276b1(mdo sde): 'jig rten gyi khams gzhan du yang chos kyi 'khor lo skor la/ 'dir yang byang chub sems dpar gyur par snang ngo / /de'i tshe tshangs pa des 'di skad ces smras so/ /byang chub sems dpa' ting nge 'dzin gang la gnas na 'di 'dra ba'i rnam par 'phrul par 'gyur/ de dag gis smras pa/
276b2(mdo sde): tshangs pa 'di ni dpa' bar 'gro ba'i ting nge 'dzin gyi yul lo/ /rigs kyi bu de'i tshe bdag 'di snyam du sems te/ rigs kyi bu 'di ltar 'dod pa la yang yongs su spyod cing rgyal srid kyang yongs su sdud la ting nge 'dzin kyang thob pa ni byang chub sems dpa' rnams kyi ting nge 'dzin gyi rtsal ngo
276b3(mdo sde): mtshar to snyam mo/ /rigs kyi bu bdag gis de thos nas byang chub sems dpa' la shin tu ston par 'du shes mngon par bzhag go/ /bdag gis dad pa yang rnyed nas bdag gis lhag pa'i bsam pas bla na med pa yang dag par rdzogs pa'i byang chub tu sems bskyed de/ bdag kyang
276b4(mdo sde): ye shes dang / yon tan gyi chos 'di lta bu dang ldan par gyur cig ces bgyis so/ /rigs kyi bu 'di la ni bdag phyogs tsam zhig mngon du gyur gyi/ dpa' bar 'gro ba'i ting nge 'dzin 'di'i yon tan gyi bye brag ni bsam gyis mi khyab bo/ /de nas bcom ldan 'das la byang chub sems
276b5(mdo sde): dpa' blo gros brtan pas 'di skad ces gsol to/ /bcom ldan 'das lha'i bu sbed pa'i lhag pa'i bsam pa bstan pa ni ngo mtshar te/ de ni dge ba'i bshes gnyen bcom ldan 'das kyis yongs su zin pas 'di lta ste dper na/ da ltar de bzhin gshegs pa dgra bcom pa yang dag par
276b6(mdo sde): rdzogs pa'i sangs rgyas rnam par 'phrul pa bzhin du bcom ldan 'das lha'i bu sbed pa 'di yang ring po mi thogs par dpa' bar 'gro ba'i ting nge 'dzin 'di la gnas te rnam par 'phrul par 'gyur ro/ /bcom ldan 'das kyis bka' stsal pa/ rigs kyi bu de de bzhin no/ /de nas bcom ldan 'das la
276b7(mdo sde): byang chub sems dpa' blo gros brtan pas 'di skad ces gsol to/ /bcom ldan 'das 'khor 'di na byang chub sems dpa' dpa' bar 'gro ba'i ting nge 'dzin 'di thob pa gang la la dag 'dus pa mchis sam/ de nas 'khor de na lha'i bu sangs rgyas blo gros mngon sum zhes bya ba 'dus
277a1(mdo sde): par gyur te/ 'dug pa des byang chub sems dpa' blo gros brtan pa la 'di skad ces smras so/ /blo gros brtan pa khyod de bzhin gshegs pa ye shes rgya mtsho chen po'i spyan sngar 'dug ste/ byang chub sems dpa' sems dpa' chen po yon tan gyi chos rin po che mtha'
277a2(mdo sde): yas pa dang ldan pa go cha chen po bgos pa rnams kyi nang du phyin nas/ bcom ldan 'das byang chub sems dpa' dpa' bar 'gro ba'i ting nge 'dzin 'di thob pa gang la la dag 'khor 'dir 'dus pa mchis sam zhes de skad zer ba'i khyod kyi zhu ba ni kho bos bsams na/ 'di lta ste/ dper na/ 'dron pa
277a3(mdo sde): byis pa'i rang bzhin can la la zhig rgya mtsho chen por zhugs nas/ rgya mtsho chen po 'di na gang dag blangs te/ 'gro bar bya ba'i rin po che dag yod dam zhes de skad zer ba dang mtshungs pa snyam byed do/ /blo gros brtan pa 'khor 'di na ni byang chub sems dpa' gang dag dpa' bar 'gro ba'i ting nge
277a4(mdo sde): 'dzin 'di thob pa brgya byin gyi kha dog dang / gzugs dang ldan pa dag kyang yod do/ /byang chub sems dpa' gang dag dpa' bar 'gro ba'i ting nge 'dzin 'di thob pa tshangs pa'i kha dog dang / gzugs dang ldan pa dag kyang yod do/ /byang chub sems dpa' gang dag dpa' bar 'gro ba'i ting nge
277a5(mdo sde): 'dzin 'di thob pa'i lha'i kha dog dang / gzugs dang ldan pa dag kyang yod do/ /byang chub sems dpa' 'khor los sgyur ba'i kha dog dang / gzugs dang ldan pa dag kyang yod do/ /byang chub sems dpa' dge slong gi kha dog dang / gzugs dang ldan pa dag kyang yod do/ /byang chub sems
277a6(mdo sde): dpa' dge slong ma'i kha dog dang / gzugs dang ldan pa dag kyang yod do/ /byang chub sems dpa' dge bsnyen gyi kha dog dang / gzugs dang ldan pa dag kyang yod do/ /dge bsnyen ma'i kha dog dang / gzugs dang ldan pa dag kyang yod do/ /mtshan gyis legs par brgyan pa dag kyang
277a7(mdo sde): yod do/ /byang chub sems dpa' gang dpa' bar 'gro ba'i ting nge 'dzin 'di thob pa dag sems can gdul ba'i phyir lus dang / kha dog dman pa dang ldan pa dag kyang yod do/ /blo gros brtan pa 'khor 'di na byang chub sems dpa' nyan thos kyi kha dog dang / gzugs dang / spyod lam dang
277b1(mdo sde): ldan pa dag kyang yod do/ /byang chub sems dpa' gang dpa' bar 'gro ba'i ting nge 'dzin 'di thob pa dag rang sangs rgyas kyi kha dog dang / gzugs dang / spyod lam dang ldan pa dag kyang yod do/ /blo gros brtan pa gang gi tshe na de ltar de bzhin gshegs pa dgra bcom pa yang dag par rdzogs pa'i
277b2(mdo sde): sangs rgyas gal te rgyal rigs kyi 'khor tam/ gal te bram ze'i 'khor tam/ gal te khyim bdag gi 'khor tam/ gal te dge sbyong gi 'khor tam/ gal te lha'i 'khor tam/ gal te brgya byin gyi 'khor tam/ gal te tshangs pa'i 'khor tam/ gal te 'jig rten skyong gi 'khor tam/
277b3(mdo sde): 'khor gang dang gang du gshegs par de bzhin gshegs pa sems can de dag ji ltar mos pa de lta bu'i kha dog dang / gzugs dang / spyod lam du snang zhing de dag gis kyang de'i kha dog de 'dra ba nyid du mthong ste/ blo gros brtan pa de yang dpa' bar 'gro ba'i ting nge 'dzin la sngon bsam pa sbyangs
277b4(mdo sde): pa'i bye brag tu blta'o/ /blo gros brtan pa de ltar na khyod kyis gang dang gang na de bzhin gshegs pa dgra bcom pa yang dag par rdzogs pa'i sangs rgyas chos ston pa mthong ba de dang der/ khyod kyis 'di na byang chub sems dpa' sems dpa' chen po go cha chen po bgos pa/ chos thams cad kyi dbang
277b5(mdo sde): phyug dang ldan par gnas pa/ chos kyi 'khor lo skor ba dpag tu med pa dag yod par shes par gyis shig /de nas bcom ldan 'das la byang chub sems dpa' blo gros brtan pas 'di skad ces gsol to/ /bcom ldan 'das 'di'i spobs pa ji lta ba dang / 'di'i ye shes thogs pa ma
277b6(mdo sde): mchis par 'chad pa ji lta ba dang / 'di'i spyod pa rnam par 'byed pa 'chad pa ji lta ba las na/ bdag ni lha'i bu sangs rgyas blo gros mngon sum 'dis dpa' bar 'gro ba'i ting nge 'dzin 'di thob bo snyam bgyid do/ /de skad ces gsol pa dang / bcom ldan 'das kyis byang chub sems dpa'
277b7(mdo sde): blo gros brtan pa la 'di skad ces bka' stsal to/ /blo gros brtan pa de de bzhin no/ /ji skad smras pa de bzhin te/ lha'i bu 'di ni dpa' bar 'gro ba'i ting nge 'dzin la gnas te/ ting nge 'dzin 'di mngon du byas nas 'chad do/ /de nas bcom ldan 'das kyis lha'i bu sangs rgyas blo gros
278a1(mdo sde): mngon sum la bka' stsal pa/ lha'i bu khyod kyis dpa' bar 'gro ba'i ting nge 'dzin 'di sbyangs pa'i bye brag gi phyogs 'ga' zhig ston cig /de nas byang chub sems dpa' blo gros brtan pa la lha'i bu sangs rgyas blo gros mngon sum gyis 'di skad ces smras so/ /blo
278a2(mdo sde): gros brtan pa khyod dpa' bar 'gro ba'i ting nge 'dzin 'di'i phyogs tsam gyi khyu mchog tu gyur pa lta bar 'dod dam/ smras pa/ lha'i bu lta bar 'dod do/ /de nas lha'i bu sangs rgyas blo gros mngon sum gyis dpa' bar 'gro ba'i ting nge 'dzin 'di thob pa'i phyir de'i tshe thams cad dang ldan pa'i 'khor
278a3(mdo sde): 'di 'khor los sgyur ba'i rgyal po'i kha dog dang / gzugs su gnas pa dang / mtshan gyis legs par brgyan pa dang / 'khor dang bcas pa dpung gi mthu dang ldan pa dang / rin po che sna bdun dang ldan par 'du shes pa de 'dra ba'i rdzu 'phrul mngon par 'du byed pa'i ltas bstan nas/
278a4(mdo sde): smras pa/ blo gros brtan pa ci mthong / smras pa/ lha'i bu kho bos ni thams cad dang ldan pa'i 'khor 'di 'khor los sgyur ba'i kha dog dang / dbyibs dang / gzugs su gnas pa dang / mtshan gyis legs par brgyan pa dang / 'khor dang bcas pa dpung gi mthu dang ldan pa
278a5(mdo sde): dang / rin po che sna bdun dang ldan par mthong ngo / /de nas lha'i bu sangs rgyas blo gros mngon sum gyis thams cad dang ldan pa'i 'khor lha'i dbang po brgya byin gyi kha dog dang / dbyibs dang / gzugs su gnas pa dang / sum cu rtsa gsum gnas kyi khang pa na gnas shing
278a6(mdo sde): lha'i bu mo brgya stong gis yongs su bskor te/ sil snyan dang / pheg rdob pa dang / rol mo'i sgra dbyangs byed par 'du shes pa de 'dra ba'i rdzu 'phrul mngon par 'du byed par byin gyis brlabs nas smras pa/ blo gros brtan pa ci mthong / smras pa/ lha'i bu kho bos ni thams
278a7(mdo sde): cad dang ldan pa'i 'khor 'di lha'i dbang po brgya byin gyi kha dog dang / dbyibs dang / gzugs su gnas pa dang / sum cu rtsa gsum gyi lha'i khang pa na gnas shing lha'i bu mo brgya stong gis yongs su bskor te/ sil snyan dang / pheg rdob pa dang / rol mo'i sgra
278b1(mdo sde): dbyangs byed par mthong ngo / /de nas lha'i bu sangs rgyas blo gros mngon sum gyis yang gang thams cad dang ldan pa'i 'khor de tshangs pa'i kha dog dang / dbyibs dang / gzugs su gnas pa dang / spyod lam shin tu zhi ba dang / tshangs pa'i gnas kyi gzhal med khang na gnas pa dang /
278b2(mdo sde): tshad med pa bzhi'i bsam gtan la bsam gtan du byed par 'du shes pa de lta bu'i byin gyi rlabs pa byin gyis brlabs nas/ smras pa/ blo gros brtan pa ci mthong / smras pa/ lha'i bu kho bos ni thams cad dang ldan pa'i 'khor 'di tshangs pa'i kha dog dang / dbyibs dang / gzugs su
278b3(mdo sde): gnas pa dang / spyod lam rab tu zhi ba dang / tshangs pa'i gnas kyi gzhal med khang na gnas pa dang / tshad med pa bzhi'i bsam gtan la bsam gtan du byed par mthong ngo / /de nas lha'i bu sangs rgyas blo gros mngon sum gyis yang 'khor de dag gnas brtan 'od srung chen po'i kha dog
278b4(mdo sde): dang / gzugs dang / dbyibs dang / chos gos snam sbyar dang / thang ba dang / lhung bzed thogs pa'i spyod lam 'dzin pa dang / rnam par thar pa brgyad kyi bsam gtan la bsam gtan byed pa ci 'dra ba de 'dra bar snang la/ sna tshogs su med cing kha dog gcig tu gyur pa de lta bu'i byin gyi
278b5(mdo sde): rlabs pa byin gyis brlabs nas/ smras pa/ blo gros brtan pa ci mthong / smras pa/ lha'i bu kho bos ni thams cad dang ldan pa'i 'khor 'di gnas brtan 'od srung chen po'i kha dog dang / gzugs dang / dbyibs dang / chos gos snam sbyar dang / thang ba dang / lhung bzed thogs
278b6(mdo sde): pa'i spyod lam 'dzin pa dang / rnam par thar pa brgyad kyi bsam gtan la bsam gtan byed pa ci 'dra ba de 'dra bar snang la/ sna tshogs su med cing kha dog gcig tu gyur pa de lta bur mthong ngo / /de nas lha'i bu sangs rgyas blo gros mngon sum gyis dpa' bar 'gro ba'i ting nge 'dzin 'di nyid
278b7(mdo sde): kyi khyu mchog tu gyur pa bstan pa'i phyir thams cad dang ldan pa'i 'khor bcom ldan 'das shAkya thub pa'i kha dog dang / gzugs dang / dbyibs dang / spyod lam dang / mtshan bkod pas brgyan pa dang / zhabs 'bring ba dge slong gi dge 'dun ci 'dra ba de 'dra bar de bzhin gshegs
279a1(mdo sde): pa mang po thams cad so so na dge slong gi dge 'dun dang bcas par snang ba de lta bu'i mtshan ma bstan nas/ smras pa/ blo gros brtan pa ci mthong / smras pa/ lha'i bu kho bos ni thams cad dang ldan pa'i 'khor 'di de bzhin gshegs pa'i kha dog dang / gzugs dang /
279a2(mdo sde): dbyibs dang / spyod lam dang / mtshan bkod pas brgyan pa dang / zhabs 'bring ba dge slong gi dge 'dun gyis yongs su bskor ba ci 'dra ba de 'dra bar so so na dge slong gi dge 'dun dang bcas par mthong ngo / /smras pa/ blo gros brtan pa 'di ni dpa' bar 'gro ba'i ting nge 'dzin gyi khyu
279a3(mdo sde): mchog tu gyur pa ste/ blo gros brtan pa byang chub sems dpa' ting nge 'dzin de dang ldan pa ni 'dod na stong gsum gyi stong chen po'i 'jig rten gyi khams 'di yungs 'bru gcig tu byin gyis rlob bo/ /yang na yungs 'bru gcig gi nang du chud par kun du ston cing gling bzhi pa'i 'jig rten gyi
279a4(mdo sde): khams thams cad kyang snang bar 'gyur/ nyi ma dang zla ba thams cad kyang snang bar gyur te/ sems can dag la gnod par yang mi 'gyur ro/ /blo gros brtan pa de ltar na ting nge 'dzin 'di ni bsam gyis mi khyab bo// //bam po gsum pa/ de nas nyan thos chen
279a5(mdo sde): po de dag dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang / mi ma yin pa dag dang / brgya byin dang / tshangs pa dang / 'jig rten skyong ba de dag dang / byang chub sems dpa' de
279a6(mdo sde): dag gis mgrin gcig tu tshig smras pa/ bcom ldan 'das gang dag gis dpa' bar 'gro ba'i ting nge 'dzin 'di thob pa'am/ thob par gyur pa'i byang chub sems dpa' de dag ni bsam gyis mi khyab par blta ba lags so/ /bcom ldan 'das sems can de dag ni de bzhin gshegs
279a7(mdo sde): pa'i 'gros su mchi ba lags so/ /mngon par shes pa'i ye shes dang / rig pa dang ldan pa lags te/ bcom ldan 'das de ltar bdag cag stan gcig la mchis pa las 'di 'dra ba'i kha dog dang / gzugs su gda' bar gyur nas/ bdag cag gcig la gcig kha
279b1(mdo sde): dog dang / gzugs dang / spyod lam de lta bur mthong ste/ bcom ldan 'das bdag cag ni gang dag dpa' bar 'gro ba'i ting nge 'dzin rnar mi grag pa'i sems can de dag bdud kyis byin gyis brlabs pa'o/ /bcom ldan 'das tha na gang dag dpa' bar 'gro ba'i ting nge 'dzin 'di
279b2(mdo sde): thos pa'i sems can de dag kyang sangs rgyas thams cad kyis yongs su bzung ba lags na 'don par bgyid pa lta ci smos/ thos nas nan tan bgyid pa lta ci smos/ gang dag gis dpa' bar 'gro ba'i ting nge 'dzin 'di thos pa lta ci smos snyam bgyid do/ /bcom ldan 'das chos thams
279b3(mdo sde): cad kyi pha rol du mchi bar 'tshal bas dpa' bar 'gro ba'i ting nge 'dzin mnyan par bgyi'o/ /gzung bar bgyi'o/ /bklag par bgyi'o/ /kun chub par bgyi'o/ /gzugs dang / kha dog thams cad ston par 'tshal ba dang / sems can thams cad kyi spyod pa dang / spyod lam
279b4(mdo sde): ji lta ba bzhin du ston par 'tshal ba dang / de dag gi sems rab tu rtogs par 'tshal ba dang / de dag gi nad ji lta ba bzhin du sman gyis gso bar 'tshal bas dpa' bar 'gro ba'i ting nge 'dzin 'di nyid mnyan par bgyi'o/ /bklag par bgyi'o/ /bsgom par bgyi'o/ /gang dag gis
279b5(mdo sde): dpa' bar 'gro ba'i ting nge 'dzin 'di thob pa'i skyes bu dam pa de dag ni sangs rgyas thams cad kyi yul du mchis pa lags so/ /rang byung gi ye shes la dbang bgyid pa lags so/ /de skad ces gsol pa dang / bcom ldan 'das kyis nyan thos chen po de dag dang / lha dang / klu dang /
279b6(mdo sde): gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po de dag dang / brgya byin dang / tshangs pa dang / 'jig rten skyong ba de dag dang / byang chub sems dpa' de dag la 'di skad ces bka' stsal to/ /rigs kyi bu dag de de bzhin no/ /
279b7(mdo sde): ji skad smras pa de bzhin te/ dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni byang chub sems dpa' zhes nga mi smra'o/ /dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni mngon par shes pa thob pa zhes nga mi smra'o/ /
280a1(mdo sde): dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni sbyang ba byas pa'o zhes nga mi smra'o/ /dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni sbyin pa dang / tshul khrims dang / bzod pa dang / brtson 'grus
280a2(mdo sde): dang / bsam gtan dang / shes rab dang / thabs dang ldan pa'o zhes nga mi smra'o/ /dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni mang du thos pa'o zhes nga mi smra'o/ /dpa' bar 'gro ba'i ting nge 'dzin 'di ma thob pa'i phyir byang chub sems dpa'
280a3(mdo sde): de la ni spobs pa dang ldan pa'o zhes nga mi smra'o/ /rigs kyi bu dag de bas na nges par 'byung ba'i lam thams cad du nges par 'byung bar 'dod pa'i byang chub sems dpas rlom sems thams cad med pa'i phyir dpa' bar 'gro ba'i ting nge 'dzin 'di bslab par bya'o/ /de nas byang chub
280a4(mdo sde): sems dpa' blo gros brtan pas lha'i bu sangs rgyas blo gros mngon sum la 'di skad ces smras so/ /lha'i bu byang chub sems dpa' ting nge 'dzin 'di thob par 'dod pas gang la brtson par bya/ smras pa/ rigs kyi bu byang chub sems dpa' ting nge 'dzin 'di thob par 'dod pas
280a5(mdo sde): so so'i skye bo'i chos rnams la brtson par bya'o/ /smras pa/ lha'i bu ji ltar na byang chub sems dpas so so'i skye bo'i chos rnams la brtson par bya/ smras pa/ ci nas kyang so so'i skye bo'i chos rnams sangs rgyas kyi chos rnams dang ldan pa yang ma yin/ mi ldan pa yang ma yin
280a6(mdo sde): par mthong ba de lta bur/ rigs kyi bu byang chub sems dpas so so'i skye bo'i chos la brtson par bya'o/ /smras pa/ lha'i bu ci sangs rgyas kyi chos rnams ldan pa'am/ mi ldan par nye bar gnas sam/ smras pa/ rigs kyi bu so so'i skye bo'i chos rnams kyang sbyar ba'am/
280a7(mdo sde): dbral bar mi nus te/ gang yang rigs kyi bu sangs rgyas kyi chos rnams dang / so so'i skye bo'i chos rnams gnyis su med cing gnyis su dbyer med de/ tshul gcig pas de'i phyir brtson pa zhes bya'i rigs kyi bu 'di la sbyar ba'am/ dbral bar bya ba'i chos ni gang
280b1(mdo sde): yang med do/ /de ci'i phyir zhe na/ rigs kyi bu chos thams cad ni mi skye ba'i de bzhin nyid dang ldan no/ /chos thams cad ni mi 'gog pa'i de bzhin nyid dang ldan no/ /chos thams cad ni mi 'khrugs pa'i de bzhin nyid dang ldan no/ /chos thams cad ni 'du ba med pa'i de bzhin nyid dang
280b2(mdo sde): ldan no/ /chos thams cad ni 'bral ba med pa'i de bzhin nyid dang ldan no/ /chos thams cad ni nam mkha' bzhin du dben pa dang ldan no/ /chos thams cad ni stong pa nyid kyi mnyam pa nyid dang ldan no/ /chos thams cad ni ma skyes pa'i chos nyid dang ldan te shi 'pho med do/ /smras pa/
280b3(mdo sde): lha'i bu dpa' bar 'gro ba'i ting nge 'dzin gang du 'gro ba yin/ smras pa/ rigs kyi bu dpa' bar 'gro ba'i ting nge 'dzin ni sems can thams cad kyi sems dang spyod pa la 'gro ba yang yin la/ sems dang lta ba dang / dmigs par 'du shes pa la 'gro ba ni ma yin no/ /srid par
280b4(mdo sde): 'gro ba'i 'chi 'pho dang / skye ba thams cad du 'gro ba yang yin la/ srid par 'gro ba'i nyon mongs par 'gro ba ni ma yin no/ /rigs kyi bu dpa' bar 'gro ba'i ting nge 'dzin ni ting nge 'dzin thams cad ston par 'gro ba yang yin la mnyam pa nyid 'khrugs par 'gro ba ni ma yin no/ /sangs
280b5(mdo sde): rgyas kyi zhing thams cad du 'jug par 'gro ba yang yin la zhing sna tshogs su 'du shes par 'gro ba ni ma yin no/ /sangs rgyas thams cad ston par 'gro ba yang yin la sangs rgyas kyi gzugs dang / mtshan la rnam par rtog cing ston par 'gro ba ni ma yin no/ /sgra dang / skad
280b6(mdo sde): thams cad ston par 'gro ba yang yin la yi ge'i 'du shes yongs su rtog par 'gro ba ni ma yin no/ /rigs kyi bu dpa' bar 'gro ba'i ting nge 'dzin ni sangs rgyas thams cad mthong bar 'gro ba yang yin la shin tu mthong bar 'gro ba ni ma yin no/ /rigs kyi bu de lta bas na dpa' bar
280b7(mdo sde): 'gro ba'i ting nge 'dzin ji lta bur 'gro ba yin zhes gang de skad smras pa ni de bzhin gshegs pa'i 'gro ba gang yin pa ting nge 'dzin 'di'i 'gro ba yang de yin no/ /smras pa/ lha'i bu de bzhin gshegs pa ji lta bur gshegs/ smras pa/ de bzhin gshegs pa ni de bzhin
281a1(mdo sde): nyid kyi phyir mi 'gro bar gshegs so/ /smras pa/ lha'i bu de bzhin gshegs pa yongs su mya ngan las 'da' bar mi gshegs sam/ smras pa/ rigs kyi bu chos thams cad yongs su mya ngan las 'da' bar 'gro ba yin te/ de bas na de bzhin gshegs pa yongs su
281a2(mdo sde): mya ngan las 'da' bar gshegs pa ma yin no/ /de ci'i phyir zhe na/ mya ngan las 'da' ba'i 'gro ba ni yongs su mya ngan las mi 'da'o/ /smras pa/ lha'i bu sangs rgyas bcom ldan 'das gang gA'i klung gi bye ma snyed yongs su mya ngan las ma 'das sam/ smras pa/ ci rigs kyi
281a3(mdo sde): bu sangs rgyas bcom ldan 'das gang gA'i klung gi bye ma snyed skyes sam/ smras pa/ lha'i bu de ni de bzhin gshegs pas sangs rgyas bcom ldan 'das gang gA'i klung gi bye ma snyed skyes la mya ngan las kyang 'das so zhes bka' stsal to/ /smras pa/ rigs kyi bu gang yang de bzhin gshegs
281a4(mdo sde): pas lha dang mi'i skye bo mang po la phan pa'i phyir/ skye bo mang po la bde ba'i phyir/ 'jig rten la snying brtse ba'i phyir/ skye bo phal po che dang lha dang mi rnams kyi don gyi phyir/ phan pa'i phyir/ bde ba'i phyir/ gang zag gcig 'jig rten du 'byung ste/ 'di lta ste/ de bzhin
281a5(mdo sde): gshegs pa dgra bcom pa yang dag par rdzogs pa'i sangs rgyas so zhes de skad ces bka' stsal pa/ /ci de bzhin gshegs pas gang skye ba'am/ 'gag par 'gyur ba'i gang zag de rnyed dam/ smras pa/ lha'i bu de bzhin gshegs pas gang skye ba'am/ 'gag par 'gyur
281a6(mdo sde): ba'i chos gang yang ma rnyed do/ /smras pa/ rigs kyi bu de bzhin te/ de bzhin gshegs pa ni sangs rgyas 'byung bar yang 'chad mod kyi/ de bzhin gshegs pa'i chos nyid ni 'byung ba'am/ 'gag pa med do/ /de bzhin gshegs pa ni sangs rgyas yongs su mya ngan las
281a7(mdo sde): 'da' bar yang 'chad mod kyi/ de bzhin gshegs pa'i de bzhin nyid ni yongs su mya ngan las kyang mi 'da'o/ /smras pa/ lha'i bu de bzhin gshegs pa dpag tu med pa da ltar mngon par rdzogs par sangs ma rgyas sam/ smras pa/ rigs kyi bu mi skye ba'i chos nyid
281b1(mdo sde): ji lta ba dang / mi 'gog pa'i chos nyid ji lta ba de bzhin du de bzhin gshegs pa skyes shing mngon par rdzogs par sangs rgyas te/ rigs kyi bu bdag ni de bzhin gshegs pa mngon par rdzogs par sangs rgyas pa dang / yongs su mya ngan las 'das pa tha dad par mi 'dod do/ /smras
281b2(mdo sde): pa/ ci'i phyir/ smras pa/ rigs kyi bu de bzhin gshegs pas ni chos thams cad shin tu yongs su mya ngan las 'das par mngon par rdzogs par sangs rgyas so/ /smras pa/ lha'i bu chos gang shin tu yongs su mya ngan las 'das pa de mngon par rdzogs par sangs rgyas par
281b3(mdo sde): bya nus sam/ smras pa/ rigs kyi bu ji ltar yongs su mya ngan las 'das pa de bzhin du des mngon par rdzogs par sangs rgyas mod kyi mya ngan las 'das pa'i de bzhin nyid de las kyang mi 'da'o/ /rigs kyi bu de bzhin gshegs pas ni skye bas kyang byang chub mngon par rdzogs
281b4(mdo sde): par sangs rgyas pa ma yin/ 'gag pas kyang ma yin/ chos gang la yang gnas pas kyang byang chub mngon par rdzogs par sangs rgyas pa ma yin te/ rigs kyi bu gang na mi skye ba mi 'gag pa/ mi gnas pa de ni yongs su mya ngan las 'das pa'o/ /smras pa/ lha'i bu
281b5(mdo sde): khyod dpa' bar 'gro ba'i ting nge 'dzin 'di la gnas te de ltar 'chad dam/ smras pa/ rigs kyi bu bdag ni chos gang la yang gnas te 'chad pa med do/ /smras pa/ lha'i bu khyod ji ltar gnas med pa la gnas te 'chad par byed/ smras pa/ rigs kyi bu de ji snyam du sems/
281b6(mdo sde): gang de bzhin gshegs pas sprul pa sprul pas 'chad pa de gang du gnas te 'chad/ smras pa/ de bzhin gshegs pas sprul pa de ni de bzhin gshegs pa'i byin gyi brlabs kyis 'chad do/ smras pa/ rigs kyi bu yang de bzhin gshegs pas byin gyis brlab pa gang
281b7(mdo sde): zhig byin gyis brlabs te/ sprul pa la byin gyis rlob par mdzad/ ci bdag byin gyis brlabs pa'am/ smras pa/ de ma yin no/ /smras pa/ gzhan byin gyis brlabs pa'am/ /smras pa/ de ma yin no/ /smras pa/ chos bstan pa byin gyis brlabs pa'am/ smras pa/
282a1(mdo sde): de ma yin no/ /smras pa/ de bzhin gshegs pa gang du gnas te byin gyis rlob/ smras pa/ lha'i bu de bzhin gshegs pa ni gnas med pa la gnas te sprul pa sprul par mdzad do/ /smras pa/ rigs kyi bu ji ltar de bzhin gshegs pa gnas med pa la gnas te
282a2(mdo sde): sprul pa sprul par mdzad pa bzhin du sprul pa de dag kyang gnas med pa la gnas bzhin du 'chad do/ /rigs kyi bu de bzhin du chos thams cad ni gnas med pa la gnas pa yin te/ bdag kyang gnas med pa la gnas nas ting nge 'dzin 'di 'chad do/ /smras pa/ lha'i bu gnas med pa
282a3(mdo sde): la gnas na khyod ji ltar na spobs par 'gyur/ smras pa/ ji ltar gnas med pa de bzhin du spobs so/ /smras pa/ lha'i bu ji ltar na byang chub sems dpa' spobs pa phun sum tshogs pa yin/ smras pa/ rigs kyi bu gang gi tshe byang chub sems dpa' bdag tu 'du shes pas mi
282a4(mdo sde): 'chad/ gang zag tu 'du shes pa dang / sems can du 'du shes pa dang / chos su 'du shes pas mi 'chad pa de lta bu ni rigs kyi bu byang chub sems dpa' spobs pa phun sum tshogs pa yin te/ chos 'chad pa na ji ltar yi ge mi zad cing zad par mi 'gyur ba de bzhin du chos mi zad cing
282a5(mdo sde): zad par mi 'gyur la/ yi ge rnam pa sna tshogs su yang mi 'chad/ chos rnam pa sna tshogs su yang mi 'chad de/ rigs kyi bu de ltar na byang chub sems dpa' spobs pa phun sum tshogs pa yin no/ /rigs kyi bu gzhan yang gang gi tshe byang chub sems dpa' sems kyi sgyu ma'i
282a6(mdo sde): chos nyid kyang mi 'dor/ 'dod chags dang bral ba'i chos nyid kyang mi 'dor/ brag ca'i sgra lta bu'i chos nyid kyang mi 'dor na/ rigs kyi bu de lta bu ni byang chub sems dpa'i spobs pa phun sum tshogs pa yin no/ /ji ltar yi ge de dag yul na mi gnas/ phyogs na mi gnas/ nang
282a7(mdo sde): na ma yin/ phyi rol na ma yin/ gnyis ka med par yang ma yin zhing gang na yang mi gnas te/ tshogs pa las byung ba de bzhin du rigs kyi bu chos thams cad kyang yul na mi gnas/ phyogs na mi gnas/ nang na ma yin/ phyi rol na ma yin/ gnyi ga med par yang ma yin/
282b1(mdo sde): 'das pa ma yin/ ma 'ongs pa ma yin/ da ltar byung ba ma yin te/ yi ge gang dag gis de dag bshad pa de dag kyang de ltar yi ge mi zad pa mngon sum du gyur pas 'chad pas na de'i phyir spobs pa phun sum tshogs pa zhes bya'o/ /smras pa/ lha'i bu khyod ji ltar 'chad pa de bzhin du
282b2(mdo sde): spobs sam/ smras pa/ rigs kyi bu bdag de bzhin du spobs te/ brag ca'i sgra byung ba'i rang bzhin ji lta ba dag gi lam gyi sgras bshad pa thams cad kyang de bzhin du rtogs par bya'o/ /smras pa/ lha'i bu rtogs pa zhes bya ba ci/ smras pa/ rigs kyi bu rtogs pa zhes bya ba de ni
282b3(mdo sde): nam mkha' rtogs pa'i tshig so/ /rigs kyi bu 'di lta ste dper na nam mkha' ni dpe med pa yin no/ /rigs kyi bu de bzhin du chos thams cad kyang dpe med pas na de'i phyir rtogs pa zhes bya'o/ /gang du de 'gro ba'i chos de dag gi dpe yang bya bar sla ba ma yin pas na de'i
282b4(mdo sde): phyir rtogs pa zhes bya'o/ /ye shes de ni dpe med pa/ 'dra ba med pa/ dngos po thams cad bral ba de rtogs par byed pas na de'i phyir rtogs pa zhes bya'o/ /de nas bcom ldan 'das kyis lha'i bu sangs rgyas blo gros mngon sum la legs so zhes bya ba byin nas/ lha'i bu legs
282b5(mdo sde): so legs so/ /khyod kyi tshig 'di ni legs par smras pa'o/ /gal te bshad par bya na de ltar bshad do/ /byang chub sems dpas bshad pa de thos nas/ skrag par mi bya/ dngang bar mi bya/ dngang bar 'gyur bar mi bya'o/ /de ci'i phyir zhe na/ rtogs par bya ba de ma rtogs
282b6(mdo sde): par bla na med pa yang dag par rdzogs pa'i byang chub mngon par rdzogs par 'tshang rgya bar mi nus pa'i phyir ro/ /de nas bcom ldan 'das la byang chub sems dpa' blo gros brtan pas 'di skad ces gsol to/ /bcom ldan 'das lha'i bu sangs rgyas blo gros mngon sum 'di sangs rgyas
282b7(mdo sde): kyi zhing gang nas mi mjed kyi 'jig rten gyi khams 'dir mchis/ lha'i bu sangs rgyas blo gros mngon sum gyis smras pa/ rigs kyi bu ci zhig bya/ smras pa/ lha'i bu gang na skyes bu dam pa 'di lta bu dag gi gtsug lag khang ngam/ gnas khang ngam/ gnas sam/ 'chag
283a1(mdo sde): sa yod pa'i phyogs der phyag 'tshal lo/ /phyag bya'o/ /lha'i bus smras pa/ blo gros brtan pa dpa' bar 'gro ba'i ting nge 'dzin bshad pa 'di nyid glegs bam du bris nas gang dag gi lag tu song bar gyur pa'i sems can de dag kyang lha dang bcas pa'i 'jig rten gyis
283a2(mdo sde): phyag bya ba yin no/ /de nas bcom ldan 'das kyis byang chub sems dpa' blo gros brtan pa la 'di skad ces bka' stsal to/ /blo gros brtan pa lha'i bu sangs rgyas blo gros mngon sum 'di ni de bzhin gshegs pa mi 'khrugs pa'i sangs rgyas kyi zhing 'jig rten gyi khams mngon dga'
283a3(mdo sde): nas dpa' bar 'gro ba'i ting nge 'dzin 'di nyan cing 'chad du mi mjed kyi 'jig rten gyi khams 'dir 'ongs so/ /gsol pa/ bcom ldan 'das de bzhin gshegs pa mi 'khrugs pa de byang chub sems dpa' de dag la dpa' bar 'gro ba'i ting nge 'dzin 'di mi 'chad dam/ ci lags na/ lha'i
283a4(mdo sde): bu sangs rgyas blo gros mngon sum 'di 'jig rten gyi khams mngon dga' de nas mi mjed kyi 'jig rten gyi khams 'dir mchis/ bka' stsal pa/ blo gros brtan pa gang ting nge 'dzin 'di mi 'chad pa'i de bzhin gshegs pa de ni shin tu dkon mod kyi/ blo gros brtan pa lha'i bu sangs
283a5(mdo sde): rgyas blo gros mngon sum 'di mi mjed kyi 'jig rten gyi khams 'dir byang chub mngon par rdzogs par 'tshang rgya bar 'gyur te/ lha'i bu 'di ni mi mjed kyi 'jig rten gyi khams 'dir gang snyigs ma lnga'i nyes pa gang yin pa de dag spang ba dang / sangs rgyas kyi zhing gi yon tan bkod
283a6(mdo sde): pa dag kyang yongs su gzung ba dang / sems can rnams kyang yongs su smin par bya ba dang / dpa' bar 'gro ba'i ting nge 'dzin 'di yang shin tu bsgom pa yongs su rdzogs par bya ba'i phyir lha'i bu sangs rgyas blo gros mngon sum 'di 'jig rten gyi khams mngon dga' de nas mi
283a7(mdo sde): mjed kyi 'jig rten gyi khams 'dir 'ongs so/ /gsol pa/ bcom ldan 'das lha'i bu sangs rgyas blo gros mngon sum 'di ji srid na mi mjed kyi 'jig rten gyi khams 'dir bla na med pa yang dag par rdzogs pa'i byang chub mngon par rdzogs par 'tshang rgya bar 'gyur/ 'di
283b1(mdo sde): byang chub thob nas ming ci zhes bya bar 'gyur/ bcom ldan 'das de'i tshe de'i dus na 'jig rten gyi khams 'di ming ji skad ces bgyi bar 'gyur/ bcom ldan 'das kyis bka' stsal pa/ blo gros brtan pa bskal pa bzang po 'di 'das shing sangs rgyas stong yongs su mya ngan las 'das
283b2(mdo sde): nas bskal pa drug cu rtsa gnyis na sangs rgyas 'byung bar 'gyur te/ de na rang sangs rgyas kyang bye ba khrag khrig brgya phrag stong 'byung bar 'gyur ro/ /blo gros brtan pa bskal pa drug cu rtsa gnyis po de dag 'das nas lha'i bu de ni bla na med pa yang dag par rdzogs pa'i byang chub mngon par
283b3(mdo sde): rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs pa'i sangs rgyas 'od dri ma med par grags pa'i rgyal po zhes bya bar 'gyur ro/ /blo gros brtan pa de'i tshe de'i dus na mi mjed kyi 'jig rten gyi khams 'di ni mthong na dad pa zhes bya ba'i 'jig
283b4(mdo sde): rten gyi khams su 'gyur te/ blo gros brtan pa bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyi zhing mthong na dad pa zhes bya ba'i 'jig rten gyi khams de na sems can de dag thams cad dad pa rnyed pas mdzes par 'gyur te/ de na sems can
283b5(mdo sde): gang yang 'dod chags kyis sems kun tu dkris shing 'dug par mi 'gyur/ zhe sdang gis sems kun tu dkris shing 'dug par mi 'gyur/ gti mug gis sems kun tu dkris shing 'dug par mi 'gyur te/ sems can de dag thams cad chos spyod pa dang ldan zhing chos la dad pa rnyed par
283b6(mdo sde): 'gyur ro/ /blo gros brtan pa de bzhin gshegs pa 'od dri ma med par grags pa'i rgyal po'i tshe'i tshad ni bskal pa bar ma bcu'i tshad du 'gyur ro/ /sems can rnams ni theg pa gsum gyis nges par 'byung bar 'gyur ro/ /de na byang chub sems dpa' dpa' bar 'gro ba'i ting nge 'dzin thob
283b7(mdo sde): pa dang / chos thams cad la rnam par 'phrul pa dang ldan pa ni tshad med par 'gyur ro/ /blo gros brtan pa de'i tshe de'i dus na gang bdud dang / bdud kyi ris kyi lha 'byung ba de dag thams cad kyang theg pa chen po la yang dag par zhugs par 'gyur/ sems can thams cad la snying
284a1(mdo sde): rjes gnas par 'gyur ro/ /sangs rgyas kyi zhing de yang ngan song gsum yongs su spangs par 'gyur/ mi khom pa brgyad las 'das pa dang / rtag tu brgyan pa'i sangs rgyas kyi zhing du 'gyur te/ byang gi sgra mi snyan gyi gling dang 'dra bar 'gyur ro/ /sangs rgyas kyi zhing de ni bdud
284a2(mdo sde): dang phyir rgol ba bcom pa dang / lta ba thams cad dang bral bar 'gyur ro/ /bcom ldan 'das de bzhin gshegs pa 'od dri ma med par grags pa'i rgyal po yongs su mya ngan las 'das nas bde bar gshegs pas gsungs pa'i dam pa'i chos ni lo bye ba phrag 'bum du gnas par 'gyur ro/ /blo
284a3(mdo sde): gros brtan pa lha'i bu 'di ni bkod pa 'di lta bus mi mjed kyi 'jig rten gyi khams 'dir bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /de nas byang chub sems dpa' blo gros brtan pas lha'i bu sangs rgyas blo gros mngon sum la 'di skad ces smras
284a4(mdo sde): so/ /lha'i bu khyod ni de bzhin gshegs pas bla na med pa yang dag par rdzogs pa'i byang chub tu lung bstan pas rnyed pa shin tu rnyed do/ /lha'i bus smras pa/ rigs kyi bu gang chos thams cad kyi ma rnyed pa de ni chos kyi rnyed pa'o/ /gang chos 'ga' zhig dmigs pa de la ni chos kyi rnyed pa
284a5(mdo sde): ci yang med do/ /rigs kyi bu de lta bas na gang chos thams cad kyi ma rnyed pa so sor ma rnyed pa ma dmigs pa de ni chos kyi rnyed pa yin te/ rigs kyi bu bdag kyang rnyed pa legs par rnyed do/ /lha'i bu de la 'di bshad cing lung bstan pa'i tshe srog chags sngon dge ba'i rtsa ba bskyed pa nyi khri lnga
284a6(mdo sde): stong gis ni bla na med pa yang dag par rdzogs pa'i byang chub tu sems bskyed do/ /byang chub sems dpa' khris ni mi skye ba'i chos la bzod pa thob par gyur to/ /de nas bcom ldan 'das la tshe dang ldan pa shA ri'i bus 'di skad ces gsol to/ /dpa' bar 'gro ba'i ting nge 'dzin 'di 'chad
284a7(mdo sde): pa'i tshe/ bdud sdig can mig gis mi rtsol bar bgyi ba'i slad du mi mchi ba bcom ldan 'das ngo mtshar to/ /bde bar gshegs pa ngo mtshar to/ /bcom ldan 'das kyis bka' stsal pa/ shA ri'i bu khyod bdud sdig can skabs su mthong bar 'dod dam/ gsol pa bcom ldan 'das
284b1(mdo sde): 'tshal lo/ /de nas de'i tshe bcom ldan 'das kyis smin mtshams kyi mdzod spu nas bdud sdig can zhags pa lnga'i bcing bas bcings la/ bcings pa de gcod pa'am/ de las thar bar byed mi nus par gang thams cad dang ldan pa'i 'khor gyis mthong bar 'gyur ba de lta bu'i 'od phyung nas/
284b2(mdo sde): bcom ldan 'das kyis bka' stsal pa/ shA ri'i bu khyod kyis bdud sdig can zhags pa lnga'i bcing bas bcings pa mthong ngam/ gsol pa/ bcom ldan 'das mthong ngo / /bde bar gshegs pa mthong ngo / /bcom ldan 'das kyis bka' stsal pa/ shA ri'i bu de ni dpa' bar 'gro
284b3(mdo sde): ba'i ting nge 'dzin 'di'i khyu mchog tu gyur pa yin no/ /shA ri'i bu sangs rgyas kyi zhing gang dag na dpa' bar 'gro ba'i ting nge 'dzin 'di 'chad dam/ ston pa'i sangs rgyas kyi zhing de dag na bdud dam/ bdud kyi ris kyi lha gang dag yid rab tu zhe sdang zhing chos la bar chad bya ba'i phyir nye bar
284b4(mdo sde): gnas pa de dag thams cad dpa' bar 'gro ba'i ting nge 'dzin gyi gzi brjid dang / sangs rgyas bcom ldan 'das de dag gi byin gyi brlabs kyis bdag zhags pa lnga'i bcing bas bcings par shes par 'gyur ro/ /shA ri'i bu da ltar yang rung nga yongs su mya ngan las 'das pa'i tshe
284b5(mdo sde): yang rung ste/ dpa' bar 'gro ba'i ting nge 'dzin 'di gang na 'chad dam/ ston tam/ yi ger 'dri'am/ glegs bam du byed par 'gyur ba der bdud sdig can nam/ bdud kyi ris kyi lha'am/ de ma yin pa gzhan yang yid kyi rtog pa rab tu zhe sdang ba ji snyed pa de dag thams cad dpa'
284b6(mdo sde): bar 'gro ba'i ting nge 'dzin gyi gzi brjid dang / sangs rgyas bcom ldan 'das de dag gi byin gyi rlabs kyis bdag zhags pa lnga'i bcing bas bcings par shes par 'gyur ro/ /de nas 'khor der 'dus pa'i lha dang / klu dang / gnod sbyin dang / dri za dang / lha ma yin dang / nam mkha'
284b7(mdo sde): lding dang / mi 'am ci dang / lto 'phye chen po dang / mi dang mi ma yin pa de dag thams cad kyis/ bcom ldan 'das la 'di skad ces gsol to/ /bcom ldan 'das bdag cag ni dpa' bar 'gro ba'i ting nge 'dzin 'di la the tsom mi 'tshal lo/ /nem nur ma mchis so/ /bar
285a1(mdo sde): chad kyang mi bgyid do/ /bdag cag bcing mi 'tshal te/ bcom ldan 'das bdag cag ni ting nge 'dzin 'di yongs su gzung ba'i slad du chos smra ba de'ang bsrung bar bgyid do/ /dpa' bar 'gro ba'i ting nge 'dzin 'di la yang ston par 'du shes bskyed par bgyi'o/ /de
285a2(mdo sde): skad ces gsol pa dang / bcom ldan 'das kyis lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang mi ma yin pa de dag la 'di skad ces bka' stsal to/ /kye grogs po dag de'i phyir
285a3(mdo sde): khyed lta bar gyur pa'i 'ching ba bcu gnyis las yongs su thar bar gyis shig bcu gnyis gang zhe na/ 'di lta ste/ bdag tu lta ba'i 'ching ba dang / sems can du lta ba'i 'ching ba dang / srog tu lta ba'i 'ching ba dang / gang zag tu lta ba'i 'ching ba dang / chad par lta ba'i 'ching
285a4(mdo sde): ba dang / rtag par lta ba'i 'ching ba dang / ngar 'dzin par lta ba'i 'ching ba dang / nga yir 'dzin par lta ba'i 'ching ba dang / 'byung bar lta ba'i 'ching ba dang / 'jig par lta ba'i 'ching ba dang / 'jig tshogs la lta ba'i 'ching ba dang / chos thams cad la mngon par zhen
285a5(mdo sde): par lta ba'i 'ching ba las so/ /kye grogs po dag de bzhin gshegs pa'am/ de bzhin gshegs pas gsungs pa'i chos 'dul ba la gang la la dag gshe ba'am/ spong ba'am/ zlog par byed pa de dag thams cad ni bcing ba 'di bcu gnyis kyis bcings nas/ zlog
285a6(mdo sde): par byed/ spong bar byed/ gshe bar byed do/ /kye grogs po dag gang dag de bzhin gshegs pas gsungs pa'i chos 'dul ba 'di thos nas mos par byed/ yid ches par byed de/ spong bar mi byed pa de dag thams cad ni lta bar gyur pa'i 'ching ba bcu gnyis kyi bcing ba
285a7(mdo sde): 'di dag las yongs su grol bar 'gyur ro/ /de nas bcom ldan 'das la gnas brtan shA ri'i bus 'di skad ces gsol to/ /ci bcom ldan 'das bdud sdig can gyis dpa' bar 'gro ba'i ting nge 'dzin 'di'i ming thos lags sam/ bcom ldan 'das kyis bka' stsal pa/
285b1(mdo sde): shA ri'i bu thos mod kyi 'ong ba dang bdag bcing ba de las thar bar byed mi nus so/ /gsol pa/ bcom ldan 'das gang de bzhin gshegs pas dpa' bar 'gro ba'i ting nge 'dzin 'di'i ming byin gyis brlabs na thos par gyur pa bcom ldan 'das ngo mtshar to/ /bde bar gshegs pa ngo mtshar
285b2(mdo sde): to/ /bka' stsal pa/ shA ri'i bu chog gis khyod de skad ma zer cig /shA ri'i bu sangs rgyas kyi zhing gang gA'i klung gi bye ma snyed mes yongs su gang ba yang 'bogs te/ dpa' bar 'gro ba'i ting nge 'dzin 'di'i ming nyan du 'gro bar bya'o/ /de ci'i phyir zhe na/ shA ri'i bu dpa' bar 'gro
285b3(mdo sde): ba'i ting nge 'dzin 'di ni thos nas kyang gces spras byed pa yin gyi/ bsam gtan bzhi la gnas shing tshangs pa'i 'jig rten du skye ba ni de lta ma yin no/ /zhes ngas bshad do/ /shA ri'i bu bdud sdig can gyis dpa' bar 'gro ba'i ting nge 'dzin 'di'i ming thos pa de nyid de'i bdud kyi las
285b4(mdo sde): thams cad rab tu zhi bar 'gyur ba'i rgyur 'gyur ro/ /gang yang bcing bas bcings bzhin du thos pa de nyid de'i lta bar gyur pa'i 'ching ba bcu gnyis las rab tu thar bar 'gyur ba'i rgyur 'gyur ro/ /shA ri'i bu de bas na lta bar gyur pa'i bdud kyi zhags pas bcings par gnas pas kyang
285b5(mdo sde): dpa' bar 'gro ba'i ting nge 'dzin 'di mnyan par bya na dga' ba dang / dad pa dang / mchog tu dga' ba thob pas mnyan pa lta ci smos/ de nas 'khor der byang chub sems dpa' bdud kyi spyod pa'i yul gyis mi gos pa zhes bya ba zhig 'dus par gyur te 'dug go/ /de nas bcom ldan
285b6(mdo sde): 'das la byang chub sems dpa' bdud kyi spyod pa'i yul gyis mi gos pas 'di skad ces gsol to/ /bcom ldan 'das bdud sdig can 'khor 'dir mchi bar mdzad du gsol/ bcom ldan 'das bdag gis de la bdud kyi spyod pa'i yul thams cad bstan par bgyi'o/ /dpa' bar
285b7(mdo sde): 'gro ba'i ting nge 'dzin 'di la yang 'jug par bgyi'o/ /bcom ldan 'das kyis bka' stsal pa/ da de'i dus la bab par sems na'o/ /de nas byang chub sems dpa' bdud kyi spyod pa'i yul gyis mi gos pa 'khor der mi snang bar gyur nas/ bdud kyi gnas su 'dug par
286a1(mdo sde): gyur to/ /de nas byang chub sems dpa' bdud kyi spyod pa'i yul gyis mi gos pas bdud sdig can la 'di skad ces smras so/ /sdig can de bzhin gshegs pa dgra bcom pa yang dag par rdzogs pa'i sangs rgyas dpa' bar 'gro ba'i ting nge 'dzin 'chad na khyod mi nyan
286a2(mdo sde): tam/ de na sems can dpag tu med pa dag byang chub kyi phyir go cha gyon par byed de/ de dag khyod kyi yul las 'da' bar 'gyur ro/ /gzhan yang sems can shin tu dpag tu med pa dag khyod kyi yul las 'da' bar 'gyur ro/ /de skad ces smras pa dang / byang chub sems dpa'
286a3(mdo sde): bdud kyi spyod pa'i yul gyis mi gos pa la bdud sdig can gyis 'di skad ces smras so/ /rigs kyi bu bdag ni dpa' bar 'gro ba'i ting nge 'dzin nyan na mchi bar ni mi nus so/ /de ci'i slad du zhe na/ bdag ni zhags pa'i bcing ba lngas bcings te/ lag pa gnyis dang / rkang pa
286a4(mdo sde): gnyis dang / mgul bar bcings pas der mchi mi nus so/ /smras pa/ sdig can khyod sus bcings/ smras pa/ ting nge 'dzin 'di la bar chad bgyid du mchi zhing sems can gang dag 'di la mos pa de dbral bar bgyi'o snyam du bsams pa dang / de'i tshe zhags pa'i bcing
286a5(mdo sde): ba lngas bcings par 'tshal bar gyur to/ /gang gi tshe na bdag de bzhin gshegs pa ni mnyes par dka' ba byang chub sems dpa' theg pa chen po la yang dag par zhugs pa yang mnyes par dka' ba lags kyis der mi mchi bar 'di nyid du bdag gi gnas na gnas so snyam du
286a6(mdo sde): bsams na de'i tshe bdag grol bar gyur par 'tshal to/ /byang chub sems dpa' bdud kyi spyod pa'i yul gyis mi gos pas smras pa/ sdig can de lta bas na byis pa so so'i skye bo thams cad ni rang gi yongs su rtog pa'i phyin ci log gis bcings so/ /'du shes 'dzin pas
286a7(mdo sde): bcings so/ /g.yo ba dang / rlom sems dang / spros pas bcings so/ /mthong ba dang / thos pa dang / bye brag phyed pa dang / rnam par shes pa'i rnam par rtog pas bcings pa yin te/ sdig can 'di la chos gang yang bcings pa yang med/ grol ba yang med do/ /de ci'i
286b1(mdo sde): phyir zhe na/ sdig can chos thams cad ni rang bzhin gyis rnam par grol bas chos thams cad grol ba ste/ sdig can chos thams cad ni rang bzhin gyis ma bcings ma grol ba'o/ /sdig can 'di ni ma bcings ma grol ba'i sgo zhes bya ba'i chos kyi sgo yin te/ de bzhin gshegs pa ni sgo
286b2(mdo sde): des chos ston to/ /gang dag gis chos ston pa 'di shes pa de dag ni bcings pa las thar bar yang mi rtsol ba gang las thar bar 'gyur ba'i bcings pa yang mi dmigs so/ /de nas 'khor de'i nang nas lha'i bu mo bdun brgyas lha'i me tog dang / bdug pa dang / phye ma dang / spos
286b3(mdo sde): dang / phreng ba dang / byug pa dag gis byang chub sems dpa' bdud kyi spyod pa'i yul gyis mi gos pa'i lus la gtor nas/ rigs kyi bu gang gi tshe na bdud kyi bcing ba 'di las thar bar 'gyur/ rigs kyi bu des de dag la 'di skad ces smras so/ /gang bdud kyi bcing ba
286b4(mdo sde): 'khrugs par mi byed pa de ni bdud kyi bcing ba las thar bar 'gyur ro/ /bdud kyi bcing ba de gang zhe na/ 'di lta ste/ lta bar gyur pa drug cu rtsa gnyis yin te/ gang lta ba drug cu rtsa gnyis 'khrugs par mi byed pa de bdud kyi bcing ba las thar bar 'gyur ro/ /lha'i bu mo de
286b5(mdo sde): dag gis smras pa/ rigs kyi bu ji ltar na lta bar gyur pa mi 'khrugs pa lags/ des smras pa/ lta bar gyur pa de dag ni chos gang gi nang du yang song ba yang ma yin/ ma song ba yang ma yin te/ de ltar gang du yang mi 'gro/ gang nas kyang mi 'ong ba 'di ni bdud kyi
286b6(mdo sde): bcing ba las thar ba yin no/ /lta bar gyur pa de dag ni med pa yin te/ yod pa ma yin no/ /gang yod pa dang / med par rnam par mi rtog pa de ni bdud kyi bcing ba las thar ba'o/ /lta bar gyur pa de dag thams cad ni yongs su grub pa ma yin te/ gang chos thams cad kyi
286b7(mdo sde): yongs su ma grub pa de ni bdud kyi bcing ba las thar ba'o/ /lta bar gyur pa de dag ni nang na yang med/ phyi rol na yang med/ gnyi ga med par yang mi dmigs/ ring ba yang ma yin/ nye ba yang ma yin te/ gang de ltar shes shing rlom sems med pa de ni bdud kyi bcing ba
287a1(mdo sde): las thar ba'o/ /lta ba de ni chos gang gi lta ba yang ma yin no/ /gang chos gang gi yang lta ba ma yin pa de ni yang dag pa'i lta ba zhes bya ba ste/ yang dag pa'i lta ba gang yin pa de la ni mnyam pa'am mi mnyam pa med do/ /chos thams cad mi byed pa'i phyir gang
287a2(mdo sde): na chos gang yang mnyam pa'am/ mi mnyam par byed pa yang med/ mi byed pa yang med pa de ni bdud kyi bcing ba las thar ba'o/ /de nas lha'i bu mo bdun brgyas bshad pa de thos nas 'thun pa'i chos la bzod pa thob ste/ rigs kyi bu bdag cag kyang bdud kyi bcing ba'i yul
287a3(mdo sde): gyis mi gos par gyur nas/ bdud kyi yul gyi bcing bas bcings pa'i sems can thams cad bdud kyi yul gyi bcings pa las yongs su thar bar bgyi'o zhes tshig de skad kyang smras so/ /de nas byang chub sems dpa' bdud kyi spyod pa'i yul gyis mi gos pas bdud
287a4(mdo sde): sdig can la 'di skad ces smras so/ /'di la sdig can khyod kyi g.yog lha'i bu mo 'di dag ni byang chub tu yang dag par zhugs na da khyod kyis ji ltar bya/ bdud kyis smras pa/ de ji ltar bgyi/ bdag ni bcing ba lngas bcings na/ de ji ltar bgyi ma 'tshal to/ /smras pa/ sdig
287a5(mdo sde): can khyod bla na med pa yang dag par rdzogs pa'i byang chub tu sems skyed cig dang / bcings pa las yongs su thar bar 'gyur ro/ /lha'i bu mo de dag gis kyang sdig can la snying rje ba bskyed nas 'di skad ces smras so/ /bdag cag gsol ba 'debs kyis sdig can khyod bla na
287a6(mdo sde): med pa yang dag par rdzogs pa'i byang chub tu sems skyed cig / bde ba la 'jigs par 'du shes ma skyed cig /bde ba la sdug bsngal du 'du shes ma skyed cig /thar pa la 'ching bar 'du shes ma skyed cig /de nas bdud sdig can gyis sgyus byang chub tu sems bskyed nas/
287a7(mdo sde): gal te khyod byang chub kyi sems bskyed pa 'di slar gtong na/ nga byang chub tu sems skyed do zhes de skad kyi tshig kyang smras so/ /de nas bzod pa thob pa'i lha'i bu mo bdun brgya po de dag gis thabs mkhas pas bdud sdig can thar bar bya ba'i phyir/ gang byang chub sems dpa'
287b1(mdo sde): gcig gi thams cad mkhyen pa'i sems bskyed pa ni byang chub sems dpa' thams cad kyi sems bskyed pa yang de yin te/ sems de la ni mi mnyam pa med de/ sems de ni sems can thams cad mnyam pa'i sems so/ /de bas na sems de ni mnyam pa'o snyam nas/ bdag
287b2(mdo sde): cag gis byang chub tu sems bskyed pa de gtang gis sdig can khyod byang chub tu sems skyed cig ces de skad kyi tshig smras so/ /de nas byang chub sems dpa' bdud kyi spyod pa'i yul gyis mi gos pa la bdud kyis 'di skad ces smras so/ /rigs kyi bu bdag byang chub tu sems bskyed
287b3(mdo sde): kyis bcings pa 'di las thar bar gyur cig ces bdud sdig can gyis tshig de smras ma thag tu/ de nas bdud sdig can bdag thar par shes par gyur to/ /de nas byang chub sems dpa' bdud kyi spyod pa'i yul gyis mi gos pas de'i tshe gang du bdud kyi gnas thams cad snang bar gyur
287b4(mdo sde): pa dang / bdud sdig can 'di lta ste/ dper na snag tsha'i phung po bzhin du bdag la mog mog por mthong bar 'gyur ba de lta bu'i 'od kyang lus las phyung / de lta bu'i bdag gi lus yongs su grub pa yang bstan to/ /de nas bdud kyi ris kyi lha de dag gi nang nas lha mo 'dod
287b5(mdo sde): chags la spyod cing chags pa nyis brgyas byang chub sems dpa' de'i lus kyi gzugs phun sum tshogs pa mthong nas chags par gyur to/ /chags nas de dag 'di snyam du sems te/ gal te rigs kyi bu 'di dag bdag cag dang dga' bar byed/ rtse bar byed/ dga' mgur spyod
287b6(mdo sde): par byed na/ bdag cag ni 'di'i sems kyi dbang du 'gyur ro snyam mo/ /de nas byang chub sems dpa' bdud kyi spyod pa'i yul gyis mi gos pas lha'i bu mo nyis brgya gdul ba'i dbang gi phyir bdag gi lus kyi gzugs phun sum tshogs pa dang 'dra ba'i lha'i bu nyis brgya yang
287b7(mdo sde): mngon par sprul/ khang pa brtsegs pa bdud kyi gzhal med khang gi dbyibs las lhag pa nyis brgya yang mngon par sprul pa dang / lha'i bu mo de dag bdag cag de'i nang du zhugs so snyam du shes par gyur te/ re re zhing yang bdag 'di dang lhan cig tu rtse'o dga'o/ /dga' mgur
288a1(mdo sde): spyod do snyam du sems par gyur nas/ 'dod pa la 'dod chags pa rgyun bcad pa/ bsam pa thams cad yongs su rdzogs pa/ lhag pa'i bsam pas sems kyis mos par gyur pa de dag la skyes bu dam pa des bla na med pa yang dag par rdzogs pa'i byang chub tu sems
288a2(mdo sde): bskyed par 'gyur ba de lta de ltar chos bshad do/ /de nas byang chub sems dpa' bdud kyi spyod pa'i yul gyis mi gos pas bdud sdig can la 'di skad ces smras so/ /sdig can khyod de bzhin gshegs pa'i drung du song shig /de nas bdud sdig can 'di snyam du sems te/ bdag ni bcing ba de
288a3(mdo sde): las thar gyis bdag bar chad byed du 'gro'o snyam mo/ /de nas bdud sdig can gnyen 'dab dang / g.yog dang / bkod pa chen po dang / bcom ldan 'das ga la ba der song nas bcom ldan 'das la 'di skad ces gsol to/ /bcom ldan 'das slan chad dpa' bar 'gro ba'i ting nge 'dzin
288a4(mdo sde): 'di ma 'chad cig / de ci'i slad du zhe na/ bcom ldan 'das gang gi tshe na bdag dpa' bar 'gro ba'i ting nge 'dzin 'di'i ming thos pa de'i tshe bdag zhags pa'i bcing ba lngas bcings par 'tshal to/ /bcom ldan 'das de bas na bka' mchid gzhan dag gsungs na legs so/ /slan chad dpa' bar
288a5(mdo sde): 'gro ba'i ting nge 'dzin 'di ma 'chad cig / de nas byang chub sems dpa' blo gros brtan pas bdud sdig can la 'di skad ces smras so/ /sdig can khyod bcings pa de las sus bkrol/ smras pa/ byang chub sems dpa' bdud kyi spyod pa'i yul gyis mi gos pas bcings pa de las bkrol
288a6(mdo sde): lo/ /smras pa/ sdig can khyod kyis de la ji lta bu zhig gis lan du phan btags/ smras pa/ bla na med pa yang dag par rdzogs pa'i byang chub tu sems bskyed do/ /de nas bcom ldan 'das kyis byang chub sems dpa' blo gros brtan pa la bka' stsal pa/ blo gros brtan pa 'di lta
288a7(mdo sde): ste dper na bdud sdig can gyis bcings pa las thar bar bya ba'i phyir byang chub tu sems bskyed kyi/ lhag pa'i bsam pas ni ma yin pa de bzhin du/ blo gros brtan pa nga yongs su mya ngan las 'das nas phyi ma'i dus phyi ma'i tshe lnga brgya pa tha ma la gang dge slong dang / dge slong ma mang po dag rnyed
288b1(mdo sde): pa dang / bkur sti dang / tshigs su bcad pa 'dod pa'i phyir byang chub tu sems bskyed par 'gyur gyi lhag pa'i bsam pas ni ma yin no/ /blo gros brtan pa dpa' bar 'gro ba'i ting nge 'dzin 'di'i bye brag dang / de bzhin gshegs pas gsungs pa'i chos 'dul ba'i che ba nyid la
288b2(mdo sde): ltos/ blo gros brtan pa dge slong dang / dge slong ma dang / dge bsnyen dang / dge bsnyen ma dag co dri ba'i phyir ram/ bsting ba'i phyir ram/ rim gro bya ba'i phyir ram/ gzhan gyi rjes su 'jug pa'i phyir ram/ rnyed pa dang / bkur sti dang / tshigs su bcad pa'i phyir dpa' bar
288b3(mdo sde): 'gro ba'i ting nge 'dzin 'di thos te/ bla na med pa yang dag par rdzogs pa'i byang chub tu sems bskyed par 'gyur ba de nyid kyang / blo gros brtan pa de dag gi bla na med pa yang dag par rdzogs pa'i byang chub kyi rgyur 'gyur na/ gang dag dpa' bar 'gro ba'i ting nge 'dzin 'di thos te/ lhag
288b4(mdo sde): pa'i bsam pas byang chub tu sems bskyed pa lta ci smos te/ de dag ni sangs rgyas kyi chos la nges par rig par bya'o/ /de nas bcom ldan 'das la byang chub sems dpa' blo gros brtan pas 'di skad ces gsol to/ /bcom ldan 'das gang gi slad du dpa' bar 'gro ba'i ting nge 'dzin
288b5(mdo sde): 'di thos nas bcing ba las thar bar 'gyur ba'i slad du bdud sdig can gyis bla na med pa yang dag par rdzogs pa'i byang chub tu sems bskyed pa sangs rgyas kyi chos yongs su rdzogs pa'i rgyur 'gyur lags sam/ bcom ldan 'das kyis bka' stsal pa/ de bzhin no/ /blo gros brtan
288b6(mdo sde): pa bdud sdig can gyis dpa' bar 'gro ba'i ting nge 'dzin 'di thos pa'i dge ba'i rtsa ba dang / byang chub tu sems bskyed pa 'di'i dge ba'i rtsa bas bdud kyi las thams cad dang / bdud kyi spyod pa thams cad dang / bdud kyi g.yo thams cad dang / bdud kyi sgyu thams cad dang / gya
288b7(mdo sde): gyu thams cad byang bar byas te/ spongs shing yongs su btang ste bor nas rim gyis dpa' bar 'gro ba'i ting nge 'dzin 'di thob par 'gyur zhing bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba'i dus dang gnas de yod do/ /de nas byang
289a1(mdo sde): chub sems dpa' blo gros brtan pas bdud sdig can la 'di skad ces smras so/ /de bzhin gshegs pas khyod bla na med pa yang dag par rdzogs pa'i byang chub tu lung bstan to/ /smras pa/ rigs kyi bu bdag gis lhag pa'i bsam pas ni bla na med pa yang dag par rdzogs
289a2(mdo sde): pa'i byang chub tu sems ma bskyed na ji ltar na de bzhin gshegs pas bdag la lung ston par mdzad/ rigs kyi bu de bzhin gshegs pas kyang sems las ni las/ las las ni rnam par smin par 'gyur ro zhes bka' stsal te/ rigs kyi bu de ltar bdag mi smon na/ ji ltar na
289a3(mdo sde): de bzhin gshegs pa bdag bla na med pa yang dag par rdzogs pa'i byang chub tu lung ston par mdzad/ de nas bcom ldan 'das kyis 'khor thams cad kyi the tsom gcad pa'i phyir byang chub sems dpa' blo gros brtan pa la bka' stsal pa/ blo gros brtan pa bzhi po 'di dag ni byang chub
289a4(mdo sde): sems dpa' rnams kyi lung bstan pa'o/ /bzhi gang zhe na/ 'di lta ste/ blo gros brtan pa byang chub tu sems ma bskyed par lung bstan pa yang yod do/ /sems bskyed ma thag tu lung bstan pa yang yod do/ /gsang ste lung bstan pa yang yod do/ /bzod pa thob nas mngon
289a5(mdo sde): sum du lung bstan pa yang yod de/ blo gros brtan pa lung bstan pa bzhi po ni de dag yin te/ de dag ni de bzhin gshegs pas rab tu mkhyen gyi de ni nyan thos dang / rang sangs rgyas thams cad kyis ma yin no/ /blo gros brtan pa de la byang chub tu sems ma bskyed par lung bstan
289a6(mdo sde): pa gang zhe na/ blo gros brtan pa 'di la gang zag la la zhig yang na sems can dmyal ba'am/ yang na dud 'gro'i skye gnas sam/ yang na gshin rje'i 'jig rten nam/ yang na lha'am/ yang na mi'i nang du 'gro ba lnga'i 'khor bar skyes par gyur la/ gang zag de yang / dbang po
289a7(mdo sde): rno ba rgya chen po la mos pa yin na/ de la de bzhin gshegs pas rab tu mkhyen te/ skyes bu gang zag 'di ni bskal pa 'di snyed/ bskal pa brgya phrag 'di snyed/ bskal pa stong phrag 'di snyed/ bskal pa brgya stong phrag 'di snyed/ bskal pa bye ba khrag khrig brgya stong phrag
289b1(mdo sde): 'di snyed na/ de bzhin gshegs pa che ge mo zhig gi drung du byang chub tu sems skyed par 'gyur te/ de yang lhag pa'i bsam pas bla na med pa yang dag par rdzogs pa'i byang chub tu sems skyed par 'gyur ro/ /de ni bskal pa bye ba khrag khrig brgya stong phrag 'di snyed cig tu byang chub
289b2(mdo sde): sems dpa'i spyod pa spyad nas/ sangs rgyas bye ba khrag khrig brgya stong phrag 'di snyed cig mthong bar 'gyur ro/ /sems can bye ba khrag khrig brgya stong phrag 'di snyed cig yongs su smin par byed par 'gyur ro/ /grangs med pa brgya stong phrag 'di snyed cig na byang chub tu mngon par
289b3(mdo sde): rdzogs par 'tshang rgya bar 'gyur te/ de byang chub thob nas ming 'di zhes bya bar 'gyur ro/ /de'i sangs rgyas kyi zhing ni 'di lta bur 'gyur ro/ /de'i nyan thos kyi dge 'dun ni 'di snyed du 'gyur ro/ /de'i byang chub sems dpa'i dge 'dun ni 'di snyed du 'gyur ro/ /de'i tshe'i tshad ni
289b4(mdo sde): 'di tsam du 'gyur ro/ /yongs su mya ngan las 'das nas de'i dam pa'i chos ni 'di srid du gnas so zhes blo gros brtan pa de bzhin gshegs pa ni 'di dang de bas kyang lhag pa dag rab tu mkhyen te/ blo gros brtan pa de ni byang chub tu sems ma bskyed par lung bstan pa zhes bya
289b5(mdo sde): 'o/ /de nas bcom ldan 'das la tshe dang ldan pa 'od srung chen pos 'di skad ces gsol to/ /bcom ldan 'das bdag cag gis ni de ring slan chad sems can thams cad la ston par 'du shes bskyed par bgyi'o/ /de ci'i slad du zhe na/ sems can gang dag la byang chub tu yongs su
289b6(mdo sde): smin pa'i dbang po mchis/ gang dag la ma mchis zhes bdag cag la ye shes de mi 'jug pas bcom ldan 'das de dag ma 'tshal nas/ de lta bu'i sems can dag la dman pa'i 'du shes skyed pas/ de'i slad du bdag cag ni nyams pa lags so/ /bcom ldan 'das kyis
289b7(mdo sde): bka' stsal pa/ legs so legs so/ /'od srung tshig de ni legs par smras so/ /'od srung ngas kyang don de'i dbang mthong nas khyed la dge slong dag gang zag la tshod ma 'dzin cig /dge slong dag gang zag gis gang zag la tshod bzung na nyams par 'gyur te/ dge slong dag
290a1(mdo sde): nga'am/ gang gzhan yang nga dang 'dra ba dag gis tshod gzung ngo zhes de skad du chos bshad de/ 'od srung bstan pa des na byang chub sems dpa'a'am/ nyan thos kyis sems can thams cad la ston par 'du shes bskyed par bya'o/ /'di la byang chub sems dpa'i
290a2(mdo sde): theg pa pa'i gang zag la la dag tu gyur ta re/ des na der bdag bsrung bar bya'o/ /blo gros brtan pa gzhan yang sems can la la dge ba'i rtsa ba yongs su smin pa/ sa bon btab pa/ sbyang ba byas pa/ dbang po rno ba/ rgya chen po la mos pa/ snying rje chen po dang ldan pa/ sems
290a3(mdo sde): can thams cad rab tu thar bar bya ba'i phyir zhugs pa/ sems bskyed ma thag tu phyir mi ldog pa/ byang chub sems dpa'i nges par gyur pa la zhugs pa/ log par ltung ba'i chos can ma yin pa/ mi dal ba brgyad las 'das pa dag yod de/ de dag ni sems bskyed ma
290a4(mdo sde): thag tu zhing yongs su dag pa dang / ming brjod pa dang / tshe'i mtha' brjod pa'i phyir bla na med pa yang dag par rdzogs pa'i byang chub tu lung bstan te/ blo gros brtan pa de bzhin gshegs pas kyang gang zag de 'dra ba de dag gi bsam pa mkhyen nas bla na med pa yang dag par
290a5(mdo sde): rdzogs pa'i byang chub tu lung ston pa de ni blo gros brtan pa sems bskyed ma thag tu lung bstan pa zhes bya'o/ /blo gros brtan pa de la gsang ste lung bstan pa gang zhe na/ blo gros brtan pa 'di la byang chub sems dpa' le lo can kha cig ji lta ji ltar lung ma bstan pa/ de lta
290a6(mdo sde): de ltar bla na med pa yang dag par rdzogs pa'i byang chub tu brtson 'grus rtsom la/ byang chub sems dpa' de yang bdog pa thams cad yongs su gtong ba'i phyir sbyin pa sna tshogs la mos pa yin/ tshul khrims kyi phung po yongs su mi gtong ba'i phyir yi dam la brtan par
290a7(mdo sde): gnas pa yin/ sems can thams cad la sems snyoms pas bzod pa'i stobs kyi go cha bgos pa yin/ mgo dang gos la me 'bar ba ltar dge ba'i chos thams cad yongs su tshol bas brtson 'grus brtsams pa yin/ bsam gtan la bsam gtan pa yin pas
290b1(mdo sde): dran pa dang shes bzhin la mkhas pa yin/ byang chub sems dpa'i spyod pa la zhugs pas shes rab kyis rnam par dpyad pa'i blo dang ldan pa yin la/ de pha rol tu phyin pa drug po 'di dag la spyod par byed cing de yang mtshan ma dang bcas pa byed pa dang bcas pa yin la/ de la byang chub
290b2(mdo sde): sems dpa' gzhan dag dang / lha dang / klu dang / gnod sbyin dang / dri za dang / lha ma yin dang / nam mkha' lding dag 'di snyam du sems te/ 'di ltar byang chub sems dpa' 'di ni brtson 'grus brtsams pa ngo mtshar na ji srid cig na bla na med pa yang dag par rdzogs pa'i byang chub
290b3(mdo sde): mngon par rdzogs par 'tshang rgya bar 'gyur/ 'di byang chub thob nas ming cir 'gyur/ sangs rgyas kyi zhing ni ji lta bur 'gyur/ nyan thos kyi dge 'dun ni ji lta bur 'gyur/ byang chub sems dpa'i dge 'dun ni ji lta bur 'gyur snyam pa dang / de bzhin gshegs pas sems can
290b4(mdo sde): de dag gi the tsom gcad pa'i phyir byang chub sems dpa' de bla na med pa yang dag par rdzogs pa'i byang chub tu lung ston te/ ci nas kyang thams cad dang ldan pa'i 'khor gyis thos pa dang / shes pa dang / rtogs par 'gyur la/ 'di lta ste/ de bzhin gshegs pa'i byin gyis brlabs
290b5(mdo sde): kyis byang chub sems dpa' des mi shes mi mthong / mi thos shing 'khor de dag thams cad kyis byang chub sems dpa' de byang chub thob nas ming 'di zhes bya bar 'gyur ro/ /sangs rgyas kyi zhing ni 'di lta bur 'gyur ro/ /nyan thos kyi dge 'dun ni 'di lta bur 'gyur ro/ /byang chub
290b6(mdo sde): sems dpa'i dge 'dun ni 'di lta bur 'gyur ro/ /tshe'i tshad ni 'di tsam du 'gyur ro zhes thos par 'gyur/ mthong bar 'gyur/ shes par 'gyur zhing / de thos nas nem nur med pa dang / som nyi med pa dang / the tsom med par 'gyur te/ byang chub sems dpa' de la ston
290b7(mdo sde): pa'i 'du shes dang / de bzhin gshegs pa'i 'du shes dang / 'dren pa'i 'du shes skyed par 'gyur la/ byang chub sems dpa' des ni bdag de bzhin gshegs pas lung bstan par mi shes/ mi mthong / mi rtogs pa de ni byang chub sems dpa'i gsang ste lung
291a1(mdo sde): bstan pa yin te/ de bzhin gshegs pa'i khyu mchog tu gyur pa'i byin gyis brlabs kyis byang chub sems dpa' la lung bstan pa thams cad dang ldan pa'i 'khor gyis thos la byang chub sems dpa' des mi thos so/ /de la bzod pa thob nas mngon sum du lung
291a2(mdo sde): bstan pa gang zhe na/ blo gros brtan pa 'di la byang chub sems dpa' dge ba'i rtsa ba bsdus pa yin/ yun ring po nas tshangs par spyod pa mi dmigs par spyad pa dang / bdag med pa'i chos la bzod pa dang / mi skye ba'i chos la bzod pa thob pa yin te/ de la de bzhin gshegs pa dag
291a3(mdo sde): mi skye ba'i chos la bzod pa thob par mkhyen nas lha dang bcas pa'i 'jig rten gyi mdun dang / bdud dang bcas pa dang / tshangs pa dang bcas pa dang / dge sbyong dang / bram zer bcas pa'i 'khor gyi mdun du rigs kyi bu khyod tshur shog /bskal pa brgya stong 'di snyed kyis bla na med pa
291a4(mdo sde): yang dag par rdzogs pa'i byang chub mngon par rdzogs par 'tshang rgya bar 'gyur ro/ /khyod byang chub thob nas ming 'di zhes bya bar 'gyur ro/ /sangs rgyas kyi zhing ni 'di lta bur 'gyur ro/ /nyan thos kyi dge 'dun ni 'di lta bur 'gyur ro/ /byang chub sems dpa'i dge 'dun ni 'di lta
291a5(mdo sde): bur 'gyur ro/ /tshe'i tshad ni 'di tsam du 'gyur ro zhes bzod pa thob pa la bla na med pa yang dag par rdzogs pa'i byang chub tu mngon sum du lung bstan pas lung ston te/ de'i rjes su bslabs nas sems can tshad med pa dag kyang byang chub tu sems skyed par 'gyur ro/ /byang chub
291a6(mdo sde): sems dpa' de yang mngon sum du lung bstan pa thos nas nam mkha' la shing ta la bdun tsam du mngon par 'phags par 'gyur te/ blo gros brtan pa de ni byang chub sems dpa'i lung bstan pa bzhi pa zhes bya'o// //bam po bzhi pa/ de nas bcom
291a7(mdo sde): ldan 'das la byang chub sems dpa' blo gros brtan pas 'di skad ces gsol to/ /bcom ldan 'das 'khor 'di na byang chub sems dpa' 'tshogs shing mchis pa las gang dag lung bstan pa 'di bzhis lung bstan pa dag mchis sam/ bcom ldan 'das kyis bka' stsal
291b1(mdo sde): pa/ blo gros brtan pa yod do/ /gsol pa/ de dag gang lags/ bcom ldan 'das kyis bka' stsal pa/ blo gros brtan pa byang chub sems dpa' seng ge'i sgra bsgrags 'di dang / khyim bdag dga' 'dod kyi bu 'di ni byang chub kyi sems ma bskyed par lung bstan to/ /
291b2(mdo sde): de ma yin pa'i 'jig rten gyi khams gzhan dag na yang byang chub sems dpa' gang byang chub tu sems ma bskyed par lung bstan pas lung bstan pa tshad med pa dag yod do/ /blo gros brtan pa byang chub sems dpa' zhi ba ldan 'di dang / 'jam dpal gzhon nur gyur pa 'di dang /
291b3(mdo sde): de ma yin pa'i 'jig rten gyi khams gzhan dag na yang byang chub sems dpa' gang dag sems bskyed ma thag tu phyir mi ldog par lung bstan pas lung bstan pa tshad med pa dag yod do/ /blo gros brtan pa byang chub sems dpa' ye shes dpa' bo 'di dang / byang chub sems dpa' khyad
291b4(mdo sde): par blo gros 'di dang / de ma yin pa'i 'jig rten gyi khams gzhan dag na yang byang chub sems dpa' gang gsang ste lung bstan pas lung bstan pa tshad med pa dag yod do/ /blo gros brtan pa nga dang byang chub sems dpa' byams pa 'di dang / gang bskal pa bzang po 'di la
291b5(mdo sde): byang chub sems dpa' 'byung ba de dag thams cad bzod pa thob ste/ mngon sum du lung bstan pas lung bstan pa yin no/ /byang chub sems dpa' blo gros brtan pas gsol pa/ bcom ldan 'das 'di ltar byang chub sems dpa' rnams kyi spyod pa bsam gyis mi khyab pa
291b6(mdo sde): nas lung bstan pa'i bar du bsam gyis mi khyab pa ngo mtshar to/ /de ni nyan thos dang / rang sangs rgyas thams cad kyis yang ma lags na/ sems can gzhan gyi lta ci smos/ bcom ldan 'das kyis bka' stsal pa/ blo gros brtan pa de de bzhin no/ /ji skad smras pa bzhin
291b7(mdo sde): te/ blo gros brtan pa byang chub sems dpa' rnams kyi spyod pa thams cad rtul ba ni bsam gyis mi khyab bo/ /de nas byang chub sems dpa' bdud kyi spyod pa'i yul gyis mi gos pas bdud kyi ris kyi lha'i bu mo bla na med pa yang dag par rdzogs pa'i byang chub tu smin par byas pa
292a1(mdo sde): de dag gis me tog dang / phreng ba dang / spos dang / phye ma dang / byug pa dag gis bcom ldan 'das la gtor nas 'di skad ces gsol to/ /bcom ldan 'das bdag cag ni gsang ste lung bstan pas lung bstan par mi 'gyur bar bcom ldan 'das bdag cag ni bzod pa
292a2(mdo sde): thob nas mngon sum du lung bstan pas lung bstan par gyur cig / bcom ldan 'das de bzhin gshegs pas bdag cag bzod pa thob nas bla na med pa yang dag par rdzogs pa'i byang chub mngon sum du lung bstan pas lung bstan par mdzad na legs so/ /de nas bcom ldan
292a3(mdo sde): 'das kyis de'i tshe 'dzum pa mdzad do/ /sangs rgyas bcom ldan 'das rnams gang gi tshe 'dzum pa mdzad pa'i chos nyid ni 'di yin te/ de nas kha dog du ma kha dog sna tshogs kha dog brgya stong du ma/ 'di lta ste/ sngon po dang / ser po dang / dmar po dang / dkar po dang / le brgan
292a4(mdo sde): dang / shel gyi kha dog dang / dngul gyi kha dog de dag zhal gyi sgo nas byung nas/ 'jig rten gyi khams mtha' yas mu med pa snang bas khyab par byas te/ steng du tshangs pa'i 'jig rten gyi khams su mngon par 'phags nas/ gzi brjid kyis nyi ma dang zla ba'i gzi brjid
292a5(mdo sde): zil gyis mnan te/ slar log nas bcom ldan 'das la lan brgya stong du mar bskor te/ bcom ldan 'das kyi dbu'i gtsug tu nub bo/ /de nas tshe dang ldan pa kun dga' bo stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/
292a6(mdo sde): bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das 'dzum pa mdzad pa'i rgyu gang lags/ rkyen gang lags/ bcom ldan 'das kyis bka' stsal pa/ kun dga' bo khyod kyis lha'i bu
292a7(mdo sde): mo dgu brgya thal mo sbyar te/ de bzhin gshegs pa la phyag 'tshal ba 'di dag mthong ngam/ gsol pa/ bcom ldan 'das mthong ngo / /bde bar gshegs pa mthong ngo / /bcom ldan 'das kyis bka' stsal pa/ kun dga' bo lha'i bu mo dgu brgya po 'di dag gis
292b1(mdo sde): sangs rgyas lnga brgya la dge ba'i rtsa ba bskyed de/ phyis de bzhin gshegs pa grangs las 'das pa la bkur sti byed par 'gyur/ rim gro byed par 'gyur/ bsti stang byed par 'gyur/ mchod pa byed par 'gyur te/ bskal pa grangs med pa bdun brgya na de bzhin gshegs pa dgra bcom pa
292b2(mdo sde): yang dag par rdzogs pa'i sangs rgyas chos bkod pa'i rgyal po zhes bya bar 'gyur te/ kun dga' bo lha'i bu mo de dag ni 'di nas shi 'phos te/ 'chi ba'i dus byas ma thag tu bud med kyi lus las bsgyur te/ dga' ldan gyi gnas na byang chub sems dpa' byams pa dang lhan cig 'grogs
292b3(mdo sde): shing mnyes par byed par 'gyur la/ rim gyis bskal pa bzang po'i de bzhin gshegs pa thams cad mnyes par byed do/ /mnyes par byas nas mi mnyes par mi byed de/ rim gro byed/ bkur sti byed/ bsti stang byed/ mchod pa byed par 'gyur ro/ /de nas bdud sdig can
292b4(mdo sde): gyis lha'i bu mo de dag lung bstan par rigs nas bcom ldan 'das la 'di skad ces gsol to/ /bcom ldan 'das bdag gi g.yog 'khor gang gis dpa' bar 'gro ba'i ting nge 'dzin 'di thos pa de dag bdag gi dbang du mi 'gyur na/ de dag bdag gi slad bzhin du 'brang ba
292b5(mdo sde): lta ci smos/ de ni dpa' bar 'gro ba'i ting nge 'dzin 'di thos pa ni bcom ldan 'das sangs rgyas kyi chos la nges par rig par bgyi'o/ /de nas lha'i bu mo de dag sems zhum par ma gyur nas bdud sdig can la 'di skad ces smras so/ /sdig can de skad ma zer/ yi chad
292b6(mdo sde): par ma byed cig / bdag cag ni khyod kyi yul las mi 'da' zhing mi ldog go/ /de ci'i phyir zhe na/ bdud kyi yul du 'gro ba'i de bzhin nyid gang yin pa de ni sangs rgyas kyi yul du 'gro ba'i de bzhin nyid yin te/ de ltar na bdud kyi yul du 'gro ba'i de bzhin nyid dang /
292b7(mdo sde): sangs rgyas kyi yul du 'gro ba'i de bzhin nyid de ni gnyis su med de gnyis su dbyer med do/ /sdig can de lta bas na bdag cag ni de bzhin nyid las mi 'da'o/ /bdud kyi yul gyi chos nyid gang yin pa sangs rgyas kyi yul gyi chos nyid kyang de yin te/ de ltar na bdud kyi
293a1(mdo sde): yul gyi chos nyid dang / sangs rgyas kyi yul gyi chos nyid de ni gnyis su med de gnyis su dbyer med do/ /de bas na sdig can bdag cag ni chos nyid las mi 'da'o/ /bdud kyi yul yang chos gang yang rnam par rig par mi byed/ sangs rgyas kyi yul yang chos
293a2(mdo sde): gang yang rnam par rig par mi byed de/ de ltar na bdud kyi yul dang / sangs rgyas kyi yul de ni rnam par rig par byed pa ma yin no/ /sdig can de bas na chos thams cad ni yul rnam par rig par byed pa ma yin te/ sdig can de bas na gang gi g.yog kyang ma yin/ g.yog
293a3(mdo sde): ma yin pa yang ma yin no/ /de nas bdud sdig can sdug bsngal zhing yid mi bde la/ mi dga' bar gyur nas 'gro 'dod pa dang / byang chub sems dpa' bdud kyi spyod pa'i yul gyis mi gos pas bdud sdig can la 'di skad ces smras so/ /sdig can khyod gang du 'gro/ smras pa/
293a4(mdo sde): rigs kyi bu bdag ni gnas su mchi'o/ /smras pa/ de bas na sdig can khyod 'khor 'di nas kyang ma g.yo la/ bdag gi gnas su yang 'dug par gyis shig /de nas bdud sdig can bdag nyid rang gi gnas su phyin pa snyam du shes so/ /de la byang chub sems dpa' bdud
293a5(mdo sde): kyi spyod pa'i yul gyis mi gos pas 'di skad ces smras so/ /sdig can khyod kyis ci mthong / bdud kyis smras pa/ bdag nyid rang gi gnas su phyin par mthong ste/ rigs kyi bu kun dga'i ra ba nyams dga' ba 'di dag dang / nags tshal nyams dga' ba 'di dag dang
293a6(mdo sde): rdzing bu nyams dga' ba 'di dag dang / chu bo nyams dga' ba 'di dag ni bdud kyi gnas so/ /de nas byang chub sems dpa' bdud kyi spyod pa'i yul gyis mi gos pas bdud sdig can la 'di skad ces smras so/ /sdig can khyod kyis gnas 'di de bzhin gshegs pa la
293a7(mdo sde): spyad pa'i phyir phul cig / smras pa/ phul lo/ /des bdag gi gnas na de bzhin gshegs pa 'khor dang bcas pa bzhugs shing dpa' bar 'gro ba'i ting nge 'dzin 'di 'chad par mdzad/ ston par mdzad pa mthong ngo / /de nas bcom ldan 'das la tshe dang ldan pa
293b1(mdo sde): kun dga' bos 'di skad ces gsol to/ /bcom ldan 'das gang gi gtsug lag khang na de bzhin gshegs pa bzhugs shing dpa' bar 'gro ba'i ting nge 'dzin 'di 'chad par mdzad/ ston par mdzad pa dang / gang gi bshos gsol te/ dpa' bar 'gro ba'i ting nge 'dzin
293b2(mdo sde): 'di 'chad par mdzad pa'i sbyin pa po sbyin bdag gtsug lag khang gi bdag po'i bsod nams ji tsam du 'gyur/ bcom ldan 'das kyis bka' stsal pa/ kun dga' bo de bzhin gshegs pas bshos gang gsol te byang chub thob pa dang / bshos gang gsol te chos
293b3(mdo sde): kyi 'khor lo bskor ba dang / bshos gang gsol te dpa' bar 'gro ba'i ting nge 'dzin 'di bshad pa'i bshos de dag la tha dad pa cung zad kyang med do/ /kun dga' bo sa'i phyogs gang du byang chub thob pa'i sa'i phyogs rdo rje lta bu de ni 'das pa dang / ma byon pa dang / da ltar gyi bcom
293b4(mdo sde): ldan 'das kyis yongs su spyad pa yin te/ kun dga' bo byang chub kyi snying po de ji lta ba de bzhin du sa'i phyogs gang du dpa' bar 'gro ba'i ting nge 'dzin 'di bstan pa'am/ bshad pa'am/ yi ger bris pa'am/ lung phog pa la yang blta bar bya ste/ kun dga' bo de bzhin
293b5(mdo sde): gshegs pa bshos gang gsol te chos kyi 'khor lo bskor ba dang / chos smra bas sbyin pa po sbyin bdag gang gi zan zos te/ dpa' bar 'gro ba'i ting nge 'dzin 'di 'chad dam/ ston tam/ lung 'bog par byed dam/ klog par byed pa zas de dag la tha dad pa cung zad kyang
293b6(mdo sde): med do/ /kun dga' bo de bzhin gshegs pa gtsug lag khang gang na bzhugs shing cho 'phrul chen po brgyad kyis sems can gdul bar mdzad pa dang / gtsug lag khang ngam/ gnas khang ngam/ 'chag sa'i sa phyogs gang dang gang du dpa' bar 'gro ba'i ting nge
293b7(mdo sde): 'dzin 'di 'chad dam/ ston tam/ klog gam/ yi ger 'dri'am rjod na/ kun dga' bo gtsug lag khang de dag la tha dad pa cung zad kyang med do/ /de nas tshe dang ldan pa kun dga' bos bdud sdig can la 'di skad ces smras so/ /sdig can khyod kyis gnas khang
294a1(mdo sde): de bzhin gshegs pa la spyad pa'i phyir phul ba rnyed pa legs par rnyed do/ /bdud kyis smras pa/ kun dga' bo 'di ni byang chub sems dpa' bdud kyi spyod pa'i yul gyis mi gos pa'i byin gyi rlabs yin te/ byang chub sems dpa' bdud kyi spyod pa'i yul gyis mi
294a2(mdo sde): gos pa ni rnam par 'phrul pa 'di dag gis rnam par 'phrul lo/ /de nas bcom ldan 'das la byang chub sems dpa' blo gros brtan pas 'di skad ces gsol to/ /byang chub sems dpa' bdud kyi spyod pa'i yul gyis mi gos pa ni dpa' bar 'gro ba'i ting nge 'dzin 'di la gnas te/
294a3(mdo sde): rnam par 'phrul pa 'di dag gis rnam par 'phrul par bgyid do/ /bcom ldan 'das kyis bka' stsal pa/ blo gros brtan pa de de bzhin te/ byang chub sems dpa' bdud kyi spyod pa'i yul gyis mi gos pa dpa' bar 'gro ba'i ting nge 'dzin 'di la gnas nas rnam par 'phrul pa 'di dag
294a4(mdo sde): gis rnam par 'phrul par byed do/ /bdud kyi spyod pa'i yul gyis kyang mi gos la bdud kyi spyod pa'i yul gyi spyod pa thams cad kyang ston to/ /'khrig pa'i dga' ba yang mi spyod la gnyis kyis gnyis sbyor bar yang snang ngo / /rigs kyi bu de ting nge 'dzin 'di la gnas nas bdud rang
294a5(mdo sde): gi gnas na gnas par yang ston la de bzhin gshegs pa'i 'khor nas kyang mi g.yo'o/ /blo gros brtan pa byang chub sems dpa' ni ting nge 'dzin 'di la gnas nas bdud rnams la bdud kyi yul yang ston/ sangs rgyas kyi chos la yang yongs su smin par byed do/ /de nas
294a6(mdo sde): bcom ldan 'das la byang chub sems dpa' blo gros brtan pas 'di skad ces gsol to/ /bcom ldan 'das de bzhin gshegs pa ni sngon byang chub sems dpar gyur pa'i tshe/ dpa' bar 'gro ba'i ting nge 'dzin 'di la gnas nas rnam par 'phrul pa'i bkod pa ji lta bu bstan
294a7(mdo sde): pa/ bcom ldan 'das kyis spyad pa de'i phyogs tsam zhig bka' stsal na/ legs so/ /de skad ces gsol pa dang / bcom ldan 'das kyis byang chub sems dpa' blo gros brtan pa la 'di skad ces bka' stsal to/ /blo gros brtan pa ngas ni dpa' bar 'gro ba'i
294b1(mdo sde): ting nge 'dzin 'di la gnas te/ stong gsum gyi stong chen po'i 'jig rten gyi khams 'dir gling bzhi pa'i 'jig rten gyi khams bye ba brgya dang / nyi ma dang / zla ba bye ba brgya dang / rgyal chen bzhi'i lha'i ris bye ba brgya dang / sum cu rtsa gsum gyi lha bye ba brgya dang / 'thab bral gyi lha bye ba
294b2(mdo sde): brgya dang / dga' ldan gyi lha bye ba brgya dang / 'phrul dga' bye ba brgya dang / gzhan 'phrul dbang byed bye ba brgya dang / bdud kyi gnas bye ba brgya dang / tshangs pa'i gnas bye ba brgya nas/ de bzhin du 'og min gyi bar du bye ba phrag brgya brgya dang / ri'i rgyal po ri rab bye ba phrag brgya dang / rgya
294b3(mdo sde): mtsho chen po bye ba phrag brgya dang / de rnams la stong gsum gyi stong chen po'i 'jig rten gyi khams zhes bya ste/ blo gros brtan pa de ltar byang chub sems dpa' sems dpa' chen po dpa' bar 'gro ba'i ting nge 'dzin la gnas te/ stong gsum gyi stong chen po'i 'jig rten gyi khams 'dir
294b4(mdo sde): 'dzam bu'i gling la lar ni sbyin pa'i pha rol tu phyin pa la spyod/ 'dzam bu'i gling la lar ni tshul khrims kyi pha rol tu phyin pa la spyod/ 'dzam bu'i gling la lar ni bzod pa'i pha rol tu phyin pa la spyod/ 'dzam bu'i gling la lar ni brtson 'grus kyi pha rol tu phyin pa la spyod/ 'dzam bu'i
294b5(mdo sde): gling la lar ni bsam gtan gyi pha rol tu phyin pa la spyod/ 'dzam bu'i gling la lar ni shes rab kyi pha rol tu phyin pa la spyod do/ /'dzam bu'i gling la lar ni mngon par shes pa lnga dang ldan par snang / 'dzam bu'i gling la lar ni khyim na gnas par snang / 'dzam bu'i gling la lar ni rab tu
294b6(mdo sde): byung bar snang / 'dzam bu'i gling la lar ni dga' ldan gyi gnas na gnas par snang / 'dzam bu'i gling la lar ni khyim bdag tshong dpon du shes/ 'dzam bu'i gling la lar ni ded dpon du shes/ 'dzam bu'i gling la lar ni khams kyi rgyal por shes/ 'dzam bu'i gling la lar ni
294b7(mdo sde): blon por shes/ 'dzam bu'i gling la lar ni 'khor los sgyur ba'i rgyal por shes/ 'dzam bu'i gling la lar ni stobs kyis 'khor los sgyur ba'i rgyal por shes/ 'dzam bu'i gling la lar ni sa'i rgyal por shes/ 'dzam bu'i gling la lar ni lha'i dbang po brgya byin du shes/
295a1(mdo sde): 'dzam bu'i gling la lar ni tshangs par shes/ la lar ni rgyal chen bzhi'i lha'i ris kyi dbang por shes/ la lar ni sum cu rtsa gsum gyi lha rnams kyi dbang por shes/ la lar ni 'thab bral gyi lha rnams kyi dbang por shes/ la lar ni dga' ldan gyi lha
295a2(mdo sde): rnams kyi dbang por shes/ la lar ni 'phrul dga'i lha rnams kyi dbang por shes/ la lar ni gzhan 'phrul dbang byed kyi lha rnams kyi dbang por shes/ la lar ni bdud du shes/ 'dzam bu'i gling la lar ni tshong dpon du shes/ 'dzam bu'i gling la lar ni khyim bdag tu shes/
295a3(mdo sde): 'dzam bu'i gling la lar ni khams kyi rgyal por shes/ 'dzam bu'i gling la lar ni gzhon nur shes/ 'dzam bu'i gling la lar ni blon por shes/ 'dzam bu'i gling la lar ni ded dpon du shes/ 'dzam bu'i gling la lar ni dga' ldan nas 'chi 'pho bar shes/ 'dzam bu'i gling
295a4(mdo sde): la lar ni ma'i mngal du 'jug par shes/ 'dzam bu'i gling la lar ni ma'i mngal na gnas par shes/ 'dzam bu'i gling la lar ni btsa' bar shes/ 'dzam bu'i gling la lar ni gom pa bdun 'dor bar shes/ 'dzam bu'i gling la lar ni phyogs bzhir lta zhing 'jig rten na nga
295a5(mdo sde): gtso bo/ /'jig rten na nga mchog go zhes seng ge'i sgra sgrogs par shes/ 'dzam bu'i gling la lar ni btsun mo'i 'khor gyi nang na gnas par shes/ 'dzam bu'i gling la lar ni mngon par 'byung bar shes/ 'dzam bu'i gling la lar ni dka' ba spyod par shes/ 'dzam bu'i gling
295a6(mdo sde): la lar ni zas za bar shes/ 'dzam bu'i gling la lar ni rtswa len par shes/ 'dzam bu'i gling la lar ni byang chub kyi snying por 'gro bar shes/ 'dzam bu'i gling la lar ni byang chub kyi snying por 'dug par shes/ 'dzam bu'i gling la lar ni bdud 'dul bar shes/ 'dzam bu'i
295a7(mdo sde): gling la lar ni byang chub thob par shes/ 'dzam bu'i gling la lar ni byang chub thob ste 'dug par shes/ 'dzam bu'i gling la lar ni byang chub thob nas bsam gtan byed par shes/ 'dzam bu'i gling la lar ni brgya byin dang tshangs pa dag gsol ba 'debs par shes/ 'dzam
295b1(mdo sde): bu'i gling la lar ni chos kyi 'khor lo skor bar shes/ 'dzam bu'i gling la lar ni sangs rgyas kyi mdzad pa sna tshogs mdzad par shes/ 'dzam bu'i gling la lar ni tshe'i 'du byed 'dor bar shes/ la lar ni yongs su mya ngan las 'da' bar shes/ la lar ni yongs su mya ngan las
295b2(mdo sde): 'das par shes/ la lar ni sreg par shes/ la lar ni bsregs par shes/ 'dzam bu'i gling la lar ni lus gcig tu mkhregs par shes/ la lar ni ring bsrel 'ged par shes/ la lar ni chos nub par 'gyur bar shes/ la lar ni chos nub par shes/ la lar ni
295b3(mdo sde): tshe dpag tu med par shes/ la lar ni tshe thung bar shes/ la lar ni ngan song du skye ba'i sgra yod par shes/ la lar ni ngan song du skye ba'i sgra yang med par shes/ la lar ni 'dzam bu'i gling lha'i longs spyod dang 'dra bar shes/ la lar ni sems can dag nga dang bdag gir mi
295b4(mdo sde): 'dzin pas 'dzam bu'i gling byang gi sgra mi snyan dang 'dra bar shes/ la lar ni rin po che'i gling du shes/ la lar ni sa'i gling du shes/ la lar ni rab/ la lar ni 'bring / la lar ni tha mar shes pa de ni blo gros brtan pa dpa' bar 'gro ba'i ting nge 'dzin gyi khyu mchog tu gyur pa yin te/
295b5(mdo sde): de'i phyir byang chub sems dpa' dag shin tu yongs su mya ngan las 'da' bas yongs su mya ngan las mi 'da' zhing stong gsum gyi stong chen po'i 'jig rten gyi khams 'dir yang 'di 'dra ba'i bkod pas rnam par rtsen pa ston par mdzad pa la ltos/ blo gros brtan pa 'dzam bu'i gling 'dir
295b6(mdo sde): yang da lta na yang chos kyi 'khor lo bskor la/ 'dzam bu'i gling gzhan dag tu'ang da dung mngon par rdzogs par sangs ma rgyas par yang shes/ la lar ni yongs su mya ngan las 'das par shes/ 'dzam bu'i gling la lar ni dang po sems bskyed par shes te/ blo gros brtan pa
295b7(mdo sde): de ni dpa' bar 'gro ba'i ting nge 'dzin gyi khyu mchog tu gyur pa'o/ /de nas 'khor de na byang chub sems dpa' kha cig dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang mi ma
296a1(mdo sde): yin pa de dag dang / nyan thos chen po de dag 'di snyam du sems te/ stong gsum gyi stong chen po'i 'jig rten gyi khams 'di nyid du rnam par rol pa'i bkod pa 'di lta bu bstan par gyur tam/ 'on te stong gsum gyi stong chen po'i 'jig rten gyi khams gzhan dag tu yang
296a2(mdo sde): bcom ldan 'das shAkya thub pa sangs rgyas kyi yul la 'jug snyam pa dang / de nas 'jam dpal gzhon nur gyur pas 'khor de dag gi the tsom gcad pa'i phyir bcom ldan 'das la 'di skad ces gsol to/ /bcom ldan 'das 'di la bdag sangs rgyas kyi yul du spyad pa spyod cing /
296a3(mdo sde): sangs rgyas kyi zhing 'di nas sangs rgyas kyi zhing gang gA'i klung gi bye ma snyed drug cu 'das nas steng gi phyogs su mchis pa dang / 'jig rten gyi khams sgron ma gcig ces bgyi ba de na de bzhin gshegs pa zhig chos ston te/ bcom ldan 'das bdag de bzhin gshegs pa de'i drung du
296a4(mdo sde): mchis nas de bzhin gshegs pa'i zhabs la mgo bos phyag 'tshal te/ 'di skad ces gsol to/ /bcom ldan 'das khyod mtshan ci/ ji ltar gzung bar bgyi/ de bzhin gshegs pa des bdag la bka' stsal pa/ 'jam dpal khyod song la de bzhin gshegs pa shAkya thub
296a5(mdo sde): pa de nyid la zhus shig dang / de nyid khyod la lan 'debs par mdzad de/ bcom ldan 'das de'i sangs rgyas kyi zhing gi yon tan bkod pa de ni bskal par yang bsngags pa mthar phyin par bya ba dang / bde ba'i rgyu rnams bshad mi nus te/ sangs rgyas kyi zhing de'i yon tan bkod pa
296a6(mdo sde): ni de 'dra'o/ /nyan thos dang / rang sangs rgyas rnams kyi ming yang mi grag go/ /byang chub sems dpa' phyir mi ldog pa'i chos kyi 'khor lo ston pa shin tu yongs su dag pa'i dge 'dun lags te/ bcom ldan 'das 'jig rten gyi khams sgron ma gcig pa na/ da ltar de
296a7(mdo sde): bzhin gshegs pa chos ston pa de'i mtshan de bzhin gshegs pas legs par bka' stsal du gsol/ de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal de'i phyir legs par rab tu nyon
296b1(mdo sde): la yid la zung shig dang ngas khyod la bshad do/ /thos nas kyang khyed kyis skrag par mi bya/ dngang bar mi bya/ dngang bar 'gyur bar mi bya/ the tsom du mi bya/ nem nur du mi bya'o/ /de ci'i phyir zhe na/ sangs rgyas bcom ldan 'das rnams kyi sangs rgyas kyi gnas pa yang bsam gyis mi khyab/
296b2(mdo sde): dpa' bar 'gro ba'i ting nge 'dzin gyi spyod pa'i yul la 'jug pa yang bsam gyis mi khyab ste/ 'jam dpal 'jig rten gyi khams sgron ma gcig pa na de bzhin gshegs pa dgra bcom pa yang dag par rdzogs pa'i sangs rgyas yon tan gyi chos thams cad ston par snang ba rnam par 'phrul pa'i rgyal po
296b3(mdo sde): de bzhin gshegs pa chos ston pa ni 'jam dpal nga nyid yin na/ 'jig rten gyi khams sgron ma gcig pa zhes bya ba de na yon tan gyi chos thams cad ston par snang ba rnam par 'phrul pa'i rgyal po zhes bya bar shes te/ nga nyid kyi sangs rgyas kyi yul du 'jug go/ /'jam dpal nga nyid de na phyir
296b4(mdo sde): mi ldog pa'i chos kyi 'khor lo bskor ro/ /sangs rgyas kyi zhing de ni nga nyid kyis sngon yongs su sbyangs pa'o/ /'jam dpal de ltar na sangs rgyas kyi zhing bye ba khrag khrig brgya stong du nga'i yul la 'jug go /der ni nyan thos dang / rang sangs rgyas thams cad kyis mi chud do/ /gang gi phyir byang
296b5(mdo sde): chub sems dpa' sangs rgyas kyi zhing tshad med par sems can rnams la chos ston par yang byed la/ ting nge 'dzin 'di dang / chos kyi dbyings las kyang mi g.yo ba 'di ni 'jam dpal dpa' bar 'gro ba'i ting nge 'dzin gyi yul yin no/ /'jam dpal 'di lta ste/ dper na nyi ma'i dkyil
296b6(mdo sde): 'khor ram/ zla ba'i dkyil 'khor ni gzhal med khang las kyang mi g.yo la/ grong dang / grong khyer dang / grong rdal dang / ljongs dang / yul 'khor dang / rgyal po'i pho brang du ston par byed kyang sems can dmus long dag gis ni mi shes mi mthong gi /snod ji lta ba bzhin du
296b7(mdo sde): snang zhing shes pa'i phyir sems can mig gi las ji ltar yongs su dag pa rnams la gzhal med khang de snang bar 'gyur ba de bzhin du 'jam dpal sangs rgyas bcom ldan 'das dang / byang chub sems dpa' rnams dpa' bar 'gro ba'i ting nge 'dzin 'di la gnas nas/ ting nge
297a1(mdo sde): 'dzin gyi dkyil 'khor 'di las kyang mi g.yo zhing chos kyi dbyings kyi dkyil 'khor las kyang mi g.yo la/ sangs rgyas kyi zhing tshad med pa rnams su yang sems can rnams la ston par byed cing / sems can ji ltar mos pa dag la de bzhin du chos ston te/ sems
297a2(mdo sde): can snod du ma gyur pa dag ni ji ltar dmus long gi sems kyis ma shes ma mthong ba bzhin no/ /de nas thams cad dang ldan pa'i 'khor de ngo mtshar du gyur nas/ dga' ba dang / dad pa dang / mchog tu dga' ba la gnas so/ /gang lha dang / klu dang / gnod sbyin dang / dri za dang / lha ma
297a3(mdo sde): yin dang / nam mkha' lding dang / mi'am ci dang / lto 'phye chen po dang / mi dang mi ma yin pa de dag gis de bzhin gshegs pa la me tog sil mas gtor to/ /sil snyan yang dkrol to/ /me tog dang / bdug pa dang / spos dang / phreng ba dang / byug pa dag kyang gtor to/ /nyan
297a4(mdo sde): thos chen po de dag gis kyang bdag bdag gi bla gos de bzhin gshegs pa'i sku la gsol to/ /byang chub sems dpa' de dag gis kyang me tog gi skon bu ri rab dang mnyam pa dang / tsan dan dang / spos dang / phreng ba dang / phye ma dang / byug pa dag gis de bzhin gshegs pa la gtor
297a5(mdo sde): te tshig 'di skad du/ bcom ldan 'das gang na dpa' bar 'gro ba'i ting nge 'dzin 'di rab tu spyod pa'i sa'i phyogs de ni rdo rje lta bu lags so/ /bcom ldan 'das gang dpa' bar 'gro ba'i ting nge 'dzin 'di bshad pa thos nas mos par bgyid/ yid ches par bgyid/ mi skrag mi dngang
297a6(mdo sde): dngang bar mi 'gyur gyi/ len par bgyid/ 'dzin par bgyid/ klog par bgyid/ kun chub par bgyid/ 'chad par bgyid pa'i sems can de dag kyang rdo rje lta bur 'gyur te/ bzod pa mi phyed pa/ dad pa la gnas pa/ de bzhin gshegs pas yongs su zin pa/ dge
297a7(mdo sde): ba'i rtsa ba shin tu bgyis pa/ rnyed pa legs par rnyed pa/ bdud dang phyir rgol ba bcom pa/ ltung ba bcad pa/ dge ba'i bshes gnyen gyis shin tu zin pa dag lags so/ /bcom ldan 'das kyis ji ltar bka' stsal pa'i don bdag gis 'tshal ba ltar na/ gang dpa' bar
297b1(mdo sde): 'gro ba'i ting nge 'dzin 'di thos ma thag tu mos pa'i sems can de dag ni sangs rgyas kyi chos la nges par 'gyur ro/ /bcom ldan 'das kyis bka' stsal pa/ rigs kyi bu de de bzhin no/ /ji skad smras pa de bzhin te/ dge ba'i rtsa ba ma bskyed pa'i sems can dag gis ni bstan pa 'di
297b2(mdo sde): thos nas yid ches par mi nus te/ rigs kyi bu gang dpa' bar 'gro ba'i ting nge 'dzin 'di la mos par 'gyur ba'i sems can de dag ni nyung ngo / /gang dag spong zhing mos par mi 'gyur ba dag ni mang ngo / /rigs kyi bu byang chub sems dpa' chos bzhi dang ldan na ting nge 'dzin 'di la mos
297b3(mdo sde): par nus so/ /bzhi gang zhe na/ des sngon gyi yang dag par rdzogs pa'i sangs rgyas rnams las ting nge 'dzin 'di sngon chad thos pa yin/ dge ba'i bshes gnyen gyis yongs su zin cing lhag pa'i bsam pa la gnas pa yin/ dge ba'i rtsa ba bsags pa dang rgya chen po la mos pa
297b4(mdo sde): yin/ theg pa chen po 'di la lus mngon du byas pa yin te/ rigs kyi bu dag chos bzhi po de dag dang ldan na ting nge 'dzin 'di la mos pa'am/ yid ches par sla'o/ /dgra bcom pa brnag pa yongs su rdzogs pa'am/ lta ba phun sum tshogs pa'am/ rgyun du zhugs pa'am/
297b5(mdo sde): dad pas rjes su 'brang ba gang yin pa de dag kyang de bzhin gshegs pa la dad pas mos pa yin gyi/ de dag 'di la mngon sum du gyur pa ni ma yin no/ /rigs kyi bu dag nyan thos dang / rang sangs rgyas thams cad kyis kyang rtogs par khong du chud par mi nus na/ sems can gzhan
297b6(mdo sde): dag gis lta ci smos/ de nas bcom ldan 'das la tshe dang ldan pa 'od srung chen pos 'di skad ces gsol to/ /bcom ldan 'das 'di lta ste dper na mi dmus long la la zhig gnyid log pa'i rmi lam na mig rnyed de gzugs kyi rnam pa dag kyang mthong bar gyur nas/ de'i rmi lam na tshim
297b7(mdo sde): zhing mgu la yi rangs te/ rab tu dga' zhing dga' ba dang / yid bde ba skyes nas sems can mig dang ldan pa gzhan dag dang / 'greng ba'am/ mchis pa'am/ 'chag pa'am/ smra bar bgyid pa las/ bcom ldan 'das mi dmus long de sad pa dang / mi de dmus long
298a1(mdo sde): nyid lags te/ gzugs dag mi mthong ngo / /bcom ldan 'das de bzhin du gang gi tshe bdag cag gis dpa' bar 'gro ba'i ting nge 'dzin 'di ma thos pa de'i tshe/ bdag cag yi rangs te/ dga' ba dang / yid bde ba skyes par gyur la/ bdag cag ni lha'i mig dang ldan pa'o/ /
298a2(mdo sde): snyam du 'tshal cing byang chub sems dpa' dag dang smra bar bgyid pa zhig na gang gi slad du da ltar bcom ldan 'das las dpa' bar 'gro ba'i ting nge 'dzin 'di thos pa de'i slad du bdag cag dmus long du gyur te/ dpa' bar 'gro ba'i ting nge 'dzin 'di la de bzhin gshegs pa ji ltar gnas pa dang /
298a3(mdo sde): byang chub sems dpa' dag ji ltar spyod pa ma 'tshal mi mthong ngo / /bcom ldan 'das sangs rgyas kyi yul la spyod pa ma 'tshal ba'i slad du/ bdag ni de ring slan chad bdag nyid la dmus long lta bur 'tshal to/ /gang dag shes pa la bzod pa 'di thob pa'i byang chub sems dpa' rnams
298a4(mdo sde): la ni lha'i mig dang ldan par 'dzin te/ phyag 'tshal bar bgyi'o/ /bcom ldan 'das thams cad mkhyen pa'i sems ma mchis par su zhig bdag la ye shes dang ldan pa'am/ sbyin gnas so zhes khas 'che bar 'gyur/ byang chub sems dpa' rnams ni ye shes de rtogs par
298a5(mdo sde): 'gyur ro/ /bcom ldan 'das kyis bka' stsal pa/ 'od srung legs so legs so/ /de de bzhin te/ ji skad smras pa bzhin no/ /'di la ni nyan thos rnams kyi ye shes kyis rtogs pa 'jug par mi 'gyur te/ ye shes kyis rtogs pa de ni byang chub sems dpa' rnams kyis khong du
298a6(mdo sde): chud par 'gyur ro/ /gnas brtan 'od srung chen pos bstan pa 'di bshad pa'i tshe lha dang mi'i srog chags brgya stong bla na med pa yang dag par rdzogs pa'i byang chub tu sems skyes so/ /de nas byang chub sems dpa' blo gros brtan pas 'jam dpal gzhon nur gyur pa la 'di skad ces smras so/ /
298a7(mdo sde): 'jam dpal sbyin pa'i gnas sbyin pa'i gnas zhes bgyi ba/ 'jam dpal ji tsam gyis na sbyin pa'i gnas zhes bgyi/ 'jam dpal gyis smras pa/ rigs kyi bu sbyin pa'i gnas sbyin pa'i gnas zhes bya ba ni gang chos bcu dang ldan pa yin no/ /bcu gang zhe na/ 'di lta ste/ stong pa
298b1(mdo sde): nyid dang / mtshan ma med pa dang / smon pa med pa'i rnam par thar pa'i sgo gsum la gnas pa yang yin la/ nges par gyur pa la yang mi 'jug pa dang / bden pa bzhi yongs su shes pa yang yin la/ 'bras bu thob par yang mi byed pa dang / rnam par thar pa brgyad kyi bsam gtan la
298b2(mdo sde): bsam gtan pa yang yin la/ byang chub sems dpa'i spyod pa yang mi gtong ba dang / rig pa gsum dang ldan pa yang yin la/ khams gsum na yang spyod pa dang / nyan thos kyi kha dog dang / rtags dang / dbyibs su gnas pa yang yin la/ sgra'i rjes su song zhing pha rol las
298b3(mdo sde): thos pa tshol bar yang mi byed pa dang / rang sangs rgyas kyi kha dog dang / rtags dang / dbyibs su gnas pa yang yin la/ spobs pa thogs pa med pas chos kyang ston pa dang / gcig pu mnyam par gzhag pa yang yin la/ sems can thams cad smin par bya ba'i spyod pa rnams
298b4(mdo sde): na yang snang ba dang / lam las kyang ma 'das la/ lam ngan pa na yang snang ba dang / shin tu kun tu chags par yang snang la/ nyon mongs pa thams cad dang bral bas 'dod chags dang bral bar yang gyur pa dang / shin tu yongs su mya ngan las 'das pa yang yin la/ 'khor ba'i
298b5(mdo sde): spyod pa 'khrugs par mi byed/ gtong bar yang mi byed pa ste/ rigs kyi bu chos bcu po de dag dang ldan na sbyin pa'i gnas zhes bya'o/ /de nas byang chub sems dpa' blo gros brtan pas gnas brtan rab 'byor la 'di skad ces smras so/ /gnas brtan rab 'byor ni bcom ldan 'das kyis
298b6(mdo sde): sbyin pa'i gnas kyi nang na mchog tu bka' stsal na/ 'jam dpal gzhon nur gyur pas gang chos bcu po 'di dag bshad pa'i chos de dag gi nang na gnas brtan rab 'byor snang ngam/ de skad ces smras pa dang / gnas brtan rab 'byor gyis byang chub sems dpa' blo gros brtan pa la 'di
298b7(mdo sde): skad ces smras so/ /rigs kyi bu de las chos gcig kyang kho bo la med na bcu lta ci smos/ smras pa/ 'o na da ji ltar na gnas brtan rab 'byor sbyin pa'i gnas kyi nang na mchog ces bya/ rab 'byor gyis smras pa/ rigs kyi bu kho bo ni byang chub sems dpa' dang bskrun tam/
299a1(mdo sde): de bzhin gshegs pa dang / rang sangs rgyas dang bskrun te/ sbyin pa'i gnas kyi nang na mchog go zhes ni bcom ldan 'das kyis bka' ma stsal gyi/ rigs kyi bu kho bo ni nyan thos rnams dang bskrun te/ sbyin pa'i gnas kyi nang na mchog go zhes bcom ldan 'das kyis
299a2(mdo sde): bka' stsal to/ /blo gros brtan pa 'di lta ste dper na mtha' 'khob kyi gling na gnas pa la ni khams kyi rgyal po khams kyi rgyal po zhes bshad mod kyi/ gang gi tshe na 'khor los sgyur ba'i rgyal po mtha' 'khob kyi gling du song ba na de la khams kyi rgyal po zhes mi brjod kyi/ de ni 'khor los
299a3(mdo sde): sgyur ba'i rgyal po yin pas na 'khor los sgyur ba'i rgyal pos khams kyi rgyal po de zil gyis gnon to/ /blo gros brtan pa de bzhin du grong dang / grong khyer dang / grong rdal gang dag na byang chub sems dpa' mi gnas pa de dag na bdag sbyin pa'i gnas so zhes bya ba'i grangs su 'gro mod kyi/ gang
299a4(mdo sde): gi tshe der de bzhin gshegs pa bzhugs sam/ theg pa chen po la yang dag par zhugs pa la la zhig gnas par gyur na de'i tshe kho bo sbyin pa'i gnas zhes bya ba'i grangs su mi 'gro ste/ kho bo byang chub sems dpas thams cad mkhyen pa'i sems kyis zil gyis mnan to/ /de nas bcom ldan
299a5(mdo sde): 'das kyis gnas brtan rab 'byor la legs so zhes bya ba byin te rab 'byor 'di ltar nyan thos chen po mngon pa'i nga rgyal med pa 'di bstan pa legs so legs so/ /de nas byang chub sems dpa' blo gros brtan pas 'jam dpal gzhon nur gyur pa la 'di skad ces smras so/ /'jam dpal mang
299a6(mdo sde): du thos pa mang du thos pa zhes bya ba/ 'jam dpal ji tsam gyis na mang du thos pa yin/ 'jam dpal gyis smras pa/ rigs kyi bu mang du thos pa mang du thos pa zhes bya ba ni rigs kyi bu gang gi tshe thos ma thag tu chos kyi sgo'i tshig gcig gi dris pa'i lan rnam par phye ba bye ba khrag khrig 'bum
299a7(mdo sde): gyur du bskal pa'am/ bskal pa brgyar ston kyang chos kyi sgo de'i tshig dang spobs pa yongs su bri bar yang mi 'gyur bas na de'i phyir mang du thos pa zhes bya ste/ blo gros brtan pa de tsam gyis na mang du thos pa mang du thos pa zhes bya'o/ /blo gros brtan pa gzhan yang phyogs bcu'i sangs
299b1(mdo sde): rgyas bcom ldan 'das dpag tu med pa/ grangs med pas bshad pa kun 'dzin kyang de la tshig gcig kyang sngon ma thos pa'i rnar grags par mi 'gyur gyi gang ci thos kyang de thams cad mngon thos pa nyid thos pa yin gyi/ ma thos pa las thos pa ma yin pa dang / mi brjed pa'i chos can du gyur pa'i
299b2(mdo sde): phyir ji ltar thos pa kun 'dzin pa dang / sems can med pa'i phyir sems can la de ltar chos 'chad cing bdag gam/ sems can nam/ chos la kun tu rtog pa rnam pa sna tshogs pa'i 'du shes su yang mi byed pa yin te/ blo gros brtan pa de tsam gyis na mang du thos pa zhes bya'o/ /de nas
299b3(mdo sde): lha'i bu zla ba dri ma med pa'i snying po zhes bya ba 'khor de nyid du 'dus par gyur te/ 'dug pa des tshe dang ldan pa kun dga' bo la 'di skad ces smras so/ /gnas brtan kun dga' bo ni mang du thos pa rnams kyi mchog go zhes bcom ldan 'das kyis bka' stsal na/ ci gnas brtan kun dga' bo
299b4(mdo sde): ji ltar na 'jam dpal gzhon nur gyur pas bshad pa'i mang du thos pa de 'dra ba dang ldan nam/ kun dga' bos smras pa/ lha'i bu de ni mi ldan te/ kho bo ni ji ltar 'jam dpal gzhon nur gyur pas bshad pa de 'dra ba'i mang du thos pa dang ldan pa ma yin no/ /smras pa/ 'o na ji ltar na
299b5(mdo sde): gnas brtan kun dga' bo mang du thos pa rnams kyi mchog go zhes bcom ldan 'das kyis bka' stsal smras pa/ lha'i bu bcom ldan 'das kyi nyan thos pha rol gyi sgra'i rjes su song zhing pha rol gyi sgra la mos pas rnam par grol ba la gtod pa gang su dag yod pa de dag tshad mar byas nas/
299b6(mdo sde): kho bo mang du thos pa rnams kyi mchog go zhes bcom ldan 'das kyis bka' stsal gyi/ lha'i bu kho bo ni byang chub sems dpa' ye shes kyi rgya mtsho thogs pa med cing tshad med la shes rab dang spobs pa zad mi shes pa dag gi nang na mang du thos pa'i mchog go zhes bka' ma stsal to/ /lha'i bu 'di lta
299b7(mdo sde): ste dper na 'dzam bu'i gling gi mi dag ni nyi ma dang zla ba'i 'od kyis na snang ba rnams kyi las dag kyang byed gzugs rnams kyang mthong ngo / /lha'i bu de bzhin du shes rab kyi snang ba 'di ni de bzhin gshegs pa'i yin te/ de'i phyir kho bo bcom ldan 'das kyis chos ji ltar gsungs pa bzhin du 'dzin
300a1(mdo sde): gyi/ lha'i bu de la kho bo skyes bu'i mthur ni mi blta ste/ sangs rgyas kyi skyes bu'i mthu nyid du blta'o/ /de nas bcom ldan 'das kyis gnas brtan kun dga' bo la legs so zhes bya ba byin te/ legs so legs so/ /kun dga' bo de de bzhin no/ /ji skad smras
300a2(mdo sde): pa bzhin te/ khyod ni sangs rgyas kyi mthus kun chub par byed do/ /de nas bcom ldan 'das kyis lha'i bu zla ba dri ma med pa'i snying po la bka' stsal pa/ lha'i bu dge slong kun dga' bos chos kun chub par byas pa ni nyung gi /gang dag kun chub par ma byas pa ni dpag tu med do/ /lha'i bu
300a3(mdo sde): de bzhin gshegs pas chos ji snyed mngon par rdzogs par sangs rgyas pa'i chos 'dul ba de las bye ba'i cha'am/ bye ba stong gi cha'am/ bye ba brgya stong gi cha'i cha shas kyang ngas ma bshad do/ /ngas gang bshad pa de las bye ba brgya stong gi cha shas kyang dge slong kun dga' bos ma bzung
300a4(mdo sde): ngo / /lha'i bu nga ni phyogs bcu'i 'jig rten gyi khams nas lhags pa'i brgya byin dang / tshangs pa dang / 'jig rten skyong ba dang / lha dang / klu dang / gnod sbyin dang / dri za dag dang / byang chub sems dpa' dag dang / nyin zhag gcig cig chos kyi 'bel pa'i gtam bshad pa
300a5(mdo sde): dang / dris pa rnam par phye ba bshad pa dang / mdo'i sde dang / dbyangs kyis bsnyad pa'i sde dang / lung du bstan pa'i sde dang / tshigs su bcad pa'i sde dang / ched du brjod pa'i sde dang / rtogs pa brjod pa'i sde dang / gleng gzhi'i sde dang / de lta bu byung ba'i sde dang / skyes pa'i
300a6(mdo sde): rabs kyi sde dang / shin tu rgyas pa'i sde dang / rmad du byung ba'i chos kyi sde dang / gtan la dbab par bstan pa'i sde rnams bshad pa dang / sems can gyi spyod pa 'jug pa bshad pa dang / pha rol tu phyin pa yongs su rdzogs pa bshad pa dang / nyan thos dang / rang sangs
300a7(mdo sde): rgyas kyi theg pa bshad pa dang / 'khor ba smad pa bshad pa dang / mya ngan las 'da' ba'i yon tan gyi phan yon bshad pa 'chad par byed na/ lha'i bu chos bshad pa de las rgya cher rnam par dbye ba ni 'dzam bu'i gling gi rdul phra rab kyi rdul dang mnyam pa'i sems can mang du thos
300b1(mdo sde): pa dge slong kun dga' bo dang 'dra ba dag gis kyang bskal pa brgya phrag stong du yang thams cad chub par sla ba ma yin no/ /lha'i bu rnam grangs des kyang 'di ltar rig par bya ste/ de ltar de bzhin gshegs pa'i chos bshad pa ni dpag tu med de/ de la dge slong kun dga' bos ni nyung zad cig kun
300b2(mdo sde): chub par byas su zin gyi/ gang dag kun chub par ma byas pa dag ni dpag tu med do/ /de nas lha'i bu zla ba dri ma med pa'i snying pos rin po che sna bdun las byas pa'i gdugs 'bum bcom ldan 'das la phul nas/ gdugs de dag gis bar snang yog par snang ste/ sems can gdugs de
300b3(mdo sde): dag gis ji snyed yog pa de dag thams cad kyi lus kyang gser gyi kha dog tu snang bar gyur to/ /de nas lha'i bu des gdugs de dag bcom ldan 'das la phul nas 'di skad kyi tshig smras so/ /bcom ldan 'das bdag gi dge ba'i rtsa ba 'dis sems can thams cad ji ltar de bzhin gshegs pa'i
300b4(mdo sde): chos bshad pa dang / ji ltar 'jam dpal gzhon nur gyur pa'i dran pas chos 'dzin pa de lta bu de 'dra ba'i spobs pa dang / chos 'chad pa dang ldan par gyur cig /de nas bcom ldan 'das kyis lha'i bu de'i lhag pa'i bsam pa mkhyen nas/ blo gros brtan pa lha'i bu 'di ni bskal pa bzhi
300b5(mdo sde): khri bzhi stong na sangs rgyas kyi zhing rin po che thams cad kyis spras pa zhes bya bar de bzhin gshegs pa dgra bcom pa yang dag par rdzogs pa'i sangs rgyas rin po che'i gdugs gcig pa zhes bya bar 'gyur ro zhes lha'i bu de bla na med pa yang dag par rdzogs pa'i byang chub tu lung bstan to/ /
300b6(mdo sde): gtam 'di brjod pa'i tshe 'khor de nas byang chub sems dpa'i theg pa pa'i srog chags nyis brgya sems zhum par gyur nas/ sangs rgyas kyi chos dag kyang de lta bu yin/ 'di ltar thams cad mkhyen pa nyid du yang 'gyur bar dka' ba yin te/ bdag cag gis ni gnas de yongs su rdzogs
300b7(mdo sde): par byed mi nus kyis bdag cag ni rang sangs rgyas kyi theg pas yongs su mya ngan las 'da' bar bya gor ma chag go/ /de ci'i phyir zhe na/ byang chub sems dpa' gang phyir ldog pa de ni rang byang chub 'thob bo zhes de bzhin gshegs pas gsungs so snyam mo/ /de nas 'jam dpal
301a1(mdo sde): gzhon nur gyur pas byang chub sems dpa' sems zhum pa nyis brgya po de dag gi sems rab tu 'dzin pa la brten nas/ kye ma 'di dag ni bla na med pa yang dag par rdzogs pa'i byang chub mngon par rdzogs par 'tshang rgya ba'i skal ba yod do zhes de dag gdul ba'i dbang gi phyir
301a2(mdo sde): bcom ldan 'das la 'di skad ces gsol to/ /bcom ldan 'das bdag gis mngon par 'tshal ba 'das pa'i dus na bskal pa rnam par snang ba zhes bgyi ba zhig byung ste/ bcom ldan 'das bdag bskal pa rnam par snang ba de la lan bye ba khrag khrig brgya stong phrag sum cu rtsa drug tu rang sangs
301a3(mdo sde): rgyas kyi theg pas yongs su mya ngan las 'das so/ /de nas thams cad dang ldan pa'i 'khor de the tsom du gyur nas/ 'di ji lta bu zhig /'di ci gang gi tshe yongs su mya ngan las 'das pa la nying mtshams sbyor ba med na/ ji ltar na 'jam dpal gzhon nur gyur pa 'di ni bcom ldan 'das
301a4(mdo sde): bdag gis mngon par 'tshal ba/ bskal pa rnam par snang ba la lan bye ba khrag khrig brgya stong phrag sum cu rtsa drug tu rang sangs rgyas kyi theg pas yongs su mya ngan las 'das so zhes de skad smra snyam mo/ /de nas sangs rgyas kyi mthus tshe dang ldan pa shA ri'i bus bcom ldan 'das la
301a5(mdo sde): 'di skad ces gsol to/ /bcom ldan 'das gang gi tshe yongs su mya ngan las 'das pa la nying mtshams sbyor ba ma mchis na/ ji ltar na 'jam dpal gzhon nur gyur pa 'di mya ngan las 'das nas nying mtshams sbyor bar bgyid/ bcom ldan 'das kyis bka' stsal pa/ shA ri'i
301a6(mdo sde): bu khyod kyis 'jam dpal gzhon nur gyur pa 'di nyid la dris shig dang / de nyid khyod la lan ldon par 'gyur ro/ /de nas tshe dang ldan pa shA ri'i bus 'jam dpal gzhon nur gyur pa la 'di skad ces smras so/ /'jam dpal gang gi tshe yongs su mya ngan las 'das pa la 'gro ba med cing
301a7(mdo sde): nying mtshams sbyor ba med na/ 'jam dpal khyod ji ltar na 'di skad du bcom ldan 'das bdag gis mngon par 'tshal ba bskal pa rnam par snang ba la lan bye ba khrag khrig brgya stong phrag sum cu rtsa drug tu rang sangs rgyas kyi theg pas yongs su mya ngan las 'das zhes smra/ khyod kyis
301b1(mdo sde): smras pa'i don ji ltar blta bar bya/ de skad ces smras pa dang / 'jam dpal gzhon nur gyur pas tshe dang ldan pa shA ri'i bu la 'di skad ces smras so/ /btsun pa shA ri'i bu de bzhin gshegs pa ni thams cad mkhyen pa/ thams cad gzigs pa/ bden par gsung ba/ yang dag par gsung
301b2(mdo sde): ba/ slu bar mi mdzad pa yin no/ /de ni lha dang bcas pa'i 'jig rten gyis bslu bar mi nus te/ de ni 'dir kho bo'i dbang yin te/ gal te kho bo gzhan du smra bar gyur na/ kho bos de bzhin gshegs pa bslus par 'gyur ro/ /de ltar na btsun pa shA ri'i bu de'i tshe de'i dus na bskal
301b3(mdo sde): pa rnam par snang ba la de bzhin gshegs pa dgra bcom pa yang dag par rdzogs pa'i sangs rgyas rgyal ba zhes bya ba zhig byung ste/ des lha dang bcas pa'i 'jig rten gyi don mdzad nas yongs su mya ngan las 'das so/ /de yongs su mya ngan las 'das nas dam pa'i chos lo 'bum du
301b4(mdo sde): gnas par gyur to/ /de ltar btsun pa shA ri'i bu dam pa'i chos de nub nas sems can de dag rkyen gyi stobs can du gyur te/ rang sangs rgyas kyi spyod lam gyis gdul nus par 'gyur ba ma gtogs par gal te de dag la sangs rgyas brgya stong gis chos bshad du zin kyang de dag chos
301b5(mdo sde): bshad pa la mos par mi 'gyur te/ sems can de dag rang sangs rgyas kyi theg pa la mos pa sha stag go/ /btsun pa shA ri'i bu de'i tshe de'i dus na gang la sems can de dag gis yon dbul bar bya ba'i rang sangs rgyas 'ga' yang ma byung nas/ shA ri'i bu kho bo ni sems can de dag
301b6(mdo sde): yongs su smin par bya ba'i phyir bdag nyid rang sangs rgyas su khas 'ches te/ grong dang / grong khyer dang / grong rdal dang / yul 'khor dang / pho brang 'khor gang dang gang du gnas pa de dang der rang sangs rgyas su 'du shes so/ /rang sangs rgyas kyi spyod lam yang bstan cing rang sangs
301b7(mdo sde): rgyas kyi cha byad kyang bstan pas kho bo la sems can de dag gus pa dang bcas shing rim gro bskyed nas bsod snyoms sbyin par byed do/ /kho bos bsod snyoms de dag khas blangs nas sems can snod du gyur pa ji snyed pa'i sems can de dag la chos bshad do/ /bshad nas kyang
302a1(mdo sde): kho bo ngang pa'i rgyal po bzhin du bar snang la 'phags te/ de na sems can de dag bdag la dad par gyur pas phyag 'tshal zhing / bdag cag gis kyang chos de dag thob par gyur cig ces de skad kyi tshig kyang smras so/ /btsun pa shA ri'i bu rnam grangs des
302a2(mdo sde): na sems can mang po dag dge ba'i rtsa ba la yongs su smin par byas so/ /gang gi tshe na kye ma'o sems can 'di dag ni bsod snyoms kyis skye'o snyam du shes pa de'i tshe kye grogs po dag bdag ni yongs su mya ngan las 'da' ba'i dus la bab kyis/ bdag ni yongs su mya ngan las 'da'o
302a3(mdo sde): zhes sgra phyung ste/ de na yang sems can brgya stong mang po dag me tog dang / bdug pa dang / spos dang / phreng ba dang / byug pa dag thogs nas 'ong ngo / /kho bo ni 'du shes dang / tshor ba 'gog pa'i snyoms par 'jug pa la snyoms par 'jug cing smon lam gyi dbang gis yongs su
302a4(mdo sde): mya ngan las 'das so/ /sems can de dag gis kyang kho bo yongs su mya ngan las 'das par shes nas lus bsregs so/ /bsregs nas kyang mchod rten byed cing de dag mchod rten de la mchod pa'i las byed de/ de ltar btsun pa shA ri'i bu kho bo la der yongs su mya ngan las 'das par
302a5(mdo sde): 'du shes so/ /yang gnyis su na kho bo rgyal po'i pho brang gzhan zhig tu song nas kho bo rang sangs rgyas su khas 'ches so/ /sems can de dag kyang kho bo la rang sangs rgyas su 'du shes nas bsod snyoms sbyin par byed de/ de dag gi nang du yang kho bo yongs su mya ngan las 'das par
302a6(mdo sde): bstan cing de dag kyang kho bo yongs su mya ngan las 'das pa la mchod pa byed do/ /btsun pa shA ri'i bu rnam grangs des kyang rnam par snang ba'i bskal pa bar ma de la kho bo lan bye ba khrag khrig brgya stong phrag sum cu rtsa drug tu rang sangs rgyas kyi theg par yongs su mya ngan las 'das te/
302a7(mdo sde): rgyal po'i pho brang thams cad du yang kho bos srog chags bye ba phrag sum cu rtsa drug rang sangs rgyas kyi theg pa la btul lo/ /btsun pa shA ri'i bu de ni rang sangs rgyas kyi theg pas yongs su mya ngan las 'da' ba yin mod kyi shin tu yongs su mya ngan las kyang mi 'da'o/ /'jam
302b1(mdo sde): dpal gzhon nur gyur pas bshad pa 'di'i lan btab ma thag tu stong gsum gyi stong chen po'i 'jig rten gyi khams 'di rnam pa drug tu g.yos so/ /snang ba chen pos kyang khyab par gyur to/ /lha brgya stong dag kyang 'jam dpal gzhon nur gyur pa la mchod pa'i las bya ba'i phyir me tog gi char yang
302b2(mdo sde): 'bebs so/ /ngo mtshar rmad du byung ba'i chos kyi sgra yang 'byin to/ /bcom ldan 'das bdag cag gis de bzhin gshegs pa dang / 'jam dpal gzhon nur gyur pa yang mthong / dpa' bar 'gro ba'i ting nge 'dzin 'di yang thos te/ rnyed pa legs par rnyed do zhes ched du rjod pa ched du brjod do/ /
302b3(mdo sde): bcom ldan 'das 'jam dpal gzhon nur gyur pa 'di bsam gyis mi khyab pa'i chos dang ldan pa ngo mtshar na/ bcom ldan 'das 'jam dpal gzhon nur gyur pa ting nge 'dzin gang la gnas te/ bsam gyis mi khyab pa'i chos nyid 'di lta bu 'di ston par bgyid/ bcom ldan 'das kyis bka'
302b4(mdo sde): stsal pa/ lha'i bu dag 'di la 'jam dpal gzhon nur gyur pa dpa' bar 'gro ba'i ting nge 'dzin la gnas nas bsam gyis mi khyab pa'i chos nyid 'di lta bu 'di ston te/ byang chub sems dpa'i ting nge 'dzin de la gnas na dad pas rjes su 'brang ba yang yin la gzhan gyi dad pas 'gro ba yang ma
302b5(mdo sde): yin/ chos kyi rjes su 'brang ba yang yin la chos nyid dang chos kyi 'khor lo skor ba las nyams pa yang ma yin/ brgyad pa yang yin la log pa brgyad du lhung ba'i sems can rnams kyi phyir bskal pa grangs med par spyod pa yang yin/ rgyun du zhugs pa yang yin la sems can rgyun
302b6(mdo sde): phyogs su ded pa rnams kyi phyir nyan thos rnams kyi skyon med par yang mi ltung / lan cig phyir 'ong ba'ang yin la 'jig rten gyi khams thams cad du snang ba yang yin/ phyir mi 'ong ba'ang yin la sems can yongs su smin par bya ba'i don du yang 'ong / dgra bcom pa'ang yin la sangs
302b7(mdo sde): rgyas kyi chos yongs su btsal ba'i phyir brtson 'grus brtsams pa yang yin/ nyan thos kyang yin la spobs pa rgyun mi chad pa'i phyir sems can thams cad la chos 'chad pa yang yin/ rang sangs rgyas kyang yin la sems can rkyen gyi stobs can rnams kyi ched du bskal pa grangs med
303a1(mdo sde): par spyod par yang byed/ sems can rkyen gyi mthu che ba rnams kyi phyir yongs su mya ngan las 'da' bar yang ston la ting nge 'dzin gyi stobs kyis kyang skye ba yin te/ lha'i bu dag de ltar byang chub sems dpa' dpa' bar 'gro ba'i ting nge 'dzin 'di la gnas pa ni 'phags
303a2(mdo sde): pa'i tha snyad thams cad kyis kyang tha snyad 'dogs shing / sems can ji lta bu'i sa la gnas pa de dag la yang chos ston la sa de la gnas par yang mi byed do// //bam po lnga pa ste tha ma/ de nas lha'i bu de dag gis bshad pa de thos nas rab tu dga' ste tshig smras
303a3(mdo sde): pa/ bcom ldan 'das gang dag nyan thos kyi skyon med pa la zhugs pa dang / gang dag rang sangs rgyas kyi skyon med pa la zhugs pa'i sems can de dag gis ni mdud par bgyi ste/ bcom ldan 'das sems can de dag ni dpa' bar 'gro ba'i ting nge 'dzin 'di las nyams pa lags so/ /
303a4(mdo sde): bcom ldan 'das mtshams ma mchis pa lnga dang ldan pas dpa' bar 'gro ba'i ting nge 'dzin 'di thos pa ni legs kyi/ dgra bcom pa zag pa zad pa ni de lta ma lags so/ /de ci'i slad du zhe na/ bcom ldan 'das mtshams ma mchis pa lnga dang ldan pas ni dpa' bar 'gro ba'i ting nge 'dzin
303a5(mdo sde): 'di thos nas bla na med pa yang dag par rdzogs pa'i byang chub tu sems kyang bskyed la/ des sngon sdig pa'i las bgyis pas ni sems can dmyal bar yang mchi mod kyi/ 'on kyang dpa' bar 'gro ba'i ting nge 'dzin gyi nang du yang chud par mchi'o/ /dgra bcom pa zag pa zad pa shin tu
303a6(mdo sde): bslabs pa snod du ma gyur pas dpa' bar 'gro ba'i ting nge 'dzin la ci zhig bgyir mchis te/ bcom ldan 'das 'di lta ste/ dper na sbrang rtsi'am/ mar ram/ 'bru mar gyi sbyin pa chen po bgyid pa'i tshe/ mi mang po snod thogs te mchis pa las/ de na mi zhig dran pa nyams
303a7(mdo sde): pas snod chag par gyur na/ de sbrang rtsi dang / mar dang / 'bru mar gyi sbyin gtong bgyid pa der mchis su lags kyang / snod chag pa'i slad du ci bgyir yang ma mchis te/ de bdag ci yog pa zhig 'tshal nas mchi bar bas kyi/ sems can gzhan dag la 'drangs par bgyi zhing
303b1(mdo sde): bstabs pa'i slad du blangs te mchi ni mi nus so/ /bcom ldan 'das mi gang dag snod dang ldan pa ni bdag kyang ci yog tu 'tshal la/ snod kyang yongs su bkang nas blangs te mchis pas sems can gzhan dag gi yang nye bar 'tsho ba lags so/ /bcom ldan 'das gzhan yang sbrang rtsi dang / mar
303b2(mdo sde): dang / 'bru mar gyi sbyin gtong gi mchod sbyin zhes bgyi ba de ni de bzhin gshegs pas gsungs pa'i chos 'dul ba'i tshig so/ /snod chag pa'i mis ci yog par 'tshal te mchi bar bas kyi blangs te mchi mi nus so zhes bgyi ba de ni nyan thos dang rang sangs rgyas rnams kyi tshig so/ /
303b3(mdo sde): bcom ldan 'das snod dang ldan pa'i mi zhes bgyi ba de ni bdag la phan pa dang / gzhan la phan pa'i slad du zhugs pa byang chub sems dpa' rnams kyi tshig so/ /de nas byang chub sems dpa' sems zhum pa rang gi rang bzhin la slar 'jug 'dod par gyur pa nyis brgya po de dag gis lha'i
303b4(mdo sde): bu dag gi bshad pa 'di dang / 'jam dpal gzhon nur gyur pa'i bsod nams bsam gyis mi khyab pa thos nas/ lhag pa'i bsam pas bla na med pa yang dag par rdzogs pa'i byang chub tu sems bskyed de/ yang sems bskyed pa de byang chub dang 'brel bar gyur to/ /'di skad kyi tshig kyang smras
303b5(mdo sde): so/ /bcom ldan 'das bdag cag ni srog yongs su gtong bar yang spro'i sems can yongs su gtong ba ni ma lags so/ /bcom ldan 'das bdag cag ni dpa' bar 'gro ba'i ting nge 'dzin 'di thos pa'i stobs bskyed pa'i dge ba'i rtsa bas byang chub sems dpa'i stobs bcu thob par gyur cig /
303b6(mdo sde): bcu gang zhe na/ 'di lta ste/ byang chub kyi sems lhag pa'i bsam pa'i stobs dang / sangs rgyas kyi chos la dad pa'i stobs dang / mang du thos pa mi brjed pa'i stobs dang / 'khor bas yongs su mi skyo ba'i stobs dang / sems can rnams la snying rje chen po brtan pa'i stobs dang /
303b7(mdo sde): gtong ba spel ba'i sems kyi stobs dang / tshul khrims yang dag par bslabs pa mi nyams pa'i stobs dang / bzod cing dang du len pa'i stobs dang / bdud 'dul ba'i shes rab kyi stobs dang / chos zab mo la mos pa'i stobs te/ bcom ldan 'das bdag cag gis byang
304a1(mdo sde): chub sems dpa'i stobs bcu po de dag thob par gyur cig / de nas bcom ldan 'das kyis byang chub sems dpa' blo gros brtan pa la bka' stsal pa/ blo gros brtan pa da ltar ram/ nga 'das nas kyang rung ste/ gang la la zhig gis dpa' bar 'gro ba'i ting nge
304a2(mdo sde): 'dzin 'di mnyan te thos nas mos par byed na/ de dag thams cad ni byang chub sems dpa'i stobs bcu po 'di dag dang ldan par 'gyur ro/ /yang de'i tshe na 'khor der byang chub sems dpa' sems dpa' chen po rgyal ba'i blo gros zhes bya ba 'dus par gyur te 'dug go/ /de nas byang chub sems dpa'
304a3(mdo sde): sems dpa' chen po rgyal ba'i blo gros stan las langs te bla gos phrag pa gcig tu gzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das
304a4(mdo sde): rigs kyi bu'am/ rigs kyi bu mo bsod nams 'tshal bas de bzhin gshegs pa la mchod par bgyi'o/ /shes rab 'tshal bas thos pa la brtson par bgyi'o/ /mtho ris 'tshal bas tshul khrims bsrung bar bgyi'o/ /longs spyod 'tshal bas sbyin pa spel bar bgyi'o/ /gzugs
304a5(mdo sde): 'tshal bas bzod pa bsgom par bgyi'o/ /spobs pa 'tshal bas bla ma la gus par bgyi'o/ /gzungs 'tshal bas nga rgyal ma mchis par bgyi'o/ /ye shes 'tshal bas tshul bzhin yid la bgyid pa dang ldan par bgyi'o/ /bde ba 'tshal bas sdig pa thams cad mi bgyi'o/ /
304a6(mdo sde): sems can gyi don bgyid par 'tshal bas byang chub tu sems bskyed par bgyi'o/ /sgra snyan par 'tshal bas bden pa smra bar bgyi'o/ /yon tan 'tshal bas rab tu dben pa la dga' bar bgyi'o/ /chos 'tshal bas dge ba'i bshes gnyen la bsten par bgyi'o/ /zhi gnas
304a7(mdo sde): 'tshal bas 'du 'dzi mang po ma mchis par bgyi'o/ /lhag mthong 'tshal bas chos la stong par so sor brtag pa mang bar bgyi'o/ /tshangs pa'i 'jig rten 'tshal bas tshad med pa bzhi la bsgom par bgyi'o/ /lha'i dang mi'i phun sum tshogs pa 'tshal bas dge ba bcu'i
304b1(mdo sde): las kyi lam yang dag par blangs te gnas par bgyi'o/ /mya ngan las 'da' bar 'tshal bas chos la stong par mos par bgyi'o/ /bcom ldan 'das de ltar bsod nams 'tshal ba dang / shes rab 'tshal ba dang / mtho ris 'tshal ba dang / longs spyod 'tshal ba dang / gzugs
304b2(mdo sde): 'tshal ba dang / spobs pa 'tshal ba dang / gzungs 'tshal ba dang / ye shes 'tshal ba dang / bde ba 'tshal ba dang / sems can gyi don 'tshal ba dang / sgra snyan pa 'tshal ba dang / yon tan 'tshal ba dang / chos 'tshal ba dang / zhi gnas 'tshal ba dang / lhag mthong 'tshal ba
304b3(mdo sde): dang / tshangs pa'i 'jig rten 'tshal ba dang / lha dang mi'i phun sum tshogs pa 'tshal ba dang / mya ngan las 'da' bar 'tshal ba dang / bcom ldan 'das don thams cad rtogs par 'tshal ba'i rigs kyi bu dang / rigs kyi bu mo dpa' bar 'gro ba'i ting nge 'dzin 'di nyid mnyan par bgyi/
304b4(mdo sde): blang bar bgyi/ gzung bar bgyi/ bklag par bgyi/ bshad par bgyi/ bsgom par bgyi'o/ /yang bcom ldan 'das dpa' bar 'gro ba'i ting nge 'dzin 'di la ji ltar nan tan bgyi/ bcom ldan 'das kyis bka' stsal pa/ rgyal ba'i blo gros gang gi tshe na byang chub sems dpa'
304b5(mdo sde): chos thams cad ma zhugs par mthong ba de'i tshe/ dpa' bar 'gro ba'i ting nge 'dzin 'di la zhugs pa yin no/ /rgyal ba'i blo gros gang gi tshe na byang chub sems dpa' chos thams cad thogs pa med pa dang / skad cig pa dang / ya ma brla dang / rjes su chags pa dang / khong khro ba dang
304b6(mdo sde): bral bar mthong ba de'i tshe/ dpa' bar 'gro ba'i ting nge 'dzin 'di la zhugs pa yin no/ /rgyal ba'i blo gros 'on kyang dpa' bar 'gro ba'i ting nge 'dzin 'di la ni nan tan gcig tu ma zad kyi rgyal ba'i blo gros dpa' bar 'gro ba'i ting nge 'dzin 'di la nan tan byed pa'i rgyu ni sems can thams cad kyi
304b7(mdo sde): sems dang spyod pa'i rgyu ba ji snyed pa de snyed yod do/ /dpa' bar 'gro ba'i ting nge 'dzin 'di la ni sems can thams cad kyi sems dang spyod pa 'jug pa ji snyed pa de snyed kyi nan tan 'jug pa yod do/ /dpa' bar 'gro ba'i ting nge 'dzin 'di la ni sems can thams cad kyi dbang po'i rgyu ba ji snyed
305a1(mdo sde): pa de snyed kyi nan tan 'jug pa yod do/ /sems can thams cad kyi ming dang gzugs ji snyed pa byang chub sems dpa' des de snyed kyi ming dang gzugs bstan par bya'o/ /rgyal ba'i blo gros gang de ltar ston pa de ni dpa' bar 'gro ba'i ting nge 'dzin 'di la nan tan byed pa'o/ /sangs
305a2(mdo sde): rgyas thams cad kyi ming dang gzugs dang / mtshan mthong ba ji snyed pa byang chub sems dpa' des ming dang gzugs dang / mtshan mthong ba de snyed bstan par bya ste/ rgyal ba'i blo gros gang de ltar ston pa de ni dpa' bar 'gro ba'i ting nge 'dzin 'di la nan tan byed pa'o/ /sangs rgyas thams cad
305a3(mdo sde): kyi sangs rgyas kyi zhing gi yon tan bkod pa ji snyed mthong ba byang chub sems dpa' des sangs rgyas kyi zhing gi yon tan bkod pa mthong ba de snyed bstan par bya'o/ /rgyal ba'i blo gros gang de ltar ston pa de ni dpa' bar 'gro ba'i ting nge 'dzin 'di la nan tan byed pa yin no/ /de nas bcom ldan
305a4(mdo sde): 'das la byang chub sems dpa' rgyal ba'i blo gros kyis 'di skad ces gsol to/ /bcom ldan 'das dpa' bar 'gro ba'i ting nge 'dzin 'di la nan tan bgyi ba de ni shin tu bsgrub dka' ba lags so/ /bcom ldan 'das kyis bka' stsal pa/ rgyal ba'i blo gros de'i phyir byang chub sems
305a5(mdo sde): dpa' gang dpa' bar 'gro ba'i ting nge 'dzin 'di la gnas pa ni nyung gi gang ting nge 'dzin ngan pa gzhan la spyod pa dag ni mang ngo / /rgyal ba'i blo gros kyis gsol pa/ bcom ldan 'das byang chub sems dpa' byams pa 'di ni bla na med pa yang dag par rdzogs pa'i byang chub tu skye ba gcig
305a6(mdo sde): gis thogs pa lags te/ de bzhin gshegs pa'i 'og tu bla na med pa yang dag par rdzogs pa'i byang chub mngon par rdzogs par 'tshang rgya bar 'gyur na/ bcom ldan 'das byang chub sems dpa' byams pa 'dis dpa' bar 'gro ba'i ting nge 'dzin 'di thob pa lags sam/ bcom ldan
305a7(mdo sde): 'das kyis bka' stsal pa/ rgyal ba'i blo gros byang chub sems dpa' sa bcu la gnas pa/ skye ba gcig gis thogs pa/ dbang bskur ba thob pa ji snyed pa de dag thams cad kyis dpa' bar 'gro ba'i ting nge 'dzin 'di thob bo/ /de nas bcom ldan 'das kyis byang chub sems dpa'
305b1(mdo sde): byams pa la bka' stsal pa/ byams pa khyod kyis byang chub sems dpa' rgyal ba'i blo gros la dpa' bar 'gro ba'i ting nge 'dzin gyi yul ston cig /de nas byang chub sems dpa' byams pas de'i tshe de lta bu'i rdzu 'phrul mngon par 'du bya ba bstan pa dang / byang chub sems dpa' rgyal ba'i blo
305b2(mdo sde): gros dang / thams cad dang ldan pa'i 'khor des de mthong ste/ stong gsum gyi stong chen po'i 'jig rten gyi khams 'di na 'dzam bu'i gling ji snyed pa de dag thams cad na byang chub sems dpa' byams pa snang ste/ la la na ni lha'i 'jig rten na gnas/ la la na ni mi'i 'jig rten na gnas/ la la
305b3(mdo sde): na ni rab tu byung bar gyur/ la la na ni khyim na gnas par gyur/ la la na ni kun dga' bo bzhin du de bzhin gshegs pa'i g.yog byed/ la la na ni shA ri'i bu bzhin du shes rab che/ la la na ni maud gal gyi bu chen po bzhin du rdzu 'phrul che/ la la na ni 'od srung chen po bzhin du sbyangs pa smra/ la la
305b4(mdo sde): na ni gang po bzhin du chos smra ba por gyur/ la la na ni sgra gcan zin bzhin du bslab pa 'dod par gyur/ la la na ni nye bar 'khor bzhin du 'dul ba 'dzin/ la la na ni ma 'gags pa bzhin du lha'i mig dang ldan/ la la na ni nam gru bzhin du bsam gtan par gyur/ la la na ni rab
305b5(mdo sde): 'byor bzhin du nyon mongs pa med par gnas pa'i mchog tu gyur to/ /de ltar byang chub sems dpa' sems dpa' chen po byams pa ni stong gsum gyi stong chen po'i 'jig rten gyi khams thams cad na nyan thos mchog bzhin du 'du shes te/ grong dang grong khyer la la na ni bsod snyoms spyod/
305b6(mdo sde): la la na ni chos 'chad par byed/ la la na ni nang du yang dag par 'jog par snang ste/ byang chub sems dpa' rgyal ba'i blo gros dang / thams cad dang ldan pa'i 'khor des byang chub sems dpa' byams pa dpa' bar 'gro ba'i ting nge 'dzin gyi yul la 'jug pa mthong ngo / /mthong nas
305b7(mdo sde): dga' mgu yi rangs te bcom ldan 'das la 'di skad ces gsol to/ /bcom ldan 'das 'di lta ste dper na/ gser khar ba dang / mching bu dang / lcags kyi dri ma dang bral ba rdul ma mchis pa ni gang dang gang du bdar ba de dang der gser gyi rigs bzang po mi 'dor ro/ /bcom
306a1(mdo sde): ldan 'das de bzhin du skyes bu dam pa bsam gyis mi khyab pa'i chos dang ldan pa 'di dag ni ji lta ji ltar brtags pa de lta de ltar bsam gyis mi khyab pa'i chos ston par bgyid do/ /de nas bcom ldan 'das la byang chub sems dpa' rgyal ba'i blo gros kyis 'di skad ces gsol to/ /bcom
306a2(mdo sde): ldan 'das bdag ji ltar sems pa ltar na/ gang dpa' bar 'gro ba'i ting nge 'dzin 'di'i tshar phyin pa de ni nyan thos kyi theg pa tshar phyin/ de ni rang sangs rgyas kyi theg pa tshar phyin/ de ni theg pa chen po tshar phyin pa lags pa snyam bgyid do/ /bcom ldan 'das kyis bka' stsal pa/ rigs kyi bu
306a3(mdo sde): de de bzhin te/ gang dpa' bar 'gro ba'i ting nge 'dzin 'di tshar phyin pa de ni 'byung ba'i lam thams cad tshar phyin to/ /de nas gnas brtan 'od srung chen po stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de
306a4(mdo sde): logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das kyis ji ltar bka' stsal pa'i don bdag gis 'tshal cing bdag sems pa ltar na/ 'jam dpal gzhon nur gyur pas ni sngon sangs rgyas kyi mdzad pa bgyis/ sngon byang chub kyi
306a5(mdo sde): snying po bstan/ sngon chos kyi 'khor lo bskor/ sngon yongs su mya ngan las 'das pa bstan pa snyam bgyid do/ /de skad ces gsol pa dang / bcom ldan 'das kyis 'od srung chen po la 'di skad ces bka' stsal to/ /'od srung de de bzhin no/ /ji skad smras pa bzhin te/ 'jam
306a6(mdo sde): dpal gzhon nur gyur pas ni sngon sangs rgyas kyi bya ba byas/ sngon byang chub kyi snying po bstan/ sngon chos kyi 'khor lo bskor/ sngon yongs su mya ngan las 'da' bar bstan to/ /'od srung sngon byung ba 'das pa'i dus bskal pa grangs med pa'i yang ches grangs med pa/ yangs
306a7(mdo sde): pa/ tshad med pa/ bsam gyis mi khyab pa de'i pha rol gyi yang ches pha rol tu phyin pa de'i tshe de'i dus na/ lho phyogs su sangs rgyas kyi zhing 'di nas sangs rgyas kyi zhing sum stong 'das pa na 'jig rten gyi khams mnyam pa zhes bya ba ri dang rdo med pa/ bong ba dang / gyo mo dang /
306b1(mdo sde): gseg ma med pa/ lag mthil ltar mnyam par gyur pa/ ka tsa lin di ka ltar reg na bde ba'i rtswa 'jam po skyes par gyur te/ der de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten
306b2(mdo sde): mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das klu'i rigs mchog ces bya ba 'jig rten du byung bar gyur to/ /der de bzhin gshegs pa klu'i rigs mchog de bzhugs te/ byang chub thob bo/ /yang
306b3(mdo sde): 'od srung de bzhin gshegs pa dgra bcom pa yang dag par rdzogs pa'i sangs rgyas klu'i rigs mchog des byang chub sems dpa'i theg pa la ni bye ba phrag bdun cu yongs su smin par byas/ nyan thos kyi theg pa la ni bye ba phrag brgyad cu yongs su smin par byas/ rang sangs rgyas kyi theg
306b4(mdo sde): pa la ni bye ba brgya stong phrag dgu bcu rtsa drug yongs su smin par byas nas phyis bcom ldan 'das de bzhin gshegs pa klu'i rigs mchog de'i nyan thos kyi dge 'dun dpag tu med par gyur to/ /yang 'od srung de bzhin gshegs pa klu'i rigs mchog de'i tshe'i tshad ni lo bzhi khrir gyur te/ des
306b5(mdo sde): lha dang bcas pa'i 'jig rten gyi don byas nas yongs su mya ngan las 'das te/ de'i sku gdung dag kyang rgyas par gyur to/ /de'i mchod rten ni bye ba phrag sum cu rtsa drug tu gyur te/ de dag la sems can de dag gis mchod pa byas par gyur to/ /'od srung bcom ldan 'das klu'i
306b6(mdo sde): rigs mchog de yongs su mya ngan las 'das nas dam pa'i chos ni lo 'bum du gnas par gyur to/ /'od srung yang de bzhin gshegs pa dgra bcom pa yang dag par rdzogs pa'i sangs rgyas klu'i rigs mchog des/ nga 'das pa'i 'og tu byang chub sems dpa' ye shes 'od ces bya
306b7(mdo sde): ba 'di bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ mtshan kyang de bzhin gshegs pa dgra bcom pa yang dag par rdzogs pa'i sangs rgyas ye shes 'od ces bya ba nyid du 'gyur ro zhes byang chub sems dpa' ye shes 'od ces
307a1(mdo sde): bya ba lung bstan nas yongs su mya ngan las 'das so/ /'od srung de ji snyam du sems/ de'i tshe de'i dus na 'jig rten gyi khams mnyam pa zhes bya ba der de bzhin gshegs pa klu'i rigs mchog ces bya ba byung ba de gzhan zhig yin no snyam na 'od srung khyod kyis de ltar
307a2(mdo sde): mi blta'o/ /de ci'i phyir zhe na/ 'od srung 'jam dpal gzhon nur gyur pa 'di nyid de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas klu'i rigs mchog ces bya bar gyur to/ /'od srung dpa' bar 'gro ba'i ting nge 'dzin gyi yul la ltos/ 'di ltar
307a3(mdo sde): mngal du 'jug pa dang / btsas pa dang / mngon par 'byung ba dang / dka' ba spyod pa dang / byang chub kyi snying por 'gro ba dang / bdud 'dul ba dang / byang chub mngon par rdzogs par 'tshang rgya ba dang / chos kyi 'khor lo skor ba dang / yongs su mya ngan las 'das pa chen po dang / ring
307a4(mdo sde): bsrel 'ged par yang ston la/ byang chub sems dpa'i chos nyid de yang mi 'dor/ shin tu yongs su mya ngan las 'da' bas kyang yongs su mya ngan las mi 'da'o/ /de nas gnas brtan 'od srung chen pos 'jam dpal gzhon nur gyur pa la 'di skad ces smras so/ /'jam dpal
307a5(mdo sde): gang khyod 'di lta bur bsam gyis mi khyab pa'i gnas dag ston pa ni khyod dka' ba byed pa'o/ /'jam dpal gyis smras pa/ btsun pa 'od srung de ji snyam du sems/ bya rgod kyi phung po'i ri 'di gang nas byung / 'jig rten gyi khams 'di gang nas byung / smras pa/ 'jam dpal
307a6(mdo sde): 'jig rten gyi khams thams cad ni dbu ba ltar byung ste/ sems can rnams kyi las kyi rnam par smin pa bsam gyis mi khyab pas mngon par grub bo/ /'jam dpal gyis smras pa/ btsun pa 'od srung chen po de bzhin te/ chos thams cad kyang las kyi rnam par smin pa bsam gyis
307a7(mdo sde): mi khyab pa las byung ngo / /de bas na 'dir kho bo la bya dka' ba med do/ /de ci'i phyir zhe na/ chos thams cad ni bcos ma/ rgyu la rag las pa/ bems po ste/ de dag ni bdag po med pa'i phyir ji ltar 'dod pa de bzhin du rnam par grub bo/ /gang gis tshul de rtogs pa de la ni
307b1(mdo sde): bya dka' ba ci yang med do/ /btsun pa 'od srung chen po gang dag bden pa ma mthong ba de dag ni tshul 'di la mos par shin tu bya dka' ba yin gyi/ bden pa mthong ba de dag gi chos la gnas pa'i rnam par 'phrul pa de ni de lta ma yin te/ de dag ni ngo mtshar mi che'o/ /de nas de'i tshe bcom ldan
307b2(mdo sde): 'das steng gi bar snang la shing ta la bdun tsam du 'phags nas skyil mo krung du bzhugs shing sku las kyang 'od gang gis phyogs bcu thams cad du sangs rgyas kyi zhing dpag tu med grangs med pa snang bar 'gyur ba de lta bu'i 'od btang ba dang / thams cad dang ldan pa'i 'khor des phyogs bcu
307b3(mdo sde): na sangs rgyas bcom ldan 'das dpag tu med grangs med pa dag dpa' bar 'gro ba'i ting nge 'dzin 'di 'chad par mthong ngo / /chos 'chad pa de yang chad pa med cing lhag pa med par 'di nas thos so/ /sangs rgyas bcom ldan 'das de dag thams cad kyang steng gi bar snang la shing ta la bdun
307b4(mdo sde): tsam du 'phags nas skyil mo krung bcas shing bzhugs par snang ngo / /de dag thams cad kyis kyang sku las 'od btang bar snang ngo / /sangs rgyas bcom ldan 'das de dag gi 'khor gang yin pa des kyang de bzhin gshegs pa shAkya thub pa steng gi bar snang la skyil mo krung bcas te bzhugs par
307b5(mdo sde): mthong ngo / /de nas thams cad dang ldan pa'i 'khor des de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba der/ me tog dang / phreng ba dang / spos dang / byug pa dag kyang 'thor bar snang ngo / /me tog de dag kyang song ste/ bcom ldan
307b6(mdo sde): 'das kyi dbu'i gtsug gi steng gi drang thad na me tog gi gdugs su 'dug par snang ngo / /sangs rgyas kyi zhing 'di dag kyang byang chub sems dpa' de dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po
307b7(mdo sde): dag sangs rgyas bcom ldan 'das de dag ga la ba der me tog dag 'thor ro/ /me tog de dag thams cad kyang sangs rgyas bcom ldan 'das de dag gi dbu'i gtsug gi steng gi drang thad na me tog gi gdugs su 'dug par snang ngo / /de nas bcom ldan 'das kyis rdzu 'phrul de dag bsdus
308a1(mdo sde): te/ gdan ji ltar bshams pa nyid la bzhugs nas byang chub sems dpa' blo gros brtan pa la bka' stsal pa/ blo gros brtan pa sems can rnams kyi dge ba'i rtsa ba spel ba'i phyir de bzhin gshegs pa rnams mthong ba'i cho 'phrul de bzhin gshegs pas bstan to/ /blo gros
308a2(mdo sde): brtan pa de bzhin gshegs pa mthong ba'i cho 'phrul 'dis lha dang mi brgyad stong gis bla na med pa yang dag par rdzogs pa'i byang chub tu sems bskyed do/ /yang dpa' bar 'gro ba'i ting nge 'dzin 'di'i mthar phyin pa dang / mur thug pa bstan pa bshad pa'i tshe byang chub sems dpa' blo gros brtan pas
308a3(mdo sde): dpa' bar 'gro ba'i ting nge 'dzin 'di thob par gyur to/ /byang chub sems dpa' gzhan lnga brgyas kyang dpa' bar 'gro ba'i ting nge 'dzin 'di thob ma thag tu phyogs bcur sangs rgyas thams cad kyi rnam par 'phrul pa yang mthong bar gyur to/ /chos thams cad kyi tshul la 'jug pa la yang snang ba
308a4(mdo sde): thob par gyur to/ /sa bcu pa yang thob cing sangs rgyas kyi chos thams cad la dbang bskur ba yang thob bo/ /stong gsum gyi stong chen po'i 'jig rten gyi khams 'di yang rnam pa drug tu g.yos so/ /snang ba chen pos kyang khyab par gyur to/ /steng gi bar snang la lha'i sil snyan brgya stong dag kyang
308a5(mdo sde): dkrol bar gyur to/ /me tog gi char yang bab bo/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod kyis dpa' bar 'gro ba'i ting nge 'dzin long shig /zung shig /lhogs shig /kun chub par gyis shig /gzhan dag la yang rgya cher
308a6(mdo sde): shod cig / de nas bcom ldan 'das la brgya byin ri rab lhun po rtse mo 'dzin gyis 'di skad ces gsol to/ /bcom ldan 'das ci lags/ gnas brtan kun dga' bo dran pa'i ye shes phyogs gcig pa dang ldan pa/ pha rol gyi sgra'i rjes su mchis pa la dpa' bar 'gro ba'i ting nge 'dzin
308a7(mdo sde): dkon mchog 'di gtad par mdzad dam/ bcom ldan 'das bdag gi bden pa'i tshig gi bden pa gang gis dpa' bar 'gro ba'i ting nge 'dzin 'di da ltar dang phyi ma'i tshe lnga brgya pa tha ma la rgyas par bgyid pa'i bden pa'i tshig gi bden pa des bya rgod kyi phung po'i ri'i kho ra khor yug na shing
308b1(mdo sde): gang dag mchis pa de dag thams cad bcom ldan 'das kyi byang chub kyi snying po'i shing ji lta ba de bzhin du gyur cig / de dag thams cad na byang chub sems dpa' gnas par gda' bar gyur cig /brgya byin lhun po'i rtse mo 'dzin gyis tshig de smras ma thag tu de nas de'i tshe shing de dag thams cad byang chub kyi
308b2(mdo sde): snying po'i shing 'dra bar gyur to/ /byang chub kyi snying po'i shing de dag thams cad kyi drung na byang chub sems dpa' rnams gnas par yang snang ngo / /byang chub kyi snying po'i shing de dag las brgya byin lhun po'i rtse mo 'dzin khyod kyis ji skad smras pa de bzhin te/ da ltar dang phyi ma'i tshe la khyod dpa' bar
308b3(mdo sde): 'gro ba'i ting nge 'dzin dkon mchog 'di rgyas par byed par 'gyur ro zhes sgra byung ngo / /de nas lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po rnams kyis mgrin gcig tu tshig smras pa/ gal te de bzhin gshegs
308b4(mdo sde): pa'i sku tshe bskal par gnas par gyur la/ nyan thos kyi theg pa las brtsams te chos bshad nas chos bshad pa re re zhing yang de bzhin gshegs pas chos kyi 'khor lo bskor bas sems can ji snyed btul ba de snyed kyi sems can dul bar gyur pa bas/ gang yang dpa' bar 'gro ba'i ting
308b5(mdo sde): nge 'dzin 'di bshad pa'i tshe sems can rnams kyi don bgyis pa ni de bas 'di ches mchog lags so/ /de ci'i slad du zhe na/ bcom ldan 'das sems can de dag thams cad ni nyan thos kyi theg par btul ba lags te/ byang chub sems dpa'i 'dul ba'i brgya'i char yang nye bar mi
308b6(mdo sde): mchi ba nas/ rgyu'i bar du yang nye bar mi mchi ste/ gang du byang chub sems dpa' dag nges par byung ba dang / nges par 'byung ba dang / nges par 'byung bar 'gyur ba dpa' bar 'gro ba'i ting nge 'dzin de ni de tsam du tshad ma mchis so/ /bcom ldan 'das de lta bas na byang chub sems
308b7(mdo sde): dpa' nges par 'byung ba'i lam thams cad kyis nges par 'byung bar 'tshal bas dpa' bar 'gro ba'i ting nge 'dzin 'di la brtson par bgyi'o/ /de nas bcom ldan 'das la byang chub sems dpa' blo gros brtan pas 'di skad ces gsol to/ /bcom ldan 'das de bzhin gshegs
309a1(mdo sde): pa'i sku tshe'i tshad ji tsam lags/ ji srid na de bzhin gshegs pa shin tu yongs su mya ngan las 'da' bas yongs su mya ngan las 'da' bar 'gyur/ bcom ldan 'das kyis bka' stsal pa/ blo gros brtan pa shar phyogs su sangs rgyas kyi zhing 'di nas/ sangs rgyas
309a2(mdo sde): kyi zhing sum khri nyis stong 'das pa na 'jig rten gyi khams rnam par spud pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas rnam par snang mdzad 'od zer gyis brgyan pa rnam par 'phrul pa'i rgyal po zhes bya ba da ltar bzhugs zhing 'tsho la gzhes shing
309a3(mdo sde): chos kyang ston te/ blo gros brtan pa bcom ldan 'das de bzhin gshegs pa rnam par snang mdzad 'od zer gyis brgyan pa rnam par 'phrul pa'i rgyal po de'i tshe'i tshad ji tsam pa nga'i tshe'i tshad kyang de tsam mo/ /blo gros brtan pas gsol pa/ bcom ldan 'das de bzhin gshegs pa rnam par
309a4(mdo sde): snang mdzad 'od zer gyis brgyan pa rnam par 'phrul pa'i rgyal po de'i sku tshe'i tshad ji tsam lags/ bcom ldan 'das kyis bka' stsal pa/ blo gros brtan pa khyod song la de bzhin gshegs pa rnam par snang mdzad 'od zer gyis brgyan pa rnam par 'phrul pa'i rgyal po de nyid la zhus shig
309a5(mdo sde): dang / de nyid khyod la lan 'debs par 'gyur ro/ /de nas byang chub sems dpa' blo gros brtan pa sangs rgyas kyi mthu dang / ting nge 'dzin gyi mthu dang / bdag gi dge ba'i rtsa ba'i stobs bskyed pas skad cig thang cig yud tsam de nyid la 'jig rten gyi khams rnam par spud pa zhes bya bar
309a6(mdo sde): song ste/ bcom ldan 'das de bzhin gshegs pa rnam par snang mdzad 'od zer gyis brgyan pa rnam par 'phrul pa'i rgyal po'i zhabs la mgo bos phyag 'tshal nas bcom ldan 'das la lan gsum bskor te/ phyogs gcig tu 'dug nas/ bcom ldan 'das de la 'di skad
309a7(mdo sde): ces gsol to/ /bcom ldan 'das kyi sku tshe'i tshad ji tsam lags/ ji srid na shin tu yongs su mya ngan las 'da' bas yongs su mya ngan las 'da' bar 'gyur/ bcom ldan 'das des bka' stsal pa/ blo gros brtan pa bcom ldan 'das shAkya thub pa'i sku tshe'i tshad ji tsam pa bzhin
309b1(mdo sde): te/ blo gros brtan pa tshe'i tshad ni bskal pa grangs med pa bdun brgya'o/ /nga'i tshe'i tshad ji tsam pa bcom ldan 'das shAkya thub pa'i sku tshe'i tshad kyang de tsam mo/ /de nas byang chub sems dpa' blo gros brtan pa ngo mtshar du gyur nas/ yang bcom ldan 'das de bzhin gshegs pa rnam par snang mdzad
309b2(mdo sde): 'od zer gyis brgyan pa rnam par 'phrul pa'i rgyal po'i zhabs la mgo bos phyag 'tshal nas lan gsum bskor te/ skad cig thang cig yud tsam de nyid la mi mjed kyi 'jig rten gyi khams su 'ongs nas bcom ldan 'das la 'di skad ces gsol to/ /bcom ldan 'das bcom ldan 'das de
309b3(mdo sde): bzhin gshegs pa rnam par snang mdzad 'od zer gyis brgyan pa rnam par 'phrul pa'i rgyal po de'i sku tshe'i tshad ni bskal pa grangs ma mchis pa bdun brgya lags te/ nga'i tshe'i tshad ji tsam pa bcom ldan 'das shAkya thub pa'i sku tshe'i tshad kyang de tsam mo zhes bka' stsal to/ /de nas sangs
309b4(mdo sde): rgyas kyi mthus tshe dang ldan pa kun dga' bo stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan
309b5(mdo sde): 'das ji ltar bcom ldan 'das kyis bshad pa'i don bdag gis 'tshal ba dang / bdag ji ltar sems pa ltar na/ bcom ldan 'das nyid 'jig rten gyi khams rnam par spud pa de'i de bzhin gshegs pa rnam par snang mdzad 'od zer gyis brgyan pa rnam par 'phrul pa'i rgyal po zhes
309b6(mdo sde): bgyi ba de lags te/ mtshan de nyid kyis sems can rnams la sman pa dang / bde ba'i slad du chos 'chad do snyam bgyid do/ /de nas bcom ldan 'das kyis tshe dang ldan pa kun dga' bo la legs so zhes bya ba byin nas/ legs so legs so/ /kun dga' bo khyod sangs rgyas kyi
309b7(mdo sde): mthus rab tu shes so/ /nga nyid de yin te/ 'jig rten gyi khams rnam par spud pa zhes bya ba de na sems can rnams la phan pa dang / bde ba'i phyir ming de nyid kyis chos 'chad do/ /kun dga' bo de yang dpa' bar 'gro ba'i ting nge 'dzin gyi rnam par 'phrul pa yin no/ /de nas bcom
310a1(mdo sde): ldan 'das kyis byang chub sems dpa' blo gros brtan pa la bka' stsal pa/ blo gros brtan pa de ltar na nga'i tshe'i tshad ni bskal pa grangs med pa bdun brgya ste/ de'i 'og tu shin tu yongs su mya ngan las 'da' bas yongs su mya ngan las 'das so/ /thams cad dang ldan
310a2(mdo sde): pa'i 'khor des sangs rgyas kyi sku tshe'i tshad 'di thos nas mgrin gcig tu tshig 'di skad ces ngo mtshar to/ /sangs rgyas bcom ldan 'das che ba'i bdag nyid rnams kyi bzhugs pa dang / sangs rgyas kyi rnam par 'phrul pa'i cho 'phrul dang yon tan gyi khyad par bsam gyis mi khyab pa thugs su
310a3(mdo sde): chud pa dang / spyod pa'i khyu mchog tu gyur pa thams cad ngo mtshar te/ de ltar bcom ldan 'das shAkya thub pa'i sku tshe'i tshad ni bskal pa grangs med pa bdun brgya lags na/ mi mjed kyi 'jig rten gyi khams 'dir ni sku tshe'i tshad thung bar gda'o/ /sems can thams cad kyis tshe'i tshad
310a4(mdo sde): 'di dang dpa' bar 'gro ba'i ting nge 'dzin 'di thob par shog shig / ces smras so/ /de nas bcom ldan 'das kyis yang byang chub sems dpa' blo gros brtan pa la bka' stsal pa/ blo gros brtan pa dpa' bar 'gro ba'i ting nge 'dzin bshad pa 'di grong ngam/ grong khyer ram/ yul
310a5(mdo sde): lam/ ljongs sam/ gtsug lag khang ngam/ dgon pa yang rung ste/ gang du spyod par 'gyur ba der bdud dam bdud kyi ris kyi lha glags lta zhing klan ka tshol ba dag gis glags rnyed par mi 'gyur ro/ /blo gros brtan pa chos smra ba de yang dpa' bar 'gro ba'i ting nge 'dzin 'di
310a6(mdo sde): yi ger 'dri'am/ klog gam/ lung nod dam/ kha ton byed dam/ 'chang na/ mi'am mi ma yin pa las 'jigs par mi 'gyur bar re bar bya ba'i steng du/ de yon tan gyi bye brag bsam gyis mi khyab pa nyi shu thob par re bar bya'o/ /nyi shu gang zhe na/ 'di lta ste/ bsod
310a7(mdo sde): nams bsam gyis mi khyab pa dang / shes rab bsam gyis mi khyab pa dang / thabs bsam gyis mi khyab pa dang / spobs pa bsam gyis mi khyab pa dang / chos snang ba bsam gyis mi khyab pa dang / gzungs kyi sgo la 'jug pa bsam gyis mi khyab pa dang / chos kyi
310b1(mdo sde): sgor 'jug pa bsam gyis mi khyab pa dang / dran pa dang / blo gros dang / rtogs pa'i snod bsam gyis mi khyab pa dang / mngon par shes pa bsgrub pa bsam gyis mi khyab pa dang / sems can thams cad kyi skad la 'jug pa bsam gyis mi khyab pa dang / sems can gyi spyod pa dang /
310b2(mdo sde): bsam pa la 'jug pa bsam gyis mi khyab pa dang / sangs rgyas mthong ba bsam gyis mi khyab pa dang / chos thos pa bsam gyis mi khyab pa dang / sems can yongs su smin par byed pa bsam gyis mi khyab pa dang / ting nge 'dzin gyi rnam par 'phrul pa bsam gyis mi khyab pa dang / zhing gi
310b3(mdo sde): yon tan bkod pa'i yon tan bsgrub pa bsam gyis mi khyab pa dang / gzugs dang / mtshan mdzes pa bsam gyis mi khyab pa dang / bsngags pa dang / yon tan dang / snyan pa dang / brjod pa bsam gyis mi khyab pa dang / pha rol tu phyin pa sbyangs pa bsam gyis mi khyab pa dang /
310b4(mdo sde): chos rtogs pa bsam gyis mi khyab pa ste/ blo gros brtan pa chos smra ba dpa' bar 'gro ba'i ting nge 'dzin 'di la brtson pa yi ger 'dri'am/ klog gam/ lung nod dam/ kha ton byed dam/ ston na yon tan gyi bye brag bsam gyis mi khyab pa nyi shu po de dag yongs su 'dzin to/ /blo gros
310b5(mdo sde): brtan pa de lta bas na rigs kyi bu'am/ rigs kyi bu mo tshe 'di'am tshe rabs gzhan la yon tan yongs su 'dzin par 'dod pas dpa' bar 'gro ba'i ting nge 'dzin 'di yi ger 'dri ba dang / bklag pa dang / lung nod pa dang / kha ton bya ba dang / bshad pa la brtson par bya'o/ /blo gros
310b6(mdo sde): brtan pa yang rigs kyi bu'am/ rigs kyi bu mo byang chub 'dod pas bskal pa brgya phrag stong du pha rol tu phyin pa drug spyod pa bas/ gang gis dpa' bar 'gro ba'i ting nge 'dzin 'di thos ma thag tu sems ma zhum la mi skrag mi dngang / dngang bar mi 'gyur zhing mos par byed na/ de ni ches
310b7(mdo sde): myur du bla na med pa yang dag par rdzogs pa'i byang chub tu nges par 'byung bar 'gyur na gang gis thos nas lung 'bog pa'am gzhan la 'chad par 'gyur ba lta ci smos/ de bzhin gshegs pa'i bsam gyis mi khyab pa thos nas mi 'jigs par 'dod pas dpa' bar 'gro ba'i ting nge 'dzin
311a1(mdo sde): dkon mchog 'di mnyan par bya'o/ /ma thos pa'i chos rnams thos nas mi spong bar 'dod pa dang / ldem po ngag rtogs par 'dod pa dang / ye shes mngon sum du gyur pa rtogs par 'dod pas dpa' bar 'gro ba'i ting nge 'dzin 'di la mos par bya'o/ /dpa' bar 'gro ba'i
311a2(mdo sde): ting nge 'dzin 'di bshad pa'i tshe sems can grangs med tshad med pa bla na med pa yang dag par rdzogs pa'i byang chub la yang dag par zhugs so/ /gang byang chub sems dpa'i sa la gnas pa ni de bas kyang shin tu tshad med do/ /gang dag bzod pa thob par gyur pa ni de bas kyang shin tu tshad med do/ /
311a3(mdo sde): skye ba gcig gis thogs pa yang tshad med par gyur to/ /byang chub sems dpa' khri brgyad stong gis ni dpa' bar 'gro ba'i ting nge 'dzin 'di thob bo/ /srog chags brgyad khri drug stong gis ni bla na med pa yang dag par rdzogs pa'i byang chub tu sems bskyed do/ /dge slong dang / dge slong ma nyi
311a4(mdo sde): khri brgyad stong ni len pa med par zag pa las sems rnam par grol lo/ /dge bsnyen dang / dge bsnyen ma brgyad khri drug stong ni chos la chos kyi mig rdul med cing dri ma dang bral ba rnam par dag go /lha khrag khrig phrag sum cu rtsa drug gis ni chos mngon par rtogs par gyur to/ /de
311a5(mdo sde): nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das la don las skyes pa'i tshig ji lta bu dag gis ma 'ongs pa'i byang chub sems dpa' rnams kyis byang chub sems dpa' sems dpa' chen po 'das pa rnams kyi bslab pa slob cing
311a6(mdo sde): lobs nas spobs pa rgyun mi 'chad pa 'thob par 'gyur ba de lta bu'i don las skyes pa'i tshig bdag la bshad du gsol/ don las skyes pa'i tshig ji lta bus gzungs thob par 'gyur ba'i don las skyes pa'i tshig de dag bcom ldan 'das kyis bshad du gsol/ de ni skye bo mang po
311a7(mdo sde): la sman pa dang / skye bo mang po la bde ba dang / 'jig rten la snying brtse ba dang / skye bo phal po che dang / lha dang mi rnams kyi don dang / sman pa dang / bde ba dang / gang ma 'ongs pa'i byang chub sems dpa' sems dpa' chen po dag phyi ma'i tshe phyi ma'i dus la/ de bzhin gshegs
311b1(mdo sde): pas bskal pa bye ba du mar yang dag par bsgrubs pa'i bla na med pa yang dag par rdzogs pa'i byang chub 'dzin par 'gyur ba dang / dam pa'i chos nub nas slar yang de dag chos kyi sgron ma 'bar bar bgyid pa dang / dam pa'i chos yongs su 'dzin pa'i slad du 'jug par 'gyur ba dang / chos
311b2(mdo sde): thams cad kyi yang dag pa'i mtha' dang / de bzhin nyid mthong ba dang / lhag pa'i nga rgyal can rnams tshar gcad par 'gyur ba dang / mu stegs can gzhan spyod pa can dang / kun tu rgyu dag tshar gcod cing 'joms par 'gyur ba dang / 'di lta ste/ chos thams cad mi dmigs pa'i
311b3(mdo sde): 'khor lo dang / ma g.yos pa'i 'khor lo dang / mi gnas pa'i 'khor lo dang / ma 'dres pa'i 'khor lo dang / ma brnyas pa'i 'khor lo dang / stong pa nyid kyi 'khor lo dang / mtshan ma med pa'i 'khor lo dang / smon pa med pa'i 'khor lo dang / mtshan nyid med pa'i 'khor lo
311b4(mdo sde): dang / chos thams cad kyi 'khor lo dang / tshig dang yi ge'i don yang dag par bstan pa'i 'khor lo dang / mngon par 'du mi byed pa'i 'khor lo dang / brjod du med pa'i 'khor lo dang / phye ste brtags pa ma yin pa'i 'khor lo dang / chos thams cad mnyam pa nyid kyi 'khor lo dang /
311b5(mdo sde): don mnyam par bstan pa'i 'khor lo dang / chos rnams smos pa'i 'khor lo dang / sgrib pa med pa'i 'khor lo dang / chos thams cad la mi chags pa'i 'khor lo dag gi chos kyi 'khor lo bskor ba'i rjes su skor bar 'gyur la/ 'khor lo de bskor ma thag tu lha dang mir bcas pa'i
311b6(mdo sde): 'jig rten 'jigs shing dngangs par 'gyur ba dang / bcom ldan 'das gang mngon pa'i nga rgyal can thams cad dang / mu stegs can gzhan spyod pa can dang / kun tu rgyu phas kyi rgol ba thams cad kyis ma lags pa'i don las skyes pa'i tshig rgya cher bshad du gsol/ de ni lha dang
311b7(mdo sde): mi dang / lha ma yin du bcas pa'i 'jig rten gyi snang bar 'gyur ro/ /de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal khyod de bzhin gshegs pa la don de zhu bar sems pa legs so legs so/ /
312a1(mdo sde): khyod ni skye bo mang po la phan pa dang / skye bo mang po la bde ba dang / 'jig rten la snying brtse ba dang / skye bo phal po che dang / lha dang mi rnams kyi don dang / phan pa dang / bde ba dang / da ltar dang ma 'ongs pa'i byang chub sems dpa' rnams kyi don gyi phyir zhugs pa
312a2(mdo sde): yin no/ /'jam dpal khyod gsol ba 'debs pa'i tshig 'di ni de bzhin gshegs pa'i mthus skyes so/ /'jam dpal de'i phyir legs par rab tu nyon la yid la zung shig dang bshad do/ /bcom ldan 'das legs so zhes gsol te/ 'jam dpal gzhon nur gyur pa bcom ldan 'das
312a3(mdo sde): kyi ltar mnyan pa dang / bcom ldan 'das kyis 'di skad ces bka' stsal to/ /'jam dpal chos thams cad ni rgyu ba med pa'i phyir mi gnas pa'o/ /'jam dpal chos thams cad ni 'dod chags dang / zhe sdang dang / gti mug med pa'i phyir yongs su 'dzin pa med pa'o/ /'jam dpal
312a4(mdo sde): chos thams cad ni rnam par rtog pa med pa'i phyir mi dmigs pa'o/ /'jam dpal chos thams cad ni mi 'khrugs pa'i phyir kun nas slong ba med pa'o/ /'jam dpal chos thams cad ni 'bral ba med pa'i phyir ma 'khrugs pa'o/ /'jam dpal chos thams cad ni dngos po med pa'i phyir
312a5(mdo sde): dbyer med pa'o/ /'jam dpal chos thams cad ni 'di lta ste/ mtshan nyid med pa'i phyir 'du shes med pa'o/ /'jam dpal chos thams cad ni med pa'i phyir mtshan nyid med pa'o/ /'jam dpal chos thams cad ni 'di lta ste/ 'du byed mi dmigs pa'i phyir ya ma brla'o/ /'jam
312a6(mdo sde): dpal chos thams cad ni 'di lta ste/ sems can mi dmigs pa'i phyir mngon par 'dus ma byas pa'o/ /'jam dpal chos thams cad ni byed pa po mi dmigs pa'i phyir 'dus ma byas pa'o/ /'jam dpal chos thams cad ni mig mi dmigs pa'i phyir mthong ba po med pa'o/ /'jam
312a7(mdo sde): dpal chos thams cad ni sems mi dmigs pa'i phyir rnam par shes pa dang bral ba'o/ /'jam dpal chos thams cad ni tshad med pa'i phyir mtha' yas pa'i mu'o/ /'jam dpal chos thams cad ni 'di lta ste/ sems can tshad med pa'i phyir tshad med pa'o/ /'jam dpal chos
312b1(mdo sde): thams cad ni 'di lta ste/ gnyen po mi dmigs pa'i phyir sgrib pa med pa'o/ /'jam dpal chos thams cad ni 'di lta ste/ mnyam pa nyid kyi phyir gnyen po med pa'o/ /'jam dpal chos thams cad ni 'di lta ste/ sna tshogs mi dmigs pa'i phyir mnyam pa'o/ /'jam dpal chos
312b2(mdo sde): thams cad ni 'di lta ste/ tha ma dang mchog dang mtshungs pa mi dmigs pa'i phyir sna tshogs med pa'o/ /'jam dpal chos thams cad ni 'di lta ste/ mi 'ong ba'i phyir mi 'pho ba'o/ /'jam dpal chos thams cad ni 'di lta ste/ 'byung ba med pa'i phyir ma 'ongs pa'o/ /'jam dpal
312b3(mdo sde): chos thams cad ni 'di lta ste/ dus gsum mnyam pa'i phyir ltos pa med pa'o/ /'jam dpal chos thams cad ni 'di lta ste/ 'das pa dang / ma 'ongs pa dang / da ltar byung ba mi dmigs pa'i phyir dus gsum las 'das pa'o/ /'jam dpal chos thams cad ni 'di lta ste/
312b4(mdo sde): dbye ba mi dmigs pa'i phyir rdo rje lta bu'o/ /'jam dpal chos thams cad ni 'di lta ste/ rnam par 'jig pa med pa'i phyir g.yo ba med pa'o/ /'jam dpal chos thams cad ni 'di lta ste/ yang dag pa'i mtha' rnam par mi rig pa'i phyir ma zhig pa'o/ /'jam dpal chos thams
312b5(mdo sde): cad ni 'di lta ste/ mi dmigs pa'i phyir mya ngan las 'das pa dang mnyam pa yin te/ 'jam dpal ma chags pa'i tshig de dag ni mtshan ma med pa'i tshig go/ /ma spros pa'i tshig go/ /rnyog pa med pa'i tshig go/ /ma nor ba'i tshig go/ /ma g.yos pa'i tshig go/ /mi 'phrogs pa'i tshig
312b6(mdo sde): go/ /phas kyi rgol ba thams cad kyis zil gyis mi non pa'o/ /nga rgyal can thams cad kyis zil gyis ma non pa'o/ /'di ni mu stegs can dang / phas kyi rgol ba rnams kyis ma yin no/ /dmigs par lta ba dang / gang zag tu lta ba dang / sems can du lta ba dang / mtshan
312b7(mdo sde): mar lta ba rnams kyis ma yin no/ /sems can 'du byed spyod pa thams cad kyis ma yin no/ /'jam dpal de dag ni don las skyes pa'i tshig rnams yin te/ byang chub sems dpa' sems dpa' chen po dag ni des shes rab kyi stobs bskyed pa thob cing / chos thams cad kyang
313a1(mdo sde): rtogs par khong du chud pa yin no/ /'jam dpal byang chub sems dpa' sems dpa' chen po de ltar gnas pa/ de ltar zhugs pa dag la ni sangs rgyas bcom ldan 'das rnams spobs pa nye bar sgrub bo/ /'jam dpal 'di
313a2(mdo sde): lta ste/ dper na kyi rgyal po seng ge ral pa can rigs btsun pa ni wa dang rkang pa bzhi pa 'ongs pa thams cad la ni mi 'jigs mi dngang skrag par mi 'gyur te/ tha na de spu zing zhes byed pa tsam du yang mi 'gyur ro/ /'jam dpal de bzhin du byang
313a3(mdo sde): chub sems dpa' sems dpa' chen po mi dmigs pa 'di lta bu dag la bslabs par gyur pa ni phas kyi rgol ba dang kun tu rgyu dmigs par lta ba can thams cad nas/ mngon par 'du byed pa can dag gi bar la mi 'jigs mi dngang skrag par mi 'gyur ro/ /
313a4(mdo sde): de ci'i phyir zhe na/ de ltar seng ge'i sgra chen po sgrogs pa'i phyir ro/ /'jam dpal de ltar byang chub sems dpa' rnams kyang chos thams cad la mi gnas pa'i phyir yon tan gyi bye brag de 'dra bar 'gyur na/ bla na med pa yang dag par rdzogs pa'i byang chub mngon
313a5(mdo sde): par rdzogs par sangs rgyas pa rnams lta ci smos/ /bcom ldan 'das kyis de skad ces bka' stsal te/ bde bar gshegs pas de skad gsungs nas/ ston pas gzhan yang 'di skad gsungs so/ /chos rnams thams cad mi gnas te/ /rang
313a6(mdo sde): bzhin gyis ni dben pa'i phyir/ /de dag gi ni gnas med de/ /de phyir gnas pa med ces bya/ /chos rnams rang bzhin 'od gsal bas/ /de dag dngos po yod ma yin/ /gang na dngos po med gyur pa/ /de ni chos kyi rnam dag yin/ /
313a7(mdo sde): dngos po yod pa ma yin pas/ /de na chags pa med pa yin/ /gang na chags pa med gyur pa/ /de yi phyir ni gzungs zhes bya/ /chos rnams thams cad de 'dra ste/ /de na tshig ni yod ma yin/ /chos rnams mang po'i rgya mtsho ni/ /de ni
313b1(mdo sde): gzungs zhes gsungs pa yin/ /gang na dngos po med gyur pa/ /de na de yang mi rtogs te/ /gang na bdag tu mi rtogs pa/ /gzungs nyid yin par shes par gyis/ /chos kun nye bar zhi ba ste/ /rang bzhin gyis ni mtshan nyid med/ /gang zhig ye shes
313b2(mdo sde): der 'jug pa/ /de yang gzungs ni myur du 'thob/ /chos rnams thams cad g.yo ba med/ /de na 'jig rten med pa ste/ /gang na 'jig rten yod min pa/ /de ni gzungs zhes bya ba yin/ /chos kun grub pa med pa ste/ /gang na dngos po med pa dang / /
313b3(mdo sde): gang na ci yang grub med pa/ /de ni gzungs zhes bya ba yin/ /chos rnams thams cad gzung du med/ /de la thog ma yod ma yin/ /gang la thog ma med gyur pa/ /de phyir gzungs su shes par gyis/ /chos rnams thams cad ma skyes te/ /rtogs pa
313b4(mdo sde): las ni kun tu byung / /gang na rtog pa med gyur pa/ /de phyir gzungs su shes par gyis/ /chos rnams thams cad med par gnas/ /mi rtog par ni bstan pa ste/ /'di la bstan pa cung zad med/ /des na bstan ces bya ba yin/ /chos rnams
313b5(mdo sde): thams cad ma 'dres te/ /'di la ngo bo nyid kyang med/ /gang na chos su dmigs med pa/ /de ni de na tha dad med/ /chos rnams thams cad ma chags te/ /de ni nam mkha' mtshungs shing 'dra/ /chos kyi rang bzhin de yin te/ /gzungs zhes pa yang de yin
313b6(mdo sde): no/ /chos rnams thams cad mtshan nyid gcig /'di na gcig kyang med pa ste/ /'di na rang bzhin tha dad med/ /de bas de dag mtshan nyid gcig /chos rnams thams cad mtshan nyid med/ /de na dngos po med pa ste/ /gang na dngos po med gyur pa/ /de
313b7(mdo sde): phyir gzungs zhes bya ba yin/ /chos rnams thams cad dben pas na/ /de na ngo bo nyid med de/ /gang na dngos po mi dmigs pa/ /de ni gzungs su shes par gyis/ /chos rnams thams cad mi gnas te/ /ldang ba byed pa'ang med pa yin/ /gang na
314a1(mdo sde): ldang ba med gyur pa/ /de ni mya ngan 'das zhes bya/ /chos kun mngon par 'dus ma byas/ /sems can dag kyang de na med/ /sems can rang bzhin gang yin pa/ /de ni gzungs zhes bya ba yin/ /chos rnams thams cad ma byas te/ /byed pa po yang de na med/ /gang dag las
314a2(mdo sde): kyi bya ba med/ /de ni gzungs zhes bya ba yin/ /mig ni yod pa ma yin pas/ /chos rnams thams cad mthong ba med/ /gang na mig ni mi dmigs pa/ /de na med ces bya ba yin/ /sems ni yod pa ma yin pas/ /chos rnams rnam par shes dang bral/ /sems dang shes pa med pas
314a3(mdo sde): na/ /rnam par shes pa med pa yin/ /gang na shes dang de bzhin du/ /mi shes pa yang med pa dang / /gang na sems ni yod ma yin/ /de tsam gyis ni ye shes so/ /ji tsam du ni rnam rtog pa/ /ye shes dang ni mi shes 'gyur/ /rtog dang sgrib pa med gyur na/ /de la ye shes zhes kyang
314a4(mdo sde): bya/ /chos rnams thams cad dngos po med/ /ming tsam du yang bshad pa ste/ /ye shes dang ni mi shes pa/ /de yang de bzhin shes par gyis/ /chos rnams thams cad med pa ste/ /'di na ci yang yod ma yin/ /gang na chos rnams yod min pa/ /de ni chos kyi mchog yin no/ /
314a5(mdo sde): chos rnams thams cad rang bzhin gyis/ /tshad med par ni bstan pa ste/ /sems can rang bzhin gang yin pa/ /de ni gzungs zhes bya ba yin/ /chos rnams thams cad gsog yin te/ /de la snying po yod ma yin/ /gang na snying po yod min pa/ /de ni gzungs kyi mtshan nyid yin/ /chos
314a6(mdo sde): rnams thams cad gnyen po med/ /de ltar mtshan nyid gcig pa ste/ /mtshan nyid med pa'i chos rnams kyi/ /gnyen po yod pa ma yin no/ /chos kun bye brag med pa ste/ /dam pa dang ni tha ma med/ /'di la 'dra ba gang yang med/ /de yi phyir ni gzungs zhes bya/ /mtshungs shing mnyam par
314a7(mdo sde): zhugs pas na/ /chos kun la ni sna tshogs med/ /gang na sna tshogs yod min pa/ /de ni gzungs zhes bya ba yin/ /chos rnams thams cad med pas na/ /'dir ni 'ong ba yod ma yin/ /'dir ni gzhan yang 'pho ba med/ /der ni chos kyi chos nyid yin/ /chos rnams thams cad ma 'ongs
314b1(mdo sde): pas/ /'dir ni 'du bar 'gyur ba med/ /gang na 'du ba yod min pa/ /de ni gzungs zhes bya ba yin/ /chos kun bsam gyis mi khyab ste/ /de ni yod dang med pa med/ /de ni 'dzin pa yod ma yin/ /de ni gzungs kyi mtshan nyid do/ /rang bzhin gyis ni bdag
314b2(mdo sde): med pas/ /chos rnams thams cad ltos pa med/ /gang yang bdag ni med bshad pa/ /de phyir dngos med shes par gyis/ /khams gsum las ni 'das gyur par/ /gzungs la rab tu shes par gyis/ /chos rnams thob pa med pas na/ /de ni gzungs zhes
314b3(mdo sde): brjod pa yin/ /chos rnams thams cad rdo rje bzhin/ /de dag la ni tha dad med/ /de ltar dngos po stong pa ste/ /de yi phyir ni dngos po med/ /chos kun g.yo ba med pa ste/ /de dag la ni bshig pa med/ /de dag la ni skye ba med/ /de yi phyir ni bshig pa med/ /chos rnams
314b4(mdo sde): thams cad 'jig med na/ /yang dag rjes su mthong ba ste/ /gang dag gi ni byang chub mchog /de ni cung zad rtogs pa med/ /phra rab chos kyang ma dmigs pas/ /sangs rgyas kyi ni byang chub bshad/ /chos rnams thams cad gzung du med/ /de ni byang chub mtshan
314b5(mdo sde): nyid do/ /gzugs nyid rang bzhin med pa'i phyir/ /gzungs la gzugs ni med par bshad/ /gzhan du gzugs ni ma gtogs par/ /gzungs su dmigs par mi 'gyur ro/ /gzugs la ngo bo nyid med kyang / /ngo bo nyid ces bya ba yin/ /de bzhin ngo bo nyid shes na/ /
314b6(mdo sde): gzungs ni nye bar 'byung ba yin/ /gzungs 'di bri bar bya ba ni/ /ming tsam la yang gnas pa ste/ /gzungs zhes nges par brjod pa yi/ /chos de yod pa ma yin no/ /mig la gzungs su shes par gyis/ /de ni 'khor los bstan pa ste/ /chos rnams kyi ni ma
314b7(mdo sde): chags pa/ /de la gzungs zhes bshad pa yin/ de bzhin du sbyar te/ yid ni gzungs su shes par gyis/ /de ni 'khor los bstan pa ste/ /chos rnams kyi ni ma chags pa/ /gzungs so zhes ni bshad pa yin/ /'dir ni bshad pa mtha' yas pa/ /chos
315a1(mdo sde): rnams de ltar shes gyur na/ /ji tsam cung zad dmigs med pa/ /thams cad du ni gzungs zhes bshad/ /dmigs pa mang po mi mthong bar/ /mi gnas par ni 'chad byed de/ /chos rnams thams cad dngos po med/ /mtshan ma med cing
315a2(mdo sde): mtshan nyid med/ /gzungs 'dod gang zhig 'gro byed pa/ /chos rnams de ltar shes gyur cing / /chags pa med par rab 'chad na/ /gzungs ni bzhag par gyur pa yin/ /'jam dpal sngon byung ba 'das pa'i dus na/ de bzhin gshegs pa
315a3(mdo sde): dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang / mi rnams kyi ston pa/ sangs rgyas bcom ldan
315a4(mdo sde): 'das chos ta la la'i sgron ma zhes bya ba zhig byung bar gyur to/ /de'i sangs rgyas kyi zhing ni rdul dang bral ba zhes bya bar gyur te/ mnyam pa/ nyams dga' ba/ mdzes pa/ blta na sdug pa/ dag pa/ 'byor pa/ rgyas pa/ mi dang skye bo mang
315a5(mdo sde): pos gang bar gyur to/ /'jam dpal 'jig rten gyi khams de ni bai dUr+ya las grub cing gser skud mig ris su bres te/ mig ris thams cad na yang rin po che'i shing ljon pa me tog dang 'bras bur ldan par gyur to/ /sa chen po de
315a6(mdo sde): yang ka tsa lin di ka ltar reg na bde bar gyur to/ /'jam dpal sangs rgyas kyi zhing de na dud 'gro dang / dang / lha ma yin thams cad med par gyur to/ /'jam dpal sangs rgyas kyi zhing de na sems can gang dag skyes pa de dag kyang dge ba
315a7(mdo sde): bcu'i las kyi lam dang ldan par gyur to/ /sangs rgyas kyi zhing de yang shin tu yongs su dag par gyur te/ rnam pa thams cad phun sum tshogs shing rnam pa thams cad yongs su rdzogs so/ /grong khyer de ni 'byung ba med ces bya bar gyur to/ /'jam dpal
315b1(mdo sde): de'i tshe na mi rnams kyi tshe'i tshad ni lo 'bum tshang bar gyur te/ ma tshang bar 'ga' yang 'chi ba'i dus byed pa med do/ /'jam dpal grong khyer 'byung ba med ces bya ba der rgyal po rnam par rgyal ba zhes bya ba zhig byung ste/ 'jam dpal rgyal po rnam par rgyal ba zhes
315b2(mdo sde): bya ba de la bu stong yod par gyur to/ /yang 'jam dpal rgyal po rnam par rgyal ba zhes bya ba bu stong dang lhan cig tu bcom ldan 'das de bzhin gshegs pa chos ta la la'i sgron ma nyan thos kyi dge 'dun dang bcas pa la na bza' dang / bshos dang / mal stan dang / na
315b3(mdo sde): ba'i gsos sman dang / yo byad rnams kyis bsnyen bkur byas par gyur to/ /bde ba'i yo byad thams cad kyis kyang bkur stir byas par gyur/ bla mar byas par gyur/ bsti stang byas par gyur/ rim gro byas par gyur/ mchod pa byas par gyur to/ /'jam
315b4(mdo sde): dpal de nas rgyal po rnam par rgyal ba bu stong dang lhan cig tu bcom ldan 'das de bzhin gshegs pa chos ta la la'i sgron ma la chos kyi rnam grangs 'di kun zhus par gyur to/ /de bzhin gshegs pa des kyang de'i lhag pa'i bsam pa mkhyen nas chos kyi rnam grangs 'di bshad par
315b5(mdo sde): gyur te/ thos ma thag tu rgyal po rnam par rgyal ba de bu stong dang lhan cig tu chos shes par gyur to/ /chos kyi rnam grangs 'di thos nas spobs pa rgyun mi 'chad pa thob par gyur to/ /'jam dpal de lta bas na da ltar ram/ de bzhin gshegs pa 'das kyang rung ste/ rigs
315b6(mdo sde): kyi bu'am/ rigs kyi bu mo gang la la spobs pa rgyun mi 'chad cing spobs pa thogs pa med pa 'di 'dod pa des zab pa chags pa med pa 'di 'dra ba'i gnas kyi chos la brtson par bya/ bslab par bya'o/ /chos kyi tshig zab mo 'di lta bu gzung bar bya'o/ /kun chub par
315b7(mdo sde): bya'o/ /kha don du bya'o/ /chos zab mo'i rnam grangs 'di lta bu kun chub par byas nas gzhan la yang bstan par bya'o/ /chos thams cad la ser sna med par bya'o/ /de skad ces bka' stsal pa dang / 'jam dpal gzhon nur gyur pas bcom ldan 'das la
316a1(mdo sde): 'di skad ces gsol to/ /ma 'ongs pa'i dus kyi sems can rnams kyi don gyi slad du ci nas kyang ma 'ongs pa'i dus na phyi ma'i dus phyi ma'i tshe la chos kyi rnam grangs 'di slar yang spyod par 'gyur bar bcom ldan 'das kyis byin gyis brlab tu gsol/ de
316a2(mdo sde): nas bcom ldan 'das kyis 'jam dpal gzhon nur gyur pa'i gsol ba btab pa mkhyen nas chos kyi rnam grangs 'di byin gyis brlabs so/ /de bzhin gshegs pa dgra bcom pa yang dag par rdzogs pa'i sangs rgyas kyis chos kyi rnam grangs 'di byin gyis brlabs pa dang /
316a3(mdo sde): chos la bzod pas 'dul ba dag bzod pa thob par gyur to/ /bcom ldan 'das kyis de skad ces bka' stsal nas/ tshe dang ldan pa kun dga' bo dang / 'jam dpal gzhon nur gyur pa dang / byang chub sems dpa' blo gros brtan pa dang / byang chub sems
316a4(mdo sde): dpa' byams pa dang / de ma yin pa'i byang chub sems dpa' sems dpa' chen po gzhan dag dang / nyan thos chen po de dag dang / thams cad dang ldan pa'i 'khor de dang / lha dang / mi dang / lha ma yin dang / dri zar bcas pa'i 'jig rten yi rangs te/
316a5(mdo sde): bcom ldan 'das kyis gsungs pa la mngon par bstod do/ /'phags pa dpa' bar 'gro ba'i ting nge 'dzin ces bya ba theg pa chen po'i mdo rdzogs so// //rgya gar gyi mkhan po shAkya pra b+ha dang / zhu chen gyi lots+tsha ba ban de rat+na rak+Shi tas bsgyur cing
316a6(mdo sde): zhus te gtan la phab pa/ skad gsar chad kyis kyang bcos lags so// //

