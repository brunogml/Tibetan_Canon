1a1(mdo sde): /mdo sde tsa pa bzhugs so/ /
1b1(mdo sde): @##/ /rgya gar skad du/ Ar+ya pany+tsa pA ra mi tA nir de sha nA ma ma hA yA na sU tra/ bod skad du/ 'phags pa pha rol tu phyin pa lnga bstan pa zhes bya ba theg pa chen po'i mdo/
1b2(mdo sde): bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal bu rgyal
1b3(mdo sde): byed kyi tshal mgon med zas sbyin gyi kun dga' ra ba na/ dge slong stong nyis brgya lnga bcu'i dge slong gi dge 'dun chen po thams cad kyang dgra bcom pa/ zag pa zad pa/ nyon mongs
1b4(mdo sde): pa med pa/ dbang dang ldan par gyur pa/ sems shin tu rnam par grol ba/ shes rab shin tu rnam par grol ba/ cang shes pa/ glang po chen po/ bya ba byas pa/ byed pa byas pa/
1b5(mdo sde): khur bor ba/ bdag gi don rjes su thob pa/ srid par kun tu sbyor ba yongs su zad pa/ yang dag pa'i shes pas sems shin tu rnam par grol ba/ sems can thams cad la dbang
2a1(mdo sde): dam pa'i pha rol tu son pa sha stag dang / byang chub sems dpa' sems dpa' chen po phal cher gzhon nur gyur pa/ skye ba gcig gis thogs pa/ sems can gyi bsam pa ji lta ba bzhin du srid pa las grol ba/ srid par skye ba yongs
2a2(mdo sde): su 'dzin pa/ thams cad kyang bla na med pa yang dag par rdzogs pa'i byang chub las phyir mi ldog pa sha stag dang thabs cig tu bzhugs so/ /gzhan yang lha dang / klu dang / gnod sbyin dang / dri za dang / lha ma yin dang / nam mkha' lding dang / mi
2a3(mdo sde): 'am ci dang / lto 'phye chen po dag gis bcom ldan 'das la bkur stir byas/ bla mar byas/ ri mor byas/ mchod par byas nas/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas
2a4(mdo sde): bcom ldan 'das kyis 'di lta ste/ pha rol tu phyin pa drug po 'di dag nyid las brtsams nas 'khor bzhi po dag la chos ston to/ /de nas bcom ldan 'das kyis tshe dang ldan pa sha ra dwa ti'i bu la bka' stsal pa/ sha ra dwa ti'i bu 'di la byang chub sems dpa' sems dpa' chen
2a5(mdo sde): pos sbyin pa'i pha rol tu phyin pa la spyod pa na mngon par 'du byed pa med par sbyin pa sbyin par bya'o/ /de skad ces bka' stsal pa dang / tshe dang ldan pa sha ra dwa ti'i bus bcom ldan 'das la 'di skad ces gsol to/ /bcom ldan 'das bcom ldan 'das ni chos thams cad
2a6(mdo sde): kyi rtsa bar gyur pa lags/ bcom ldan 'das ni chos thams cad kyi gtso bor gyur pa lags/ bcom ldan 'das ni chos thams cad kyi ston par gyur pa lags te/ de'i slad du bcom ldan 'das las gang thos na dge slong rnams 'dzin par 'gyur ba de bcom ldan 'das
2b1(mdo sde): nyid kyis dge slong rnams la bshad du gsol/ de skad ces gsol pa dang / bcom ldan 'das cang mi gsung bar gyur te/ lan gnyis kyi bar du gsol nas bcom ldan 'das kyis bka' stsal pa/ sha ra dwa ti'i bu ngas khyod la bcol gyis byang chub sems dpa' sems dpa' chen
2b2(mdo sde): po rnams kyi sbyin pa'i pha rol tu phyin pa las brtsams te/ khyod spobs par gyis shig /de nas tshe dang ldan pa sha ra dwa ti'i bus bcom ldan 'das las go skabs gnang ba thob nas bcom ldan 'das kyi mthus thog ma nyid du byang chub sems dpa' sems dpa' chen po rnams kyi sbyin pa'i
2b3(mdo sde): pha rol tu phyin pa la 'doms shing rjes su ston te/ bcom ldan 'das 'di la byang chub sems dpa' sems dpa' chen po sbyin pa'i pha rol tu phyin pa la spyod pas thog ma nyid du rnam pa thams cad mkhyen pa nyid la dmigs par bgyi zhing sbyin pa sbyin par bgyi'o/ /gal te byang chub sems
2b4(mdo sde): dpa' sems dpa' chen po rnam pa thams cad mkhyen pa nyid la dmigs par bgyi nas sbyin pa sbyin na/ byang chub sems dpa' sems dpa' chen po de ni sbyin pa'i pha rol tu phyin pa yongs su 'dzin pa lags so/ /byang chub sems dpa' lta bar lhung bas sbyin pa sbyin pa ni mi sngo'i nyan thos kyis
2b5(mdo sde): 'am/ rang sangs rgyas kyi sar bsngos pa ni de lta ma lags so/ /de ci'i slad du zhe na/ de'i 'jigs pa ni de lags par 'tshal bar bgyi ba'i slad du'o/ /de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/ /tshe dang ldan pa ci'i phyir na
2b6(mdo sde): de byang chub sems dpa' sems dpa' chen po'i 'jigs pa yin par shes par bya/ smras pa/ nyan thos rnams dang 'bras bu mnyam par 'gyur du 'ong bas na de'i phyir de'i 'jigs pa yin par shes par bya'o/ /de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di
2b7(mdo sde): skad ces smras so/ /tshe dang ldan pa sha ra dwa ti'i bu byang chub sems dpa' sbyin pa sbyin pa gang yin pa dang / nyan thos dgra bcom pa mngon sum du bya bar 'dod pa sbyin pa sbyin pa gang yin pa 'di la bye brag ni ci yod/ tha dad du dbye ba ni gang yin/ smras pa/ tshe dang ldan pa gang po tha dad
3a1(mdo sde): du dbye ba ni 'di nyid yin te/ gcig ni gang nyan thos kyi sar yongs su sngo bar byed la cig shos ni rnam pa thams cad mkhyen pa nyid du yongs su sngo bar byed pa yin no/ /de ci'i phyir zhe na/ tshe dang ldan pa dper na skyes bu la la zhig bdag rgyal por gyur kyang ci ma rung snyam du rgyal
3a2(mdo sde): po'i sa la dmigs nas sbyin pa sbyin la/ skyes bu cig shos ni bdag rgyal po de'i yul na gnas kyang ci ma rung snyam du mngag gzhug par khas len par 'dod de sbyin pa sbyin zhing de ltar yongs su sngo na/ skyes bu des skyes bu snga ma des dmigs pa'i rgyal po'i sa gang yin pa de nyid non par nus sam/
3a3(mdo sde): tshe dang ldan pa gang po de bzhin du byang chub sems dpa' sems dpa' chen po ni rnam pa thams cad mkhyen pa nyid la dmigs nas sbyin pa sbyin zhing yongs su sngo la/ nyan thos kyi theg pa pa ni sbyin pa gang sbyin pa de nyan thos kyis la dgra bcom pa nyid du yongs su sngo bar byed do/ /de ltar
3a4(mdo sde): 'phags pa nyan thos byang chub sems dpa'i nye gnas su 'gyur bar 'dod na/ skyes bu des sbyin pa de nyid rnam pa thams cad mkhyen pa nyid du yongs su sngo bar byed pa'i mthu dang nus pa yod dam/ yang tshe dang ldan pa gang po mos pa gang dang ldan pas sbyin pa de rnam pa thams cad mkhyen pa nyid
3a5(mdo sde): du yongs su sngo ba'i mos pa de ni med kyi/ sbyin pa de nyan thos su yongs su sngo ba 'di ni byang chub sems dpa'i theg pa pa dang / nyan thos kyi theg pa pa dgra bcom pa'i sa la gnas pa'i tha dad du dbye ba yin no/ /tshe dang ldan pa gang po dper na skyes bu la la zhig sbyin pa 'dis bdag tshong dpon nam/
3a6(mdo sde): khyim bdag gam tshangs par gyur cig ces sbyin pa sbyin pa de bzhin du nyan thos kyi theg pa pa'i sbyin par blta'o/ /de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/ /tshe dang ldan pa 'di ni ngo mtshar che ste/ sha ra dwa ti'i bus shin tu legs par
3a7(mdo sde): smras so/ /tshe dang ldan pa sha ra dwa ti'i bu dper na skyes bu la la zhig kAr Sha pa Na 'bum khyer te/ khyim bdag phyug po gang yang rung ba zhig gi drung du song nas 'di skad du/ kAr Sha pa Na 'bum 'di dag khyod la 'bul te/ bdag kyang khyod kyi thad na 'dug cing bya ba dang / sbyor ba rnams la
3b1(mdo sde): g.yog bgyid do zhes zer ba de bzhin du/ tshe dang ldan pa nyan thos kyi theg pa pa'i gang zag rnams sbyin pa sbyin zhing / de bzhin gshegs pa'i zhabs 'bring du khas len to/ /byang chub sems dpa' sems dpa' chen po ni de ltar sbyin pa sbyin par mi byed de/ 'di ni byang chub
3b2(mdo sde): sems dpa'i spyod pa dang nyan thos kyi sbyin pa sbyin pa'i khyad par du dbye ba yin no/ /tshe dang ldan pa sha ra dwa ti'i bu dper na rgyal po'i btsun mo'i 'khor gyi bud med gcig gis gser 'bum khyer te/ tshong dpon nam/ ded dpon gang yang rung ba'i drung du song nas 'di skad du/ gser 'bum 'di
3b3(mdo sde): dag kyang khyod la 'bul/ bdag kyang khyod kyi g.yog bgyid cing sngar ldang ba dang / phyis nyal ba dang / khyod ci dgyes pa bzhin spyod par bgyid do zhes zer ba de bzhin du tshe dang ldan pa nyan thos kyi theg pa pa'i gang zag sbyin pa yang sbyin zhing de bzhin gshegs pa'i nyan thos nyid du khas
3b4(mdo sde): len to/ /de skad ces smras pa dang / tshe dang ldan pa sha ra dwa ti'i bus tshe dang ldan pa byams ma'i bu gang po la 'di skad ces smras so/ /tshe dang ldan pa sbyin pa de nyid yongs su btang du 'dra na/ gcig ni nyan thos kyis yongs su 'dzin par gyur la/ gcig ni rnam pa thams
3b5(mdo sde): cad mkhyen pa nyid yongs su 'dzin par gyur pa 'di ni ngo mtshar che ste/ tshe dang ldan pas legs par smras so/ /tshe dang ldan pa gang po byang chub sems dpa' ni thams cad du thabs la mkhas par blta bar bya'o/ /gzhan yang tshe dang ldan pa sha ra dwa ti'i bus tshe dang ldan pa byams
3b6(mdo sde): ma'i bu la 'di skad ces smras so/ /tshe dang ldan pa gang po 'di la byang chub sems dpa' sbyin pa sbyin par 'dod cing / bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas sbyin pa yongs su gtong ba na thog ma kho nar 'di skad du sbyin pa 'di las byung
3b7(mdo sde): ba'i bsod nams mngon par 'du byed pa dang / dge ba mngon par 'du byed pa gang yin pa des 'jig rten gyi khams mtha' yas mu med pa dag na theg pa la gsar du zhugs pa'i byang chub sems dpa' gang dag gnas pa de dag ni phyir mi ldog pa nyid du gyur cig /phyir mi ldog
4a1(mdo sde): pa gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig ces brjod par bya ste/ de ltar bdag nyid kyang de'i khongs su gtogs par byed cing byang chub sems dpa' de dag kyang dge ba'i rtsa ba rnams kyis yongs su 'dzin par byed do/ /
4a2(mdo sde): ji lta ji ltar byang chub sems dpa' dge ba'i rtsa ba yongs su 'dzin cing rjes su srung ba de lta de ltar rnam pa thams cad mkhyen pa nyid dang nye bar 'gyur ro/ /ji lta ji ltar dge ba'i rtsa ba yongs su sngo ba de lta de ltar bla na med pa yang dag par rdzogs pa'i byang chub dang yang nye bar 'gyur ro/ /tshe dang ldan
4a3(mdo sde): pa gang po gzhan yang byang chub sems dpa' sems dpa' chen po sbyin pa sbyin pa na/ sbyin pa de 'di ltar bdag gis kha zas kyi sbyin pa 'di las sems can gang dag mig lam na snang ba dang / gang dag mi snang ba thams cad las sems can gang dag za ba dang / cung zad za bar gyur pa'i
4a4(mdo sde): sbyin pa de las gang bdag gis dge ba'i rtsa ba yongs su bzung bar gyur pa'i dge ba'i rtsa ba des 'jig rten gyi khams mtha' yas mu med pa dag na/ theg pa la gsar du zhugs pa'i byang chub sems dpa' sems dpa' chen po gang dag gnas pa de dag ni phyir mi ldog pa nyid du gyur cig /
4a5(mdo sde): phyir mi ldog pa gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig ces yongs su bsngo bar bya'o/ /ji lta ji ltar byang chub sems dpa' dge ba'i rtsa ba yongs su sngo bar byed pa de lta de ltar pha rol tu phyin pa rnams yongs su 'dzin cing rnam pa thams cad
4a6(mdo sde): mkhyen pa nyid dang yang nye bar 'gyur te/ gang gi tshe sbyin pa chung ngu yang dpag tu med par byed pa 'di ni byang chub sems dpa' sems dpa' chen po'i thabs la mkhas pa yin par rig par bya'o/ /de ci'i phyir zhe na/ rnam pa thams cad mkhyen pa nyid dpag tu med pa'i phyir ro/ /tshe dang
4a7(mdo sde): ldan pa gang po gzhan yang byang chub sems dpa' sems dpa' chen po sbyin pa sbyin pa na/ bdag gi sbyin pa 'di bla na med pa yang dag par rdzogs pa'i byang chub ma gtogs pa gzhan du rnam par smin par ma gyur cig ces de ltar sems bskyed par bya'o/ /gal te yongs su sngo bar byed na
4b1(mdo sde): sbyin pa'i pha rol tu phyin pa zhes bya ba'i grangs su 'gro'o/ /ci ste phyis yun ring mo zhig lon nas yongs su sngo bar byed cing / rnam pa thams cad mkhyen pa nyid yid la byed na yang de bzhin du pha rol tu phyin pa'i grangs su 'gro'o/ /tshe dang ldan pa gang po gzhan yang byang chub sems dpa'i
4b2(mdo sde): sbyin pa ni nyung ngu zin kyang mang bar rig par bya'o/ /de ci'i phyir zhe na/ rnam pa thams cad mkhyen pa nyid du yongs su bsngos pa'i phyir ro/ /sbyin pa mang po yang nyung ngur 'gyur ba yod par rig par bya ste/ de ci'i phyir zhe na/ 'di ltar rnam pa thams cad mkhyen pa nyid du yongs su ma
4b3(mdo sde): bsngos pa'i phyir ro/ /tshe dang ldan pa de yang gal te phyis yun ring mo zhig lon nas yongs su sngo bar byed na yang sbyin pa'i sgra bor te/ sbyin pa'i pha rol tu phyin pa'i sgra thob par 'gyur ro/ /tshe dang ldan pa gang po byang chub sems dpa' sems dpa' chen pos 'khor ba thog ma med pa
4b4(mdo sde): nas 'khor ba na/ rnam pa thams cad mkhyen pa nyid yang dag par ma brjod par sbyin pa byin pa gang yin pa de yang byang chub sems dpas thabs mkhas pa la brten nas pha rol tu phyin par yongs su sngo zhing / rnam pa thams cad mkhyen pa nyid la dmigs par byed na byang chub sems
4b5(mdo sde): dpa'i sbyin pa'i pha rol tu phyin pa yin par rig par bya'o/ /de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/ /tshe dang ldan pa ci 'di khyod nyid kyi spobs pa yin nam 'on te bcom ldan 'das kyi byin gyi rlabs yin smras pa/ tshe dang ldan pa
4b6(mdo sde): bdag gi spobs pa gang yin pa 'di ni/ de bzhin gshegs pa'i byin gyi rlabs yin no/ /tshe dang ldan pa gang po 'di la 'jig rten gyi khams dpag tu med/ grangs med/ tshad med pa dag na sems can gang dag gnas pa de dag dgra bcom pa'i 'bras bu mngon sum du bya bar 'dod
4b7(mdo sde): pa'i phyir bskal pa gang gA'i klung gi bye ma snyed du so so'i skye bo rnams sam/ nyan thos rnams sam/ rang sangs rgyas rnams la sbyin pa byin la/ sbyin pa de yang byang chub sems dpas bsams te/ bsams nas kyang 'di skad du sbyin pa 'di la rjes su yi rang ngo zhes zer zhing / de ltar yongs
5a1(mdo sde): su gtong ba rnams kyi de la byang chub sems dpa'i rjes su yi rang ba dang ldan pa'i bsod nams bya ba'i dngos po yod la/ rjes su yi rang nas dge ba'i rtsa ba de 'di ltar yongs su sngo bar byed de/ rjes su yi rang ba dang ldan pa'i dge ba'i rtsa ba 'dis 'jig rten gyi khams mtha'
5a2(mdo sde): yas mu med pa dag na/ theg pa la gsar du zhugs pa'i byang chub sems dpa' gang dag gnas pa de dag ni phyir mi ldog pa nyid du gyur cig /phyir mi ldog pa gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig ce na/ rjes su yi rang ba
5a3(mdo sde): dang ldan pa'i dge ba'i rtsa ba de de ltar yongs su sngo bar byed pa'i byang chub sems dpa' ni myur du rnam pa thams cad mkhyen pa nyid yongs su rdzogs par 'gyur te/ de la sems can yongs su gtong bar byed pa de dag gi bsod nams mngon par 'du byed pa gang yin pa dge ba'i rtsa ba snga ma de ni/
5a4(mdo sde): byang chub sems dpa'i rjes su yi rang ba dang ldan pa'i sems la brgya'i char yang nye bar mi 'gro'o/ /stong gi cha dang / 'bum gyi cha dang / bye ba'i cha dang / bye ba 'bum gyi cha dang / grangs dang / cha dang / bgrang ba dang / dpe dang / rgyur yang nye bar mi 'gro'o/ /de ci'i phyir zhe na/ 'di ltar
5a5(mdo sde): byang chub sems dpa'i rjes su yi rang ba dang ldan pa'i sems bskyed pa des thams cad zil gyis non pa'i phyir ro/ /tshe dang ldan pa gang po sangs rgyas bcom ldan 'das 'di nyid kyis 'dir thabs la mkhas pa nyid btsan par mdzad do/ /tshe dang ldan pa gang po gzhan yang gal te sems can de dag
5a6(mdo sde): thams cad bskal pa gang gA'i klung gi bye ma snyed du gnas shing sangs rgyas la sogs pa dge slong gi dge 'dun la sbyin pa dag kyang sbyin zhing bsod nams dag kyang byed la/ de la byang chub sems dpa' rjes su yi rang ste/ kye ma sbyin pa 'di ni legs par byin no/ /legs par sbyin par byed
5a7(mdo sde): do/ /bsti stang du byas te sbyin par byed do zhe sar byas te sbyin par byed do/ /smad pa med par sbyin par byed do/ /sbyin pa 'di la rjes su yi rang ngo zhe na/ byang chub sems dpa' de'i rjes su yi rang ba dang ldan pa'i sems la snga ma'i sbyin pa dang ldan pa'i bsod nams mngon par 'du byed pa
5b1(mdo sde): des brgya'i char yang nye bar mi 'gro'o/ /stong gi cha dang / 'bum gyi cha dang / bye ba'i cha dang / bye ba 'bum gyi cha dang / grangs dang / cha dang / bgrang ba dang / dpe dang / rgyur yang nye bar mi 'gro'o/ /de ci'i phyir zhe na/ 'di ltar byang chub sems dpa' ni rjes su yi rang ba'i sems
5b2(mdo sde): kyis zil gyis gnon par byed par rig par bya'o/ /tshe dang ldan pa gang po dper na zla ba'i dkyil 'khor 'char ba na skar ma'i gzugs gang ji snyed yod pa de dag thams cad kyi 'od med par byed do/ /tshe dang ldan pa gang po dper na nyi ma'i dkyil 'khor 'char ba na 'dzam bu'i gling
5b3(mdo sde): 'di srog chags kyi rigs srin bu me khyer gyis gang bar gyur pa thams cad zil gyis mnan te 'od med par byed do/ /tshe dang ldan pa gang po dper na mching bu'i nor bu brgya 'am/ stong ngam/ bye ba'am/ bye ba stong phung po chen por gyur la/ de'i nang du bai dUr+ya'i nor bu gcig bzhag
5b4(mdo sde): na mching bu'i nor bu de thams cad nor bu rin po che bai dUr+ya gcig pu'i kha dog dang 'od kyis zil gyis gnon par 'gyur te/ 'od mi snang zhing mi spa bar 'gyur ro/ /tshe dang ldan pa gang po de bzhin du sems can de dag thams cad bskal pa dpag tu med pa gang gA'i klung gi bye ma snyed du gnas
5b5(mdo sde): pa'i sbyin pa las byung ba'i bsod nams bya ba'i dngos po ni byang chub sems dpa' de'i rjes su yi rang ba dang ldan pa'i sems kyi brgya'i char yang nye bar mi 'gro ba nas rgyu'i bar du yang nye bar mi 'gro'o/ /tshe dang ldan pa gang po dper na/ rta rin po che rta stong gi nang du zhugs na/ rta phal
5b6(mdo sde): de dag thams cad gsal ba ma yin zhing spa ba ma yin la/ rta'i rgod pa'i bag kyang ston par mi byed de/ de dag thams cad rta rin po che des zil gyis gnon par 'gyur ro/ /tshe dang ldan pa gang po de bzhin du bskal pa gang gA'i klung gi bye ma snyed du gnas pa'i sems can de dag
5b7(mdo sde): thams cad kyi sbyin pa las byung ba'i bsod nams bya ba'i dngos po gang yin pa de/ byang chub sems dpa'i rjes su yi rang ba dang ldan pa'i sems kyi brgya'i char yang nye bar mi 'gro ba nas rgyu'i bar du yang nye bar mi 'gro ste/ de dag thams cad byang chub sems dpas rjes su yi rang
6a1(mdo sde): ba'i sems kyis zil gyis gnon par 'gyur ro/ /tshe dang ldan pa gang po gzhan yang byang chub sems dpa' sems dpa' chen po des kyang rjes su yi rang ba dang ldan pa'i bsod nams bya ba'i dngos po 'jig rten gyi khams dpag tu med pa grangs med pa dag na theg pa la
6a2(mdo sde): gsar du zhugs pa'i byang chub sems dpa' gang dag gnas pa de dag ni phyir mi ldog par gyur cig / phyir mi ldog pa'i byang chub sems dpa' gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig /ces yongs su bsngo bar bya'o/ /ji lta ji
6a3(mdo sde): ltar byang chub sems dpa' dge ba'i rtsa ba de yongs su gtong ba de lta de ltar snang bar 'gyur zhing rnam pa thams cad mkhyen pa nyid dang nye bar 'gyur ro/ /ji lta ji ltar dge ba'i rtsa ba de dag bdag gir mi byed cing / dge ba'i rtsa ba 'dis sems can thams cad bde bar gyur cig ces sems
6a4(mdo sde): bskyed pa de lta de ltar dge ba'i rtsa ba rnams kyis 'bogs par 'gyur ro/ /ji lta ji ltar dge ba'i rtsa ba rnams kyis 'bogs pa de lta de ltar rnam pa thams cad mkhyen pa nyid dang nye bar 'gyur ro/ /ji lta ji ltar dge ba'i rtsa ba de dag la bdag gi bar sems mi skyed pa de lta de ltar dge ba'i
6a5(mdo sde): rtsa ba dpag tu med pa 'dzin to/ /de ci'i phyir zhe na/ rnam pa thams cad mkhyen pa nyid dpag tu med pa'i phyir ro/ /tshe dang ldan pa gang po de bzhin du byang chub sems dpa' sems dpa' chen po'i rjes su yi rang ba'i sems thabs la mkhas pas yongs su bsngos nas theg pa la
6a6(mdo sde): gsar du zhugs pa'i byang chub sems dpa' rnams la phan 'dogs par byed de rjes su 'dzin cing phyir mi ldog pa'i byang chub sems dpa' rnams kyang mngon par shes pa myur bar yongs su sngo'o/ /des de dag la yang phan btags nas bdag nyid kyang rnam pa thams cad mkhyen pa
6a7(mdo sde): nyid yongs su 'dzin par byed pa 'di ni/ tshe dang ldan pa gang po byang chub sems dpa'i thabs la mkhas pa yin par rig par bya'o/ /de ci'i phyir zhe na/ 'di ltar rnam pa thams cad mkhyen pa nyid du yongs su bsngos pa'i phyir te/ bdag dang de las gzhan pa'i byang chub sems
6b1(mdo sde): dpa' sems dpa' chen po rnams kyang don che bar byed do/ /sbyin pa'i pha rol tu phyin pa las rjes su yi rang ba'i le'u ste dang po'o// //tshe dang ldan pa gang po gzhan yang bskal pa gang gA'i klung gi bye ma snyed du gnas pa'i sems can de thams cad kyis sangs rgyas la
6b2(mdo sde): sogs pa dge slong gi dge 'dun la sbyin pa sbyin pa dang / bsod nams dag kyang byed pa gang yin pa dang / byang chub sems dpa' sems dpa' chen pos sangs rgyas la sogs pa dge slong gi dge 'dun la bsod snyoms lan cig tsam 'bul na yang / bsod snyoms 'bul ba gang
6b3(mdo sde): yin pa 'di la dge ba'i rtsa ba snga mas brgya'i char yang nye bar mi 'gro ba nas rgyu'i bar du yang mi bzod do/ /de ci'i phyir zhe na/ yongs su bsngos pa'i phyir ro/ /tshe dang ldan pa gang po byang chub sems dpa' dang sems can de dag gi len pa po ni mtshungs te/ len pa po mi mtshungs pa ma yin mod kyi/
6b4(mdo sde): bsngo ba dang bral ba'i phyir sems can de dag gi sbyin pa de/ byang chub sems dpa'i sbyin pa'i brgya'i char yang nye bar mi 'gro ba nas rgyu'i bar du yang mi bzod do/ /tshe dang ldan pa gang po gzhan yang byang chub sems dpa' sems dpa' chen po sbyin pa sbyin pa na/ 'di ltar bdag gis sbyin
6b5(mdo sde): pa 'di ltar byin zhing / 'di ltar yongs su btang ba las bsod nams mngon par 'du byed pa gang yin pa dang / dge ba mngon par 'du byed pa gang yin pa'i dge ba mngon par 'du byed pa des sems can dmyal ba'i sems can rnams/ sems can dmyal ba nas 'don par gyur cig /dud
6b6(mdo sde): 'gro'i skye gnas su skyes pa'i sems can rnams dud 'gro'i skye gnas nas 'don par gyur cig / gshin rje'i 'jig rten gyi sems can rnams/ gshin rje'i 'jig rten nas 'don par gyur cig /'jig rten gyi khams mtha' yas mu med pa dag na theg pa la gsar du zhugs
6b7(mdo sde): pa'i byang chub sems dpa' sems dpa' chen po gang dag gnas pa de dag ni phyir mi ldog pa nyid du gyur cig / phyir mi ldog pa'i byang chub sems dpa' gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig ces sems bskyed par bya ste/ ji lta
7a1(mdo sde): ji ltar byang chub sems dpa' dge ba'i rtsa ba de dag skyed pa de lta de ltar sbyin pa'i pha rol tu phyin pa yongs su 'dzin par byed de/ dge ba'i rtsa ba dpag tu med pa yang rnam par 'phel bar byed cing rnam pa thams cad mkhyen pa nyid dang yang nye bar 'gyur te/ 'di yang
7a2(mdo sde): byang chub sems dpa'i thabs la mkhas pa yin par rig par bya'o/ /ji lta ji ltar dge ba'i rtsa ba rnams la bdag gi bar 'du shes mi byed pa de lta de ltar bsod nams dpag tu med pa mngon par 'du byed pa yongs su 'dzin to/ /de ci'i phyir zhe na/ rnam pa thams cad mkhyen pa nyid dpag
7a3(mdo sde): tu med pa'i phyir ro/ /tshe dang ldan pa gang po de ltar na byang chub sems dpa' sems dpa' chen po bdog pa thams cad yongs su gtong ba yin no/ /dge ba'i rtsa ba gzugs med pa gang yin pa yang yongs su gtong na gzugs yod pa'i dngos po lta ci smos te/ de ltar na byang chub sems
7a4(mdo sde): dpa' sems dpa' chen po gzugs yod pa dang / gzugs med pa'i dngos po thams cad yongs su gtong ba yin te/ thams cad yongs su gtong bas na/ de thams cad mkhyen par 'gyur ro/ /'di skad du nang gi'am/ phyi rol gyi 'am/ gzugs yod pa'am/ gzugs
7a5(mdo sde): med pa yang rung ste/ gang bdag gis yongs su ma btang ba'am/ ma byin pa'am/ mchod sbyin ma byas pa'i chos de yang dag par rjes su mi mthong / dngos po de yang dag par rjes su mi mthong ngo / /zhes kyang seng ge'i sgra sgrog cing de ltar dga' ba skyed do/ /tshe dang ldan pa gang
7a6(mdo sde): po byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par sangs rgyas nas rnam pa thams cad mkhyen pa nyid kyi ye shes kyis gzigs te/ 'di skad du nang gi'am/ phyi rol gyi'am/ gzugs yod pa'am/ gzugs
7a7(mdo sde): med pa yang rung ste/ gang bdag gis yongs su ma btang ba'am/ ma byin pa'am/ mchod sbyin ma byas pa'i chos de yang dag par rjes su mi mthong ste/ gang gi phyir bdag gis dngos po de yang dag par rjes su mi mthong ba de'i phyir bdag bla na med pa yang dag par rdzogs pa'i byang
7b1(mdo sde): chub mngon par rdzogs par sangs rgyas nas/ gang bdag gis mngon par rdzogs par sangs ma rgyas pa'am/ yongs su ma shes pa'i chos de yang dag par rjes su mi mthong ngo / /ji ltar chos de yang dag par rjes su mi mthong ba de ltar bdag bla na med pa yang dag par rdzogs
7b2(mdo sde): pa'i byang chub mngon par rdzogs par sangs rgyas nas chos thams cad la pha rol tu phyin pa dam pa thob ste/ gang bdag gis mngon par rdzogs par sangs ma rgyas pa'am/ yongs su ma shes pa de ci yang med do/ /ji ltar gang bdag gis yongs su ma btang ba'am/ ma byin
7b3(mdo sde): pa de ci yang med pa de ltar bdag gis chos gang mngon par rdzogs par sangs ma rgyas pa'am/ yongs su ma shes pa'i chos de yang dag par rjes su mi mthong ngo zhes seng ge'i sgra sgrog go/ /tshe dang ldan pa gang po byang chub sems dpa' sems dpa' chen pos de ltar nang dang phyi rol
7b4(mdo sde): gyi dngos po rnams yongs su btang bas na/ nang dang phyi'i chos rnams la chos gang mngon par rdzogs par sangs ma rgyas pa'am/ yongs su ma shes pa'i chos ci yang yang dag par rjes su ma mthong ste/ tshe dang ldan pa gang po byang chub sems dpa' sems dpa' chen
7b5(mdo sde): pos sbyin pa'i pha rol tu phyin pa la de ltar bslab par bya'o/ /byang chub sems dpa' de ltar slob na byang chub sems dpa' zhes bya ba'i ming thob cing rnam pa thams cad mkhyen pa nyid kyi sems dang yang mi 'bral bar 'gyur ro/ /gang gi tshe byang chub sems dpa' sems
7b6(mdo sde): dpa' chen po rnam pa thams cad mkhyen pa nyid kyi sems dang mi 'bral ba de'i tshe byang chub sems dpa' la bdud sdig can gyis kyang glags mi rnyed na/ gnod sbyin nam sha zas glags rnyed pa lta ci smos te 'di ni gnas med do/ /tshe dang ldan pa gang po phyogs gang du byang chub sems
7b7(mdo sde): dpa' thams cad mkhyen pa nyid kyi chos sems shing 'gro ba'i phyogs der mi'am/ mi ma yin pa rnams kyis glags mi rnyed do/ /de ci'i phyir zhe na/ yid la byed pa de dag ni de ltar stobs dang ldan pa'i phyir ro/ /'di ltar thams cad mkhyen pa nyid yid la byed pa rnams ni de
8a1(mdo sde): ltar bsam gyis mi khyab cing de ltar rgya che'o/ /tshe dang ldan pa gang po byang chub sems dpa' sems dpa' chen po byang chub kyi phyir spyod pa ni de ltar sems can rnams la phan 'dogs pa yang yin la nye bar 'tsho ba yang yin no/ /tshe dang ldan pa gang po rnam grangs
8a2(mdo sde): 'dis kyang byang chub sems dpa' sems dpa' chen po ni byis pa so so'i skye bo thams cad dang / nyan thos dang / rang sangs rgyas thams cad zil gyis gnon to/ /bla na med pa yang dag par rdzogs pa'i byang chub mngon par rdzogs par sangs rgyas nas kyang phan 'dogs
8a3(mdo sde): par gyur pa dang nye bar 'tsho ba yin no/ /sems can rnams kyi nyon mongs pa spangs pa'i phyir chos kyang ston to/ /sems can dpag tu med pa yang phung po gsum du yongs su mya ngan las zlo bar byed do/ /tshe dang ldan pa gang po rnam grangs 'dis kyang byang chub sems dpa' sems
8a4(mdo sde): dpa' chen po bla na med pa yang dag par rdzogs pa'i byang chub mngon par rdzogs par sangs rgyas nas byis pa so so'i skye bo thams cad dang / nyan thos dang / rang sangs rgyas thams cad kyi mchog ces bya/ gtso bo dang / phul dang / rab dang / rab mchog dang / bla na med pa
8a5(mdo sde): dang gong na med pa zhes bya'o/ /yongs su mya ngan las 'das nas kyang sems can rnams kyi phan 'dogs par gyur pa dang nye bar 'tsho ba yin te/ gang dag de bzhin gshegs pa'i mchod rten la spos dang / me tog dang / phreng ba dang / byug pa dang / phye ma dang / na bza' dang /
8a6(mdo sde): gdugs dang / rgyal mtshan dang / ba dan rnams kyis bkur stir byed/ bla mar byed/ ri mor byed/ mchod pa byed de/ de ltar dge ba'i rtsa ba bskyed nas yongs su mya ngan las 'da' ba'i chos can du 'gyur ro/ /gang dag 'dod chags dang bral ba'i bsam pas de bzhin
8a7(mdo sde): gshegs pa'i mchod rten la me tog gcig tsam 'bul ba de dag thams cad kyang bcom ldan 'das kyis mya ngan las 'da' ba'i chos can du lung bstan to/ /tshe dang ldan pa gang po de ltar byang chub sems dpa' sems dpa' chen po ni 'dug na yang sems can rnams kyi phan 'dogs
8b1(mdo sde): par gyur pa dang nye bar 'tsho ba yin la/ bla na med pa yang dag par rdzogs pa'i byang chub mngon par rdzogs par sangs rgyas pa dang / yongs su mya ngan las 'das na yang sems can rnams kyis phan 'dogs pa dang nye bar 'tsho ba yin te/ byang chub sems dpa' sems dpa' chen po
8b2(mdo sde): ni nams kyang sems can rnams kyi nye bar 'tsho bar mi 'gyur ba ma yin no/ /de bzhin gshegs pa ma gtogs par sems can gyi ris na byang chub sems dpa'i yon tan 'di lta bu dag dang ldan pa'i sems can de gang yang mi dmigs te/ yod ces bya ba ni gnas med do/ /tshe dang ldan
8b3(mdo sde): pa gang po dper na gser ni bsregs kyang rung / ma bsregs kyang rung ste/ sems can rnams kyi nye bar 'tsho ba yin/ bzhu yang rung / ma bzhu yang rung / brdungs su byas kyang rung / brdungs su ma byas kyang rung ste/ sems can rnams kyi nye bar 'tsho ba yin no/ /tshe dang
8b4(mdo sde): ldan pa gang po de bzhin du byang chub sems dpa' sems dpa' chen po byang chub kyi phyir spyod pa yang sems can rnams kyi nye bar 'tsho ba yin la/ bla na med pa yang dag par rdzogs pa'i byang chub mngon par rdzogs par sangs rgyas pa dang / yongs su mya ngan las 'das na yang sems can
8b5(mdo sde): rnams kyi nye bar 'tsho ba yin no/ /tshe dang ldan pa gang po dper na zla ba dang nyi ma gnyis ni gling bzhi po dag tu sems can rnams kyi bya ba byed cing gling bzhi po dag gi nye bar 'tsho ba yin te/ 'di ltar zla ba dang nyi ma 'di gnyis yod na snang zhing gsal la nyin mtshan dang / zla ba phyed dang /
8b6(mdo sde): dus tshigs dang / lo rnams shes par 'gyur ro/ /tshe dang ldan pa gang po de bzhin du byang chub sems dpa' sems dpa' chen po ni 'dug na yang sems can rnams kyi nye bar 'tsho ba yin la/ bla na med pa yang dag par rdzogs pa'i byang chub mngon par rdzogs par sangs rgyas pa dang yongs
8b7(mdo sde): su mya ngan las 'das na yang sems can rnams kyi nye bar 'tsho ba yin no/ /tshe dang ldan pa gang po byang chub sems dpa' sems dpa' chen po ni de ltar chos rgya chen po dang ldan pas na nams kyang sems can rnams kyi nye bar 'tsho bar mi 'gyur ba ma yin no/ /tshe dang ldan pa gang po dper
9a1(mdo sde): na ded dpon gser 'bum dag gis nyo 'tshong byed na/ sems can tshad med dpag tu med pa dag bde bar 'gyur te des nor gyi phung po bsdus pa la de dag yongs su spyod do/ /tshe dang ldan pa gang po de bzhin du byang chub sems dpa' sems dpa' chen po ni 'dug
9a2(mdo sde): gam sdod kyang rung ste/ sems can du ma bde bar 'gyur na bla na med pa yang dag par rdzogs pa'i byang chub mngon par rdzogs par sangs rgyas pa dang / yongs su mya ngan las 'das pa de nyid kyi mthus nyan thos rnams bde bar 'gyur ba lta ci smos/ tshe dang ldan pa gang po de ltar na
9a3(mdo sde): byang chub sems dpa' sems dpa' chen po ni spyod pa'i tshe'am/ mngon par rdzogs par sangs rgyas pa'am/ yongs su mya ngan las 'das pa na yang rung ste nams kyang nye bar 'tsho bar mi 'gyur ba ma yin no/ /gang gi tshe bdag kyang bde la/ sems can gzhan rnams
9a4(mdo sde): kyang bde bar byed pa 'di ni skyes bu dam pa'i mtshan nyid do/ /tshe dang ldan pa gang po dper na/ rgyal po rgyal rigs spyi bo nas dbang bskur ba ni/ 'dug pa'i tshe yang bram ze dang khyim bdag rnams bde bar byed la/ shi na yang sngon gyi gzi byin drag po des yul de'i phyogs su
9a5(mdo sde): rkun po dang / chom po rnams kyis glags mi rnyed do/ /tshe dang ldan pa gang po de bzhin du/ byang chub sems dpa' sems dpa' chen po ni 'dug na yang sems can rnams bde bar 'gyur la/ mngon par rdzogs par sangs rgyas pa dang / yongs su mya ngan las 'das na yang sems
9a6(mdo sde): can dpag tu med pa dag bde bar 'gyur zhing / gang dag de'i tshul khrims dran par byed pa dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba dran par byed pa'i sems can de dag kyang bde bar 'gyur te/ sems can de dag la mi
9a7(mdo sde): dang mi ma yin pa'i 'jigs pas dogs par mi bya'o/ /de nas bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/ /sha ra dwa ti'i bu legs so legs so/ /sha ra dwa ti'i bu de de bzhin te/ sems can de dag la 'jigs pa gang gis kyang dogs par mi bya
9b1(mdo sde): ste/ gang dag de bzhin gshegs pa la tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba las dran par byed na/ de dag la 'jigs pa gang gis kyang dogs par mi bya'o/ /de nas tshe dang ldan pa sha ra dwa ti'i bus bcom
9b2(mdo sde): ldan 'das la 'di skad ces gsol to/ /bcom ldan 'das 'di ltar sangs rgyas bcom ldan 'das chos rgya chen po dang ldan pa ni ngo mtshar lags so/ /bcom ldan 'das kyis bka' stsal pa/ sha ra dwa ti'i bu byang chub sems dpa' rnams kyang chos rgya chen po dang ldan par blta'o/ /
9b3(mdo sde): gsol pa/ bcom ldan 'das byang chub sems dpa' sems dpa' chen po rnams kyi rgya che ba gang lags/ bcom ldan 'das kyis bka' stsal pa/ sha ra dwa ti'i bu bla na med pa yang dag par rdzogs pa'i byang chub tu sems bskyed pa gang yin pa 'di nyid rgya che ba yin no/ /de ci'i
9b4(mdo sde): phyir zhe na/ 'di lta ste/ de bzhin gshegs pa nyid sangs rgyas nyid 'di ni rgya che ba'i gnas yin pa'i phyir ro/ /sbyin pa'i pha rol tu phyin pa las/ sbyin pa'i thabs la mkhas pa'i le'u ste/ gnyis pa'o// //de nas tshe dang ldan pa sha ra dwa ti'i bus tshe dang
9b5(mdo sde): ldan pa byams ma'i bu gang po la 'di skad ces smras so/ /tshe dang ldan pa gang po 'di la byang chub sems dpa' sems dpa' chen pos 'di ltar sems bskyed par bya ste/ gal te bdag la slong ba 'ga' zhig 'ongs na phyis sbyin no zhe'am/ bdag la med do snyam du sems bskyed par mi
9b6(mdo sde): bya'o/ /bdag ni sbyin mi phod do snyam du sems bskyed par mi bya'o/ /gzhan sbyin pa byed pa dag la yang rjes su yi rang bar bya/ yang dag par 'dzin du gzhug par bya/ yang dag par dga' bar bya'o/ /tshe dang ldan pa gang po de ltar byang chub sems dpa' sems dpa' chen pos
9b7(mdo sde): rjes su yi rang ba dang ldan pa'i bsod nams bya ba'i dngos po thams cad mkhyen pa nyid du yongs su bsngo bar bya'o/ /byang chub sems dpas ji ltar byas na sems can 'di dag sbyin pa gtong zhing / bsod nams dag kyang byed par 'gyur snyam pa'i rjes su yi rang ba'i dge ba'i sems thams
10a1(mdo sde): cad mkhyen pa nyid du yongs su bsngos pa des ni/ de dag gi sbyin pa dang ldan pa'i sems zil gyis gnon te/ sems can de dag gi bsod nams mngon par 'du byed pa dang / dge ba'i rtsa ba mngon par 'du byed pa gang yin pa de'i sbyin pa'i sems snga ma des ni rjes su
10a2(mdo sde): yi rang ba'i sems thams cad mkhyen pa nyid du yongs su bsngos pa de'i brgya'i char yang nye bar mi 'gro'o/ /stong gi cha dang / 'bum gyi cha dang / bye ba'i cha dang / bye ba 'bum gyi cha dang / grangs dang / cha dang / bgrang ba dang / dpe dang rgyu'i bar du yang mi bzod cing / byang chub sems
10a3(mdo sde): dpas rjes su yi rang ba dang ldan pa'i sems gcig bskyed pas zil gyis gnon te/ 'di ltar bla na med pa yang dag par rdzogs pa'i byang chub tu yongs su bsngos pa'i phyir ro/ /tshe dang ldan pa gang po gzhan yang byang chub sems dpa' sems dpa' chen pos sbyin pa'i pha rol tu phyin pa
10a4(mdo sde): la spyod pa na/ thabs la mkhas par bya ste/ de gang dang gang sbyin pa de rnam pa thams cad mkhyen pa nyid du yongs su bsngo'o/ /tshe dang ldan pa gang po de ltar byang chub sems dpa' sems dpa' chen pos/ thabs la mkhas par bya'o/ /gal te byang chub sems dpa' thabs la
10a5(mdo sde): mi mkhas pa bskal pa gang gA'i klung gi bye ma snyed du gnas te/ sbyin pa sbyin la rnam pa thams cad mkhyen pa nyid du yongs su sngo bar mi byed pa'i byang chub sems dpa' ni sbyin pa'i pha rol tu phyin pa yongs su 'dzin pa ma yin no/ /tshe dang ldan pa gang po gzhan yang skabs 'ga'
10a6(mdo sde): dag tu snod 'dzam bu'i gling gi tshad tsam thogs pa'i sems can dag 'ongs te/ 'di'i nang du byin cig ce na/ der byang chub sems dpa' sems dpa' chen pos nges par sbyin par bya'i/ med do snyam du sems bskyed par mi bya'o/ /snod 'di dag ni ha cang ches so snyam du sems
10a7(mdo sde): bskyed par mi bya'o/ /snod 'di dag ji ltar yang dgang bar bya snyam du sems bskyed par mi bya'o/ /ji ltar sems bskyed par bya zhe na sbyin no/ /snod 'di dag dgang bar spro bar bya'o/ /ji ltar snod 'di dag dgang bar bya ba de lta de ltar 'bad do/ /de lta de ltar btsal lo snyam du sems
10b1(mdo sde): bskyed par bya'o/ /gal te byang chub sems dpa' sems dpa' chen po de lta de ltar 'bad cing rtsol la/ brtson 'grus rtsom ste/ yongs su gtong na/ sbyin pa'i pha rol tu phyin pa yongs su 'dzin pa yin no/ /tshe dang ldan pa gang po de ltar byang chub sems dpa' sems dpa' chen pos
10b2(mdo sde): sbyin pa'i pha rol tu phyin pa la bslab par bya'o/ /tshe dang ldan pa gang po gzhan yang byang chub sems dpa' sems dpa' chen pos sems can la snying brtse bas sbyin pa sbyin par bya'o/ /byams pa dang snying rje la gnas par bya ste/ sems can rnams la sbyin pa sbyin par bya'o/ /sbyin pa
10b3(mdo sde): sbyin pa na/ 'di ltar gang 'di las bsod nams mngon par 'du byed pa dang / dge ba mngon par 'du byed pa gang yin pa'i bsod nams dang / dge ba mngon par 'du byed pa des 'jig rten gyi khams mtha' yas mu med pa dag na theg pa la gsar du zhugs pa'i byang chub sems
10b4(mdo sde): dpa' gang dag gnas pa de dag ni phyir mi ldog pa nyid du gyur cig / phyir mi ldog pa gang dag gnas pa de dag ni myur du rnam pa thams cad mkhyen pa nyid yongs su rdzogs par gyur cig ces sems bskyed par bya'o/ /ji lta ji ltar byang chub sems dpa' sems dpa' chen po dge
10b5(mdo sde): ba'i rtsa ba de dag yongs su gtong ba de lta de ltar byang chub sems dpa' sems dpa' chen po thams cad mkhyen pa nyid du 'bogs par 'gyur ro/ /tshe dang ldan pa gang po dper na gser ni ji lta ji ltar bsregs pa dang / bzhu ba dang / bskol ba dang / tshos par byas pa de lta
10b6(mdo sde): de ltar shin tu gsal bar 'gyur ro/ /tshe dang ldan pa gang po de bzhin du/ byang chub sems dpa' sems dpa' chen po yang ji lta ji ltar bsod nams mngon par 'du byed pa dang / dge ba mngon par 'du byed pa rnam pa thams cad mkhyen pa nyid du yongs su sngo ba de lta de ltar dge
10b7(mdo sde): ba'i rtsa ba rnams kyis 'bogs so/ /ji lta ji ltar dge ba'i rtsa ba rnams kyis 'bogs pa de lta de ltar sems can rnams kyis bsnyen pa'i 'os su 'gyur zhing / kha dog dang / 'od dang / gzi brjid kyis kyang shin tu gzi che bar 'gyur ro/ /tshe dang ldan pa gang po dper na/ bud
11a1(mdo sde): med me long gi byi dor byed pa na ji lta ji ltar me long byi dor byed pa de lta de ltar shin tu 'od gsal bar 'gyur la/ ji lta ji ltar shin tu 'od gsal bar gyur pa de lta de ltar bzhin gsal bar rab tu snang ngo / /tshe dang ldan pa gang po de bzhin du/ byang chub sems
11a2(mdo sde): dpa' sems dpa' chen po yang ji lta ji ltar sbyin pa las byung ba'i bsod nams bya ba'i dngos po rnam pa thams cad mkhyen pa nyid du yongs su sngo zhing / de las gzhan pa'i byang chub sems dpa' rnams la yang yongs su gtong ste/ gang dag theg pa la gsar du zhugs pa
11a3(mdo sde): de dag ni phyir mi ldog pa nyid du gyur cig / phyir mi ldog pa gang dag yin pa de dag ni myur du rnam pa thams cad mkhyen pa nyid yongs su rdzogs par gyur cig ces ji lta ji ltar yongs su gtong zhing sbyin pa de lta de ltar dge ba'i rtsa ba shin tu rgya che bar 'gyur ro/ /ji lta ji ltar
11a4(mdo sde): dge ba'i rtsa ba shin tu rgya che bar 'gyur ba de lta de ltar rnam pa thams cad mkhyen pa nyid dang nye bar 'gyur te/ byang chub sems dpa' de ltar yongs su sngo ba ni thabs la mkhas pa yin par rig par bya'o/ /ji ltar byang chub sems dpa' sems dpa' chen po sbyin pa chung ngu byin na
11a5(mdo sde): bsod nams mang po skyed par 'gyur zhe na/ gal te sbyin pa de rnam pa thams cad mkhyen pa nyid du yongs su sngo na/ de ltar byang chub sems dpa' sbyin pa chung ngu byin la bsod nams mang po skyed do/ /ci ste sbyin pa de rnam pa thams cad mkhyen pa nyid du yongs su sngo bar mi byed na/ de
11a6(mdo sde): ltar sbyin pa mang po byin la/ bsod nams nyung ngu skyed par 'gyur ro/ /gal te byang chub sems dpa' bskal pa gang gA'i klung gi bye ma snyed du gnas te/ bde bar sbyar ba'i yo byad mang po yongs su gtong la/ sbyin pa de'ang rnam pa thams cad mkhyen pa nyid du yongs su sngo bar byed na/ de
11a7(mdo sde): ltar byang chub sems dpa' sems dpa' chen po sbyin pa mang po sbyin zhing / bsod nams mang po skyed do/ /de lta bas na byang chub sems dpa' sems dpa' chen pos sbyin pa sbyin pa na/ rnam pa thams cad mkhyen pa nyid yid la byed pa dang ma bral bar bya'o/ /byang chub sems
11b1(mdo sde): dpa' gang rnam pa thams cad mkhyen pa nyid yid la byed pa dang ma bral ba'i byang chub sems dpa' sems dpa' chen po de ni byang chub dang nye ba yin te/ myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /de ci'i phyir zhe na/ byang
11b2(mdo sde): chub sems dpa' sems dpa' chen po rnam pa thams cad mkhyen pa nyid la dmigs par byed pa ni thabs la mkhas pa yin par rig par bya ba'i phyir ro/ /tshe dang ldan pa gang po gzhan yang byang chub sems dpa' sems dpa' chen pos thog ma nyid du sbyin pa'i pha rol tu phyin pa la
11b3(mdo sde): bslab par bya'o/ /de ci'i phyir zhe na/ tshe dang ldan pa gang po gang gi phyir des 'khor ba thog ma med pa nas ser sna bsten te/ de sbyin pa de yongs su gtong na/ ser sna rgyang ring bar byed cing / rnam pa thams cad mkhyen pa nyid dang nye bar byed do/ /ji lta ji ltar rnam pa
11b4(mdo sde): thams cad mkhyen pa nyid dang nye bar byed pa de lta de ltar nyan thos kyis dang / rang sangs rgyas kyis las ldog par byed do/ /ji lta ji ltar nyan thos kyis dang / rang sangs rgyas kyis las ldog pa de lta de ltar rnam pa thams cad mkhyen pa nyid dang nye bar 'gyur ro/ /tshe dang
11b5(mdo sde): ldan pa gang po dper na/ char 'bab pa'i tshe bla gab med par bum pa bzhag pa der rim gyis thigs pa bab pas gang bar gyur na dang por thigs pa bab pa gang yin pa dang / tha mar thigs pa bab pa gang yin pa nyi tshes bum pa de gang bar gyur pa ma yin gyis/ de'i bar gyi
11b6(mdo sde): chu'i thigs pa rgyun mi chad par rim gyis bab pa'i chu'i thigs pa rnams kyis bum pa de gang ba yin no/ /tshe dang ldan pa gang po de bzhin du byang chub sems dpa' sems dpa' chen pos dang po sems bskyed pas rnam pa thams cad mkhyen pa nyid thob pa yang ma yin/ byang
11b7(mdo sde): chub kyi snying po la 'dug pas kyang ma yin gyi/ dang po sems bskyed pa gang yin pa dang / byang chub kyi snying po la 'dug pa'i sems bskyed pa phyi ma de'i bar gyi rnam pa thams cad mkhyen pa nyid dang ldan pa'i sems kyi khyad par bskyed pa/ phan par gyur pa bsags pa gang dag
12a1(mdo sde): yin pa de dag thams cad kyis bla na med pa yang dag par rdzogs pa'i byang chub tu rim gyis 'bras bu bskyed pa yin no/ /tshe dang ldan pa gang po de ltar na 'dir byang chub sems dpa' sems dpa' chen pos ma 'dres pa'i sems kyis rnam pa thams cad mkhyen pa nyid
12a2(mdo sde): la dmigs par bya'o/ /de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/ /tshe dang ldan pa sha ra dwa ti'i bu ji tsam gyis na byang chub sems dpa' sems ma 'dres pa yin/ smras pa/ tshe dang ldan pa gang po gang gi tshe
12a3(mdo sde): byang chub sems dpa' tshul bzhin ma yin pa yid la byed pa byung na/ de 'ang rnam pa thams cad mkhyen pa nyid la phan par gyur par mthong zhing / gal te 'di dag las bdag gi lus grub pas na tshul bzhin ma yin pa yid la byed pa 'di ni bdag gi pha rol tu phyin pa'i don
12a4(mdo sde): yin te/ skyed par 'gyur ba'o zhes shes pa gang yin pa de ni sems ma 'dres pa zhes bya'o/ /tshe dang ldan pa gang po gzhan yang gang dag byang chub sems dpa' sems dpa' chen po la phan 'dogs pa dang / gnod pa byed pa gang yin pa de dag thams cad rnam pa thams cad mkhyen
12a5(mdo sde): pa nyid kyi rgyu yin par mthong ste/ de ltar tshe dang ldan pa gang po byang chub sems dpa' sems dpa' chen pos sems ma 'dres par bya'o/ /tshe dang ldan pa gang po dper na/ gsad par chad pa'i mi gsad pa'i sar khrid pa na bdag ni gsod do snyam pa'i yid la byed
12a6(mdo sde): pa 'ba' zhig 'byung bar 'gyur te/ dpe de dang 'dra bar byang chub sems dpa' sems dpa' chen pos rnam pa thams cad mkhyen pa nyid 'ba' zhig yid la byed pa 'di ni/ tshe dang ldan pa gang po byang chub sems dpa' sems dpa' chen po'i sems ma 'dres pa yin par rig par bya'o/ /
12a7(mdo sde): tshe dang ldan pa gang po dper na/ rin po che khyer ba'i mi 'jigs sa'am/ 'brog khong khong ya nga bar zhugs nas/ de 'jigs sa dang 'brog khong khong ya nga bar 'gro ba na/ rtag tu rgyun mi chad par yid la byed pa 'byung ste/ bdag nam 'brog khong khong ya nga ba 'di las 'da' bar
12b1(mdo sde): 'gyur zhing 'jigs sa 'di las 'da' bar 'gyur zhig gu snyam pa 'ba' zhig yid la byed do/ /tshe dang ldan pa gang po de bzhin du byang chub sems dpa' sems dpa' chen pos rnam pa thams cad mkhyen pa nyid yid la bya'i yid la byed pa gzhan dag gi skabs dbye bar mi bya ba 'di ni byang chub
12b2(mdo sde): sems dpa' sems dpa' chen po'i sems ma 'dres pa zhes bya'o/ /tshe dang ldan pa gang po dper na/ mi g.yon can gyi rang bzhin can tshong 'dus kyi nang du zhugs te rku zhing chings ma gcod pa na 'di ltar bdag rku zhing chings ma gcod pa sus kyang ma mthong grang snyam du sems shing / de
12b3(mdo sde): yid la byed pa de 'ba' zhig kun tu 'byung ste/ de'i yid la byed pa gzhan mi 'byung ngo / /tshe dang ldan pa gang po de bzhin du byang chub sems dpa' sems dpa' chen po bla na med pa yang dag par rdzogs pa'i byang chub 'di mngon par rdzogs par 'tshang rgya bar 'dod pas yid la byed pa gzhan
12b4(mdo sde): dag gi skabs dbye bar mi bya'o/ /tshe dang ldan pa gang po de ltar na byang chub sems dpa' sems dpa' chen po sems ma 'dres par rig par bya'o/ /tshe dang ldan pa gang po dper na/ skyes bu gser mgar zhig yod pa de'i lag tu gser gtad la/ gser de'ang rgyal po'i yin
12b5(mdo sde): te/ de la 'di skad du kye mi khyod kyis gser 'di las rgyan gyi rnam pa dag byos la/ gang khyod kyis lo gcig gis zin pa'i las de khyod kyis zla ba gcig gis zin par gyis shig /gal te zla ba gcig gis zin par ma byas na/ de'i phyir khyod kyi mgo gcad do zhes bsgo na/
12b6(mdo sde): de skad du bsgo ba'i mi de ni gser de bsregs pa dang / bzhu ba dang / rgyan dag tu bya ba las yid la byed pa gzhan mi 'byung ste/ gzhan du na rgyan 'di rnams ji ltar zin par 'gyur zhig gu snyam ste/ de zan za ba'i tshe yang kha zas yid la byed pa mi 'byung gi /gser dang ldan pa'i
12b7(mdo sde): yid la byed pa'i yid la byed pa 'ba' zhig dang / rgyan gyi rnam pa 'ba' zhig yid la byed de/ sems dang sems las byung ba rnams de la gnas so/ /de ci'i phyir zhe na/ de srog phangs pa'i shas che ba'i phyir ro/ /de nas mi des lha rgyan de dag ni 'di rnams lags so zhes rgyan byed pa de
13a1(mdo sde): dag rgyal po la phul lo/ /de nas rgyal po dga' zhing mgu ste rangs nas/ 'di skad du gang khyod kyis zla ba bcu gnyis kyi las byas pa de ni khyod bya dga' chen po dbang ngo zhes smras so/ /tshe dang ldan pa gang po de bzhin du/ byang chub sems dpa' sems dpa'
13a2(mdo sde): chen pos dang po sems bskyed pa nas/ phyi ma'i sems bskyed pa de'i bar du sems ma 'dres par bya'o/ /ji ltar skyes bu gser mgar de yid la byed pa gzhan dang ma 'dres par rgyan de dag byed de/ de ci'i phyir zhe na/ srog phangs pa'i shas che ba'i phyir yin pa de bzhin du/ tshe
13a3(mdo sde): dang ldan pa gang po byang chub sems dpa' sems dpa' chen pos rnam pa thams cad mkhyen pa nyid yid la byed pa ma 'dres par bya ste/ yid la byed pa gzhan dag gi skabs dbye bar mi bya'o/ /gal te rnam pa thams cad mkhyen pa nyid lhur len pa'i stobs che na/ de nyid sems ma
13a4(mdo sde): 'dres pa la gnas te/ byang chub sems dpa' gzhan gang bskal pa grangs med pas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de/ byang chub sems dpa' sems dpa' chen po des bskal pa brgyar yang mi thogs par 'gyur ro/ /
13a5(mdo sde): de ci'i phyir zhe na/ gang gi phyir des yid la byed pa gzhan dag gi skabs ma phye ba'i phyir te/ de'i phyir byang chub sems dpa' sems dpa' chen po sems ma 'dres pa la gnas pa de bskal pa brgyar yang mi thogs par yongs su rdzogs par byed do/ /tshe dang ldan pa gang po de ltar byang
13a6(mdo sde): chub sems dpa' sems dpa' chen pos sems ma 'dres par bya'o/ /de ltar na bdag kyang don de la sbyor zhing / sems can dag kyang don de la sbyor te/ 'di ltar sangs rgyas kyi ye shes bla na med pa'i don la sbyor ro/ /sbyin pa'i pha rol tu phyin pa las dpe'i le'u ste gsum
13a7(mdo sde): pa'o/ / //de skad ces smras pa dang / tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/ /tshe dang ldan pa gal te yid la byed pa de dag bar ma dor 'dres pa zhig na/ de'i ngo bo nyid ni gang yin/ gang dang ni ldan/ de skad
13b1(mdo sde): ces smras pa dang / tshe dang ldan pa sha ra dwa ti'i bus 'di skad ces smras so/ /tshe dang ldan pa gang po gang gi tshe nyan thos kyis dang ldan zhing / rang sangs rgyas kyis dang ldan pa'i yid la byed pa 'byung ba de'i tshe/ byang chub sems dpa' sems 'dres pa yin par rig par bya ste/
13b2(mdo sde): 'di ni byang chub sems dpa' sems dpa' chen po'i tshul bzhin ma yin pa yid la byed pa dag yin no/ /de ci'i phyir zhe na/ byang chub la ni ngo bo nyid med pa'i phyir ro/ /gal te byang chub sems dpa' sems dpa' chen po'i yid la byed pa 'dod chags dang ldan pa 'am/ zhe
13b3(mdo sde): sdang dang ldan pa 'am/ gti mug dang ldan pa 'byung na/ 'byung ba des byang chub sems dpa' sems 'dres par rig par bya ba ma yin no/ /de ci'i phyir zhe na/ rnam par rtog pa 'di dag ni byang chub sems dpa'i srid pa mngon par 'grub pa ste/ phan 'dogs par
13b4(mdo sde): gyur pa/ rgyur gyur pa grogs su gyur pa yin pa'i phyir ro/ /'di dag ni thams cad mkhyen pa nyid du 'gyur bar byed pa'o/ /'di dag gis ni lus yongs su 'dzin to/ /thabs la mkhas pas ji ltar pha rol tu phyin pa drug po rnams kyis yongs su sngo bar byed pa de bzhin
13b5(mdo sde): du/ nyon mongs pa grogs su gyur pa rnams kyis kyang / byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya ste/ tshe dang ldan pa gang po de lta bas na/ thams cad mkhyen pa nyid la bar chad byed
13b6(mdo sde): par 'gyur ba'i yid la byed pa gang dag yin pa de dag 'byung bas byang chub sems dpa' sems dpa' chen po sems 'dres pa zhes bya bar rig par bya'o/ /de dag gang zhe na/ 'di lta ste/ nyan thos dang ldan pa dang / rang sangs rgyas dang ldan par 'byung ba de dag gis
13b7(mdo sde): sems 'dres par rig par bya'o/ /de las gzhan pa'i yid la byed pa srid pa'i rjes su 'thun pa gang dag yin pa de dag 'byung bas ni/ byang chub sems dpa' sems dpa' chen po sems 'dres par gnas pa ma yin no/ /yid la byed pa de dag ci'i phyir 'dod par bya zhe
14a1(mdo sde): na/ 'di ltar byang chub sems dpa' sems dpa' chen po des 'khor bas yongs su mi skyo ba'i go cha bgos pa'i phyir te/ de dag 'byung na skye ba'i gnas rnams yongs su 'dzin la/ skye ba'i gnas rnams yongs su bzung bas yang sbyin pa'i pha rol tu phyin
14a2(mdo sde): pa yang dag par blangs te gnas par 'gyur ro/ /de bzhin du tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa yongs su 'dzin te/ yang shes rab kyi pha rol tu phyin
14a3(mdo sde): pa sgom mo/ /de ltar na yid la byed pa gang dag gis srid pa mngon par 'grub par 'gyur ba de dag ni/ byang chub sems dpa' sems dpa' chen pos byang chub kyi snying po la 'dug par ma gyur gyi bar du 'dod par bya'o/ /tshe dang ldan pa gang po de ltar na nyon mongs pa rnams la
14a4(mdo sde): yang byang chub sems dpa' sems dpa' chen pos yongs su skyo ba'i sems bskyed par mi bya'o/ /byang chub sems dpas ci'i phyir 'dod par bya zhe na/ 'di dag ni bdag la phan 'dogs par gyur pa dag ste/ gal te 'di dag gzugs can zhig yin du zin na/ bdag gis
14a5(mdo sde): bsti stang chen pos ri mo bya ba zhig ste/ de ci'i phyir zhe na/ 'di ltar de dag la de'i phan yon rnams nye bar gnas pa'i phyir ro/ /gal te thabs la mkhas pa gzugs can zhig yin du zin na ni/ de la yang de bzhin gshegs pa bzhin du bdag gis bsti stang chen pos ri mo bya
14a6(mdo sde): ba zhig ste/ de ci'i phyir zhe na/ 'di ltar bdag gi thabs la mkhas pa 'di ni srid par kun tu sbyor ba mi gcod la/ pha rol tu phyin pa drug 'phel ba dang / yongs su rdzogs par byed cing / thams cad mkhyen pa nyid kyang sgrub pa yin pa'i phyir ro/ /ji lta ji ltar pha
14a7(mdo sde): rol tu phyin pa drug 'phel ba dang / yongs su rdzogs par byed cing / thams cad mkhyen pa nyid sgrub par byed pa de lta de ltar srid par kun tu sbyor ba rnams srab par 'gyur/ nyam dmas par 'gyur/ zhan par 'gyur ro/ /tshe dang ldan pa gang po dper na/ shing rta khal chen po
14b1(mdo sde): bkal ba ni/ ji lta ji ltar shing rta 'gro ba de lta de ltar de'i srog shing yongs su zad par 'gyur te/ srog shing de yang khal de nyid kyis shin tu non pa dang / khal khyer bas yongs su zad par 'gyur zhing zhan par 'gyur mod kyi/ srog shing de grong khyer gyi nang du zhugs te/ bya ba byas
14b2(mdo sde): nas chag par 'gyur ro/ /tshe dang ldan pa gang po de bzhin du/ byang chub sems dpa' sems dpa' chen po'i srid pa 'thob par byed pa'i kun tu sbyor ba gang dag yin pa 'di dag ni gang dag gis srid pa yongs su 'dzin par byed pa dag ste/ ji lta ji ltar byang chub sems dpa' skye
14b3(mdo sde): ba'i gnas rnams mngon par sgrub par byed pa de lta de ltar pha rol tu phyin pa drug yongs su rdzogs par 'gyur ro/ /ji lta ji ltar pha rol tu phyin pa drug yongs su rdzogs par 'gyur ba de lta de ltar srid par kun tu sbyor ba rnams srab par 'gyur ro/ /ji lta ji ltar srid par kun tu sbyor ba
14b4(mdo sde): rnams srab par 'gyur ba de lta de ltar thams cad mkhyen pa nyid dang nye bar 'gyur te/ gang gi tshe byang chub sems dpa' sems dpa' chen po/ byang chub kyi snying po la 'dug pa'i thams cad mkhyen pa'i ye shes skyes pa de'i tshe/ kun tu sbyor ba bya ba byas pa de dag phyis de dag gis
14b5(mdo sde): bya ba med de/ ji ltar srog shing de grong khyer du zhugs nas bya ba byas te/ chag nas phyis des bya ba med pa de bzhin du/ kun tu sbyor ba bya ba byas pa de dag gis/ byang chub sems dpa' sems dpa' chen po rnam pa thams cad mkhyen pa nyid thob par gyur pa la/ kun tu sbyor
14b6(mdo sde): ba de dag gis phyis bya ba med do/ /de ci'i phyir zhe na/ 'di ltar byang chub sems dpa' de ni bya ba byas pa yin pa'i phyir ro/ /sems can gang dag byang chub sems dpa' sems dpa' chen po la gshe zhing brgyad bkag la/ gshe zhing brgyad bkag nas/ byang chub sems
14b7(mdo sde): dpa' de nyid la 'di bdag la dgos so zhes slong ste/ de dag la sbyin par byed pa de dag kyang byang chub sems dpa' sems dpa' chen po la phan 'dogs par gyur pa yin no/ /dmigs pa des kyang thams cad mkhyen pa nyid du sems skyed par byed de/ dmigs pa de dag
15a1(mdo sde): thams cad kyang thams cad mkhyen pa nyid la phan 'dogs par gyur pa yin par shes so/ /tshe dang ldan pa gang po de ltar 'dir yang nyan thos kyis 'am/ rang sangs rgyas kyis ma gtogs pa de las gzhan pa'i yid la byed pa gang dag yin pa de dag thams cad
15a2(mdo sde): ni/ byang chub sems dpa' sems dpa' chen po la phan 'dogs par gyur pa yin par rig par bya'o/ /de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/ /tshe dang ldan pa sha ra dwa ti'i bu nyan thos rnams kyang de la phan 'dogs
15a3(mdo sde): par gyur cing / rang sangs rgyas rnams kyang de la phan 'dogs par gyur par rig par bya ste/ nyan thos rnams pha rol tu phyin pa drug gis 'doms shing rjes su ston la/ des kyang pha rol tu phyin pa rnams la sbyar bar bya dgos pas/ de dag kyang byang chub sems dpa'
15a4(mdo sde): sems dpa' chen po'i sbyin gnas yin pa'i phyir/ de dag kyang thams cad mkhyen pa nyid la phan 'dogs par gyur pa yin no/ /rang sangs rgyas rnams kyang de'i sbyin gnas yin pa'i phyir/ phan 'dogs par gyur pa yin no/ /de skad ces smras pa dang / tshe dang
15a5(mdo sde): ldan pa sha ra dwa ti'i bus/ tshe dang ldan pa byams ma'i bu gang po la 'di skad ces smras so/ /tshe dang ldan pa gang po de de bzhin te/ gang dag de la pha rol tu phyin pa rnams kyis 'doms shing rjes su ston pa de dag kyang de'i sbyin gnas yin pa'i phyir nyan thos rnams kyang byang
15a6(mdo sde): chub sems dpa' la phan 'dogs par gyur pa yin no/ /rang sangs rgyas rnams kyang sbyin gnas yin pa'i phyir/ de dag kyang de'i thams cad mkhyen pa nyid la phan 'dogs par gyur pa yin no/ /gzhan yang gang dag dmigs par bya ste/ sbyin pa sbyin pa de yang
15a7(mdo sde): rnam pa thams cad mkhyen pa nyid du yongs su bsngo na/ de dag thams cad kyang de la phan 'dogs par gyur pa yin te/ tshe dang ldan pa gang po 'on kyang nyan thos dang ldan pa'i yid la byed pa gang yin pa de dag ni des bskyed par mi bya'o/ /de'i sa la yang 'dod par mi bya'o/ /de
15b1(mdo sde): ci'i phyir zhe na/ de las byang chub sems dpa' ldog par bya ba yin pa'i phyir ro/ /rang sangs rgyas dang ldan pa'i yid la byed pa gang yin pa de dag kyang des bskyed par mi bya'o/ /de'i sa la yang 'dod par mi bya'o/ /de ci'i phyir zhe na/ de las byang chub sems
15b2(mdo sde): dpa' ldog par bya ba yin pa'i phyir te/ tshe dang ldan pa gang po 'on kyang nyan thos rnams dang / rang sangs rgyas rnams ni phan 'dogs par gyur pa yin no/ /tshe dang ldan pa gang po de ltar na/ byang chub sems dpa' sems dpa' chen po thabs la mkhas pa la ni
15b3(mdo sde): thams cad mkhyen pa nyid la phan par mi 'gyur ba'i chos de gang yang mi dmigs so/ /dgra bcom pa'i sems de dang / shes pa gang yin pa de yang byang chub sems dpa' la phan 'dogs par gyur pa yin te/ gal te de med na de las ldog pa med pa'i phyir ro/ /'di
15b4(mdo sde): lta bur dgra bcom pa'i sems bskyed par mi bya'i/ shes pa gcig pa zhes bya bar ni ma yin te/ des de spangs nas thams cad mkhyen pa nyid du 'gyur ba gang yin pa der sems bskyed par bya'o/ /de bzhin du rang sangs rgyas kyi sems dang / rang sangs rgyas kyis shes pa yang byang
15b5(mdo sde): chub sems dpa' sems dpa' chen po'i thams cad mkhyen pa nyid la phan 'dogs par gyur pa yin no/ /gal te dgra bcom pa gang yin pa dang / rang sangs rgyas gang yin pa'i sems dang / shes pa zhes bya ba de med du zin na/ phan 'dogs par yang mi 'gyur ro/ /
15b6(mdo sde): de ci'i phyir zhe na/ 'di lta ste/ byang chub sems dpa' sems dpa' chen po'i sems ni zag pa dang bcas pa dang / zag pa med pa'i sems dang thun mong ma yin pa ste/ de las gzhan pa'i sems rnams las de bzhin gshegs pa'i sems ma gtogs par byang chub
15b7(mdo sde): sems dpa'i sems nyid de ltar de dag gi mchog ces bya ba nas/ gong na med pa zhes bya ba'i bar dang / mi mnyam pa dang / mnyam pa zhes bya ba'i bar du brjod do/ /tshe dang ldan pa gang po de lta bas na/ sa 'di gnyis ni byang chub sems dpa' sems dpa' chen po'i thams cad
16a1(mdo sde): mkhyen pa nyid la phan 'dogs par gyur pa yin te/ de ltar na 'di la byang chub sems dpa' thabs la mkhas pa'i thams cad mkhyen pa nyid la phan par ma gyur pa'i chos de gang yang mi dmigs so// //bam po gnyis pa/ tshe dang ldan
16a2(mdo sde): pa gang po gzhan yang byang chub sems dpa' sems dpa' chen pos sbyin pa'i pha rol tu phyin pa la spyod pa na/ dngos po gang yongs su gtong ba'i dngos po de la mtshan ma'i 'du shes mi bya'o/ /de ltar mtshan ma med par yongs su gtong zhing / thams cad mkhyen pa nyid du
16a3(mdo sde): yongs su sngo na/ phan 'dogs par gyur pa yin no/ /mtshan ma ma spangs par bla na med pa yang dag par rdzogs pa'i byang chub thob par mi 'gyur te/ 'di lta ste/ thams cad mkhyen pa nyid rnyed pa 'di ni rnyed pa che ba yin no/ /bya ba dag gis gser bye ba'am/ rin
16a4(mdo sde): po che bye ba 'du ba gang yin pa de ni rnyed pa che ba ma yin gyi/ gang mtshan ma med par dngos po yongs su btang nas/ bla na med pa yang dag par rdzogs pa'i byang chub mngon par rdzogs par 'tshang rgya ba 'di nyid rnyed pa khyad par du 'phags pa yin no/ /gang mtshan ma yongs
16a5(mdo sde): su ma spangs par gling chen po bzhir 'khor los sgyur ba'i rgyal srid thob par gyur du zin kyang / de ni rnyed pa chen po ma yin la/ mtshan ma ma spangs par 'dod pa'i khams su bdag po'i bya ba byed du 'jug pa 'di yang rnyed pa chen por 'gyur ba ma yin no/ /gal te mtshan ma
16a6(mdo sde): yongs su spangs nas/ rgyun du zhugs pa'i 'bras bu thob pa 'am/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa nyid dang / rang byang chub thob par gyur na/ 'di ni rnyed pa shin tu che ba yin par rig par bya'o/ /gang mtshan ma yongs
16a7(mdo sde): su spangs nas/ bla na med pa yang dag par rdzogs pa'i byang chub thob pa 'di yang rnyed pa che ba yin te/ 'di ni rnyed pa snga ma de bas rnyed pa shin tu che ba ste/ byang chub sems dpa' sems dpa' chen po'i rnyed pa 'di ni mnyam pa'i zla med de/ 'di lta ste/ de bzhin gshegs
16b1(mdo sde): pa rnyed pa yin no/ /gang gos dang / kha zas dang / mal cha dang / stan dang / na ba'i gsos sman dang / yo byad mtshan mar yongs su gzung ba'i dngos po ni bskyed par mi bya'o/ /de ci'i phyir zhe na/ de ni mtshan ma'i grangs su gtogs pa'i phyir ro/ /gang yang gos
16b2(mdo sde): dang / kha zas dang / mal cha dang / stan dang / na ba'i gsos sman dang / yo byad de yang yongs su btang la/ thabs la mkhas pas yongs su bsngos na/ thams cad mkhyen pa nyid 'thob bo/ /de lta bas na 'di ni byang chub sems dpa' sems dpa' chen po rnams kyi rnyed
16b3(mdo sde): pa mchog yin par rig par bya'o/ /byang chub sems dpa' la 'di skad du/ khyod kyis thams cad mkhyen pa nyid ni thob par 'gyur ro/ /de ci'i phyir zhe na/ khyod kyis gang la mtshan mar bzung ba'i dngos po 'di ni rnyed par dka' ba ste/ nang dang phyi rol gyi dngos po thams
16b4(mdo sde): cad ni rang bzhin gyis dben pa'i phyir ro/ /de ltar na khyod kyis thams cad mkhyen pa nyid ni thob par 'gyur ro/ /gang dag gis thob pa dang / gang dag 'thob pa dang / 'thob par 'gyur ba de dag thams cad kyis kyang / thams cad mkhyen pa nyid kyi na thob bo/ /
16b5(mdo sde): 'thob bo/ /'thob par 'gyur ro zhes smra bar bya'o/ /de skad ces smras pa dang / tshe dang ldan pa byams ma'i bu gang po la/ tshe dang ldan pa sha ra dwa ti'i bus 'di skad ces smras so/ /tshe dang ldan pa bgrang ba 'di byang chub sems dpa' gang gi yin smras pa/ 'di ni
16b6(mdo sde): byang chub sems dpa' thabs la mkhas pa'i bgrang ba yin no/ /de ci'i phyir zhe na/ sems can 'di dag gis thams cad mkhyen pa nyid kyi na 'thob par de ltar shes su zin na ni/ sems can thams cad kyi thams cad mkhyen pa nyid thob par 'gyur ba zhig na/ gang gi
16b7(mdo sde): phyir 'di ltar de dag thams cad mkhyen pa nyid la ma mos shing / sems mi skyed pa'i phyir te/ gang dag thams cad mkhyen pa nyid du sems mi skyed pa de dag ni thams cad mkhyen pa nyid thob par mi 'gyur ro/ /gang dag 'di ltar thams cad mkhyen pa nyid la mos shing sems
17a1(mdo sde): bskyed pa dag ni/ thams cad mkhyen pa nyid thob par 'gyur te/ sems de bskyed nas/ dngos po gang dang gang yongs su gtong ba de dang de dngos po med par mthong ngo / /dngos po gang dang gang shes pa la 'di dag ni sgyu ma lta bu ste/ 'di ni ji ltar bdag
17a2(mdo sde): gis mtshan mar bzung ba ltar ma yin no snyam nas de gtong ba'i blo shas che bar 'gyur zhing / sbyin pa'i blo dang ldan par 'gyur te/ 'dzin pa'i sems mi skyed do/ /'di ltar dngos po 'di ni sgyu ma lta bur sems can rnams kyis de ltar mi shes pas/ dngos po de dag la shas cher
17a3(mdo sde): mngon par zhen par 'gyur te/ yongs su mi gtong ba'i blor 'gyur ro/ /yongs su mi gtong bas ser sna yongs su 'dzin to/ /ser sna des kyang ngan song rnams su skye bar 'gyur la/ dngos po de dang yang 'bral bar 'gyur ro/ /de ltar dngos po de yang yongs su
17a4(mdo sde): mi gtong zhing yongs su ma spyad la/ dngos po de las brten nas ser sna bskyed de/ ngan song rnams su yang skye bar 'gyur ro/ /gang gi tshe byang chub sems dpa' sems dpa' chen po thabs la mkhas pas 'di ltar shes te/ dngos po 'di ni sgyu ma lta bu ste/ yongs
17a5(mdo sde): su gtong ba yang sgyu ma lta bu yin pas na/ sgyu ma lta bu gang yin pa de ni bdag gi yang ma yin yongs su gtong ba yang ma yin no/ /de ci'i phyir zhe na/ 'di ltar de sgyu ma lta bu yin pa'i phyir/ de dngos po de rgya cher yongs su gtong ngo snyam du sems so/ /de de yongs
17a6(mdo sde): su gtong bas sangs rgyas bcom ldan 'das rnams la 'dod pa skyed de/ bcom ldan 'das sangs rgyas bcom ldan 'das rnams ni legs par gsung ba/ phyin ci ma log par gsung ba kho na ste/ sgyu ma lta bu'i dngos po yongs su btang bas/ yod pa'i mtshan nyid
17a7(mdo sde): bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba 'di ni ngo mtshar to/ /de la byang chub sems dpa' sems dpa' chen pos 'di ltar sangs rgyas bcom ldan 'das gang dag ji ltar byas na byang chub sems dpa' dngos po de dag
17b1(mdo sde): la mngon par zhen pa mi skyed cing / 'di ltar de yongs su gtong ba'i blor 'gyur snyam ste/ byang chub sems dpa' sems dpa' chen po rnams kyi dngos po de dag dang / rkyen de dag mtshan nyid med par ston pa 'di dag ni dka' ba mdzad pa'o snyam du rig par bya'o/ /tshe
17b2(mdo sde): dang ldan pa gang po de ltar na byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas thams cad mkhyen pa nyid kyis thob par 'gyur ro zhes de ltar rig par bya'o/ /tshe dang ldan pa gang po gal
17b3(mdo sde): te 'di ni sha ra dwa ti'i bu'i spobs pa yin no snyam du khyod kyis shes na de ltar mi blta'i/ 'di ni de bzhin gshegs pa'i byin gyi rlabs kyis sha ra dwa ti'i bu smra bar zad do/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod
17b4(mdo sde): kyis gnas brtan sha ra dwa ti'i bus ji skad smras pa bzhin du zung shig / chongs shig /lhogs shig /kun chub par gyis shig /sbyin pa'i pha rol tu phyin pa las mtshan ma med pa'i le'u ste bzhi pa'o// //de nas bcom ldan 'das la tshe dang ldan pa byams
17b5(mdo sde): ma'i bu gang pos 'di skad ces gsol to/ /bcom ldan 'das byang chub sems dpa' sems dpa' chen po de ltar yongs su gtong ba des ci zhig yongs su btang ba lags/ bcom ldan 'das kyis bka' stsal pa/ gang po byang chub sems dpa' sems dpa' chen
17b6(mdo sde): po de ltar yongs su gtong ba des ci yang yongs su btang ba med do/ /ji ltar yongs su btang ba med pa de bzhin du chos ci yang thob pa med do/ /bcom ldan 'das kyis bka' stsal pa/ gang po ji ltar byang chub sems dpa' sems dpa' chen pos dngos po ci yang
17b7(mdo sde): yongs su btang ba med pa de bzhin du bla na med pa yang dag par rdzogs pa'i byang chub mngon par rdzogs par sangs rgyas pas kyang chos ci yang thob pa med do/ /gang po byang chub sems dpa' sems dpa' chen po'i dgod pa ci 'dra ba de bzhin du/ chos kyi 'du ba'i sgo yang
18a1(mdo sde): de kho na dang 'dra bar 'gyur ro/ /gal te byang chub sems dpa' sems dpa' chen pos chos 'ga' zhig yongs su btang bar gyur na ni byang chub sems dpa' bla na med pa yang dag par rdzogs pa'i byang chub mngon par rdzogs par sangs rgyas pa'i chos kyang yod
18a2(mdo sde): p a zhig thob par 'gyur na gang po gang gi phyir byang chub sems dpa' sems dpa' chen po yongs su gtong ba byed pa na dngos po yod pa ci yang yongs su btang ba med pas de'i phyir byang chub sems dpa' sems dpa' chen pos bla na med pa yang dag par rdzogs pa'i byang chub mngon
18a3(mdo sde): par rdzogs par sangs rgyas nas yod pa'i chos ci yang thob pa med do/ /gang po dper na/ sgyu ma mkhan nam/ sgyu ma mkhan gyi slob mas sgyu ma mkhan gyi lag tu la du zhig btsongs la/ de la sgyu ma mkhan gyis kAr Sha pa Na dag gcig mngon par sprul te byin na/ gang
18a4(mdo sde): po de ltar na/ rin ji lta ba de bzhin du la du yang de dang 'dra'o/ /de bzhin du byang chub sems dpa' sems dpa' chen pos sbyin pa ji lta bu yongs su btang ba de bzhin du bla na med pa yang dag par rdzogs pa'i byang chub mngon par rdzogs par sangs rgyas pa yang de kho na dang
18a5(mdo sde): 'dra'o/ /gang po de lta bas na 'du ba ci 'dra ba de bzhin du/ dgod pa yang de kho na dang 'dra ste/ de ltar na byang chub sems dpa'i rin ci 'dra ba de bzhin du rnyed pa yang de kho na dang 'dra ba yin no/ /gang po dper na/ skyes bu sgyu ma mkhan gyis shing ljon pa zhig mngon par
18a6(mdo sde): sprul la/ shing ljon pa de'i drung du yang srog chags 'bum sprul te/ srog chags de dag kyang shing ljon pa de'i 'bras bu rnams za na/ gang po de ni 'bras bu ji lta ba bzhin du zab po rnams kyang de kho na dang 'dra'o/ /de bzhin du byang chub sems dpa' sems dpa'
18a7(mdo sde): chen po'i yongs su gtong ba ji lta ba bzhin du chos kyi 'du ba'i sgo yang de kho na dang 'dra'o/ /gang po de ltar na byang chub sems dpa' sems dpa' chen po yongs su gtong ba na rin dang / rnyed pa dang / rnyed pa dang rin du mnyam par 'gyur ro/ /gang po 'di lta ste dper na/
18b1(mdo sde): sgyu ma mkhan nam/ sgyu ma mkhan gyi slob ma mkhas pa zhig gis lam gyi bzhi mdo chen por skye bo phal po che'i mdun du bud med gcig mngon par sprul la/ bud med de yang sbrum mar mngon par sprul te bu byung bar bstan nas/ bud med de'i bu btsas la/ khye'u zhig tu btsas
18b2(mdo sde): nas/ khye'u de yang shi bar bstan na/ gang po 'di ji snyam du sems/ ci khye'u shi ba de'i tshe na bud med de la bdag gi bu shi'o snyam pa'i sems skye 'am/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ gang po de
18b3(mdo sde): lta na/ ma ji lta ba de bzhin du bu yang de kho na dang 'dra ste/ de bzhin du byang chub sems dpa' sems dpa' chen po'i sbyin pa ji lta ba bzhin du/ thams cad mkhyen pa nyid kyang de kho na dang 'dra'o/ /gang po de ltar na 'dir yang chos de dag gi 'du ba'i sgo gnyi ga med do/ /
18b4(mdo sde): gang po 'di ji snyam du sems/ ci khyod kyis nga chos 'ga' zhig la 'dod pa che bar mthong ngam/ gsol pa/ bcom ldan 'das de ni ma lags so/ /de ci'i slad du zhe na/ bcom ldan 'das de bzhin gshegs pas ni chos de dag stong par mngon par rdzogs par
18b5(mdo sde): sangs rgyas pa'i slad du lags so/ /bcom ldan 'das kyis bka' stsal pa/ gang po de bzhin du ji ltar de bzhin gshegs pa chos gang la yang 'dod pa che ba med pa de bzhin du nga byang chub sems dpar gyur pa'i tshe chos gang la la zhig yongs su ma btang ba de med do/ /de
18b6(mdo sde): bas na sangs rgyas bcom ldan 'das rnams la ni chags pa'am/ khong khro ba 'ga' yang mi skye'o/ /de ci'i phyir zhe na/ 'di ltar sangs rgyas bcom ldan 'das ni chags pa dang khong khro ba spangs pa yin pa'i phyir ro/ /gang pos gsol pa/ bcom ldan 'das
18b7(mdo sde): byang chub sems dpa' sems dpa' chen po dngos po gang dang gang yongs su gtong ba de dang de nyid stong pa'am/ ya ma brla 'am/ gsob bam/ gsog tu mthong ba ni ngo mtshar lags so/ /bcom ldan 'das kyis bka' stsal pa'i don bdag gis 'tshal ba ltar na/
19a1(mdo sde): gal te byang chub sems dpas 'jig rten gyi khams gang gA'i klung gi bye ma snyed dbyig dang / gser gyis bkang ste slong ba rnams la stsal kyang / byang chub sems dpas ji ltar yongs su gtong ba'i thabs ma 'tshal na/ de lta na des ni sbyin pa nyi tsher 'gyur gyi/
19a2(mdo sde): sbyin pa'i pha rol tu phyin pa ni ma lags so/ /byang chub sems dpa' sems dpa' chen po yongs su gtong ba na/ 'di ltar yang bdag gis bdog pa thams cad yongs su gtang bar bya'o snyam du yang sems bskyed par bgyi'o/ /bcom ldan 'das kyis tshe dang ldan
19a3(mdo sde): pa sha ra dwa ti'i bu la bka' stsal pa/ bstan pa 'di'i don bshad pa'i phyir spobs par gyis shig /ngas bshad pa'i dus la bab pa na yang bshad par bya'o/ /de nas tshe dang ldan pa sha ra dwa ti'i bus tshe dang ldan pa byams ma'i bu gang po la 'di skad ces smras so/ /tshe dang
19a4(mdo sde): ldan pa gang po 'di la byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas chos thams cad stong par yid la byed cing sbyin pa sbyin par bya'o/ /thams cad mkhyen pa nyid la dmigs par
19a5(mdo sde): byas nas/ bdog pa thams cad yongs su gtang bar bya'o/ /zin pa dang ma zin pa'i dngos po rnams yongs su ma btang ba'am/ ma byin pa'am/ mchod sbyin ma byas pa ci yang med par bya'o/ /tshe dang ldan pa gang po de ltar byang chub sems dpa' sems dpa' chen
19a6(mdo sde): pos thams cad mkhyen pa nyid kyi sems kyis sbyin pa sbyin par bya'o/ /sbyin pa'i pha rol tu phyin pa las sgyu ma lta bur bstan pa'i le'u ste lnga pa'o// //de nas bcom ldan 'das kyis tshe dang ldan pa sha ra dwa ti'i bu la bka' stsal pa/ sha ra dwa ti'i bu legs
19a7(mdo sde): so legs so/ /sha ra dwa ti'i bu de de bzhin te/ byang chub sems dpa' sems dpa' chen pos thams cad mkhyen pa nyid la dmigs pa byas la sbyin pa sbyin par bya'o/ /sha ra dwa ti'i bu khyod shar phyogs kyi 'jig rten gyi khams thams cad na byang chub sems dpa'
19b1(mdo sde): sems dpa' chen po dag sbyin pa sbyin par byed pa mthong bar 'dod dam/ gsol pa/ bcom ldan 'das shar phyogs kyi 'jig rten gyi khams thams cad na/ byang chub sems dpa' sems dpa' chen po dag ji ltar sbyin pa sbyin par bgyid pa mthong bar 'tshal lo/ /
19b2(mdo sde): de nas sangs rgyas kyi mthus tshe dang ldan pa sha ra dwa ti'i bu dang / de las gzhan pa'i nyan thos chen po rnams dang / thams cad dang ldan pa'i 'khor gyis 'di nas thad ka'i phyogs su 'jig rten gyi khams sgyu ma zhes bya ba na/ de bzhin gshegs pa dgra bcom pa yang
19b3(mdo sde): dag par rdzogs pa'i sangs rgyas phung po chen po zhes bya ba nyan thos rnams la chos ston te/ de na byang chub sems dpa' thogs pa med pa zhes bya ba khyim na 'dug cing khyim na 'dug bzhin du dbyig dang / gser gyi phung po ri tsam sbyin pa sbyin zhing yongs su gtong ste/ 'di
19b4(mdo sde): las khyer ba'i sems can de dag la sbyin pa byin par gyur cig ces sgrogs so/ /gos kyi phung po ri tsam dag sbyin par byed do/ /bza' ba dang / bca' ba'i phung po ri tsam dag sbyin pa sbyin par byed de/ sems can gang dag gis pha bi las khyer ba de dag la sbyin pa byin par gyur
19b5(mdo sde): cig ces sgrogs so/ /gzhan yang bcom ldan 'das kyis tshe dang ldan pa sha ra dwa ti'i bu la bka' stsal pa/ byang chub sems dpa' thogs pa med pas rin po che sna bdun gyi shing rta 'bum phrag mang po bkram ste shing rta re re la yang bud med kha dog stong gis brgyan pa dag
19b6(mdo sde): bskyon nas/ tshong 'dus kyi srang du sbyin par byed de/ tshig 'di skad du gang shing rta 'di dag dang / bud med 'di dag 'dod pa des khyer cig ces kyang zer ro/ /bud med de dag re re yang bud med brgya brgya'i 'khor dang ldan te/ shing rta dbyig dang bcas pa bud med kyi
19b7(mdo sde): 'khor dang bcas pa de bud med de dag la sbyin par byed cing yongs su gtong ngo / /sha ra dwa ti'i bu khyod kyis byang chub sems dpa' thogs pa med pa sbyin pa sbyin pa mthong ngam/ gsol pa/ bcom ldan 'das mthong lags so/ /bde bar gshegs pa mthong lags
20a1(mdo sde): so/ /bcom ldan 'das kyis bka' stsal pa/ sha ra dwa ti'i bu byang chub sems dpa' sems dpa' chen po de ltar sbyin pa sbyin par bya'o/ /de nas nyan thos chen po de dag gis kyang sangs rgyas kyi mthus sbyin pa sbyin pa de mthong ngo / /de nas bcom ldan 'das kyis
20a2(mdo sde): tshe dang ldan pa sha ra dwa ti'i bu la bka' stsal pa/ sha ra dwa ti'i bu 'di ji snyam du sems/ sbyin pa 'di rgya che ba yin nam/ gsol pa/ a la la bcom ldan 'das rgya che ba lags so/ /bcom ldan 'das kyis bka' stsal pa/ sha ra dwa ti'i bu sbyin pa 'di ltar byin zhing
20a3(mdo sde): yongs su btang ba 'di la de las gzhan pa'i sbyin pa rnams ni brgya'i char yang nye bar mi 'gro ba nas/ rgyu'i bar du yang mi bzod do/ /de nas sangs rgyas kyi mthus tshe dang ldan pa sha ra dwa ti'i bus sbyin pa de byin nas/ 'di skad du dge ba'i rtsa ba 'dis theg pa la gsar du zhugs
20a4(mdo sde): pa'i byang chub sems dpa' thams cad ni phyir mi ldog pa nyid du gyur cig / phyir mi ldog pa'i byang chub sems dpa' sems dpa' chen po gang dag yin pa de dag ni myur du thams cad mkhyen pa nyid yongs su rdzogs par gyur cig ces yongs su sngo bar byed pa yang mthong ngo / /
20a5(mdo sde): de nas bcom ldan 'das la tshe dang ldan pa sha ra dwa ti'i bus 'di skad ces gsol to/ /bcom ldan 'das 'di la theg pa la gsar du zhugs pa'i byang chub sems dpa' gang la bgyi/ bcom ldan 'das kyis bka' stsal pa/ sha ra dwa ti'i bu 'di la byang chub sems dpa'
20a6(mdo sde): sems dang po bskyed pa/ sems dang po bskyed pa la gnas pa ni dgra bcom pa'i sems las 'da'o/ /sems gnyis pa bskyed pa ni rang sangs rgyas kyi sems las 'da'o/ /phyir mi ldog pa'i sems la gnas pa ni byang chub sems dpa' ma nges shing lung ma
20a7(mdo sde): bstan pa'i sems las 'da'o/ /byang chub sems dpa' byang chub kyi snying po la 'dug pa ni thams cad mkhyen pa zhes bya'o/ /sha ra dwa ti'i bu gang byang chub kyi snying po la 'dug la/ thams cad mkhyen pa ma thob par de las ldang ba 'di ni mi srid de/ go skabs ma yin zhing gnas med
20b1(mdo sde): de/ ma byung 'byung bar mi 'gyur ro/ /sha ra dwa ti'i bu gang gi tshe byang chub sems dpa' sems dpa' chen po byang chub kyi snying po la 'dug pa de'i tshe/ lha dang bcas pa'i 'jig rten dang / bdud dang bcas/ tshangs pa dang bcas/ lha dang mi dang / lha ma yin dang bcas pa'i
20b2(mdo sde): 'jig rten gyis 'di ltar de bzhin gshegs pa byang chub kyi snying po la bzhugs so zhes rig par bya'o/ /de ci'i phyir zhe na/ 'di ltar de'i tshe/ byang chub sems dpa' sems dpa' chen po brnag pa yongs su rdzogs pa bla na med pa yang dag par rdzogs pa'i byang chub mngon
20b3(mdo sde): par rdzogs par 'tshang rgya ba'i skal ba can du gyur pa'i phyir ro/ /de nas sangs rgyas kyi mthus tshe dang ldan pa sha ra dwa ti'i bu dang / nyan thos de dag gis shar phyogs kyi 'jig rten gyi khams thams cad na/ byang chub sems dpa' sems dpa' chen po grangs med pa gang
20b4(mdo sde): dag byang chub kyi snying po la 'dug cing / bla na med pa yang dag par rdzogs pa'i byang chub mngon par rdzogs par 'tshang rgya ba de dag kyang mthong ngo / /byang chub sems dpa' grangs med pa gang dag rab tu 'byung ba'i phyir mngon par 'byung ba dag kyang mthong ngo / /byang chub sems
20b5(mdo sde): dpa' grangs med pa gang dag khyim na gnas shing sbyin pa gtong ba dag kyang mthong ngo / /byang chub sems dpa' grangs med pa gang dag slong ba rnams slong ba na/ mgo yongs su gtong ba dag kyang mthong ngo / /byang chub sems dpa' grangs med pa gang dag slong ba rnams
20b6(mdo sde): slong ba na/ lus 'bigs su bcug ste/ khrag sbyin pa dag kyang mthong ngo / /byang chub sems dpa' grangs med pa gang dag bu dang chung ma yongs su gtong ba dang / khyim gyi dngos po dang / zhing gi dngos po dang / rta dang / ba lang dang / bran dang / bran mo dang /
20b7(mdo sde): las byed pa dang / zho shas 'tsho ba rnams yongs su gtong ba dag kyang mthong ngo / /byang chub sems dpa' grangs med pa gang dag lha rnams kyi dbang po brgya byin byed pa dag kyang mthong ngo / /byang chub sems dpa' grangs med pa gang dag dga' ldan gyi lha'i ris su skye ba dag kyang
21a1(mdo sde): mthong ngo / /byang chub sems dpa' grangs med pa gang dag dga' ldan gyi gnas nas shi 'phos te/ ma'i mngal du skye ba dag kyang mthong ngo / /byang chub sems dpa' grangs med pa gang dag btsa' ba dang chos ston pa dag kyang mthong ngo / /byang chub sems dpa'
21a2(mdo sde): grangs med pa gang dag sems can rnams kyi ched du sdug bsngal rnams yang dang yang myong ba dag kyang mthong ngo / /byang chub sems dpa' grangs med pa gang dag sems can rnams kyi ched du dpag tshad brgyar yang 'gro zhing / nyis brgya'am/ sum brgya'am/ bzhi brgya'am/
21a3(mdo sde): lnga brgya'am/ dpag tshad stong ngam/ de las lhag par yang 'gro ba dang / sems can rnams kyi ched du ji ltar byas na/ sems can 'ga' yang dge ba bcu'i las kyi lam dag la gnas par 'gyur bar yang dag par 'dzin du 'jug pa dang / yang na gsum la skyabs
21a4(mdo sde): su 'gro bar 'gyur bar 'di la yang dag par 'dzin du 'jug par bya ba dang / yang na bslab pa'i gzhi gcig 'dzin par 'gyur ba'am/ yang na bslab pa'i gzhi gnyis sam/ gsum mam/ bzhi'am/ lnga 'dzin par 'gyur ba'am/ yang na sems can 'ga' yang byang
21a5(mdo sde): chub la gnas par 'gyur bar yang dag par 'dzin du 'jug par bya ba'i phyir 'jig rten gyi khams grangs med pa dag tu 'gro ba yang mthong ngo / /byang chub sems dpa' grangs med pa gang dag gzhan mu stegs can kun tu rgyu dag gi nang du byung nas/ pha rol tu phyin
21a6(mdo sde): pa rnams mi thos mi mthong ba dag la byang chub sems dpa' 'di dag ni pha rol tu phyin pa rnams mi thos shing mi mthong bas bskal pa 'bum dag tu 'khyam zhing 'khor te/ yun ring pos thams cad mkhyen pa nyid 'thob pa dag kyang mthong ngo / /byang chub sems dpa' grangs
21a7(mdo sde): med pa gang dag byang chub sems dpa' rnams la pha rol tu phyin pa rnams ston pa yang mthong ngo / /byang chub sems dpa' grangs med pa gang dag pha rol tu phyin pa rnams tshol na yang mi rnyed pa dag kyang mthong ngo / /byang chub sems dpa' grangs med pa gang dag pha rol tu phyin pa rnams
21b1(mdo sde): tshol zhing de dag gis rnyed pa yang mthong ngo / /byang chub sems dpa' grangs med pa gang dag bla na med pa yang dag par rdzogs pa'i byang chub mngon par rdzogs par 'tshang rgya ba dag kyang mthong ngo / /sangs rgyas bcom ldan 'das grangs med pa chos ston pa dag kyang mthong ngo / /sangs
21b2(mdo sde): rgyas bcom ldan 'das grangs med pa gang dag byang chub sems dpa' rnams kyi ched du/ bskal pa bye ba khrag khrig 'bum phrag mang por byang chub tu sems skyed du 'jug par mdzad pa dag kyang mthong ngo / /sangs rgyas bcom ldan 'das grangs med pa gang dag sems can rnams
21b3(mdo sde): yongs su smin par mdzad pa dang / gang dag byang chub tu sems skyed du 'jug par mdzad pa dag kyang mthong ngo / /sangs rgyas bcom ldan 'das grangs med pa gang dag sems can gang gA'i klung gi bye ma snyed yongs su smin par mdzad pa dag kyang mthong ngo / /sangs rgyas bcom
21b4(mdo sde): ldan 'das grangs med pa gang dag 'jig rten gyi khams grangs med pa dag tu gshegs nas/ sems can rnams kyi ched du chos ston pa dag kyang mthong ngo / /de ltar na sangs rgyas bcom ldan 'das rnams ni dka' ba mdzad pa'o/ /de nas sangs rgyas kyi mthus tshe dang ldan pa sha
21b5(mdo sde): ra dwa ti'i bu dang / dge slong gi dge 'dun gyis shar phyogs kyi 'jig rten gyi khams gang gA'i klung gi bye ma snyed de dag na/ byang chub sems dpa' gang dag gnas pa de dag kyang mthong / shar phyogs kyi 'jig rten gyi khams de dag thams cad na/ sangs rgyas bcom
21b6(mdo sde): ldan 'das gang dag bzhugs pa de dag kyang mthong / lho phyogs dang / nub dang / byang dang / phyogs mtshams dang / 'og dang / steng du yang de bzhin du sbyar te/ de ltar kho ra khor yug tu phyogs bcu'i bar du byang chub sems dpa' sems dpa' chen po dag dang / sangs
21b7(mdo sde): rgyas bcom ldan 'das gang dag bzhugs pa de dag mthong ngo / /de nas tshe dang ldan pa sha ra dwa ti'i bus bcom ldan 'das la 'di skad ces gsol to/ /bcom ldan 'das 'di ltar sangs rgyas bcom ldan 'das rnams chos rgya chen po dang ldan te/ ji lta zhe na/ shar phyogs
22a1(mdo sde): kyi 'jig rten gyi khams dpag tu ma mchis pa dag na/ byang chub sems dpa' grangs ma mchis pa dag dang / sangs rgyas bcom ldan 'das grangs ma mchis pa dag mthong ba dang / de bzhin du lho dang / nub dang / byang dang / 'og dang / steng dang / phyogs
22a2(mdo sde): mtshams kyi 'jig rten gyi khams grangs ma mchis pa dag tu byang chub sems dpa' dpag tu ma mchis pa dang / sangs rgyas bcom ldan 'das dpag tu ma mchis pa dag mthong ba ni ngo mtshar lags so/ /de nas bcom ldan 'das la tshe dang ldan pa sha ra dwa ti'i bus 'di skad
22a3(mdo sde): ces gsol to/ /bcom ldan 'das 'di ltar sangs rgyas bcom ldan 'das rnams dang / byang chub sems dpa' rnams chos rgya chen po dang ldan te/ gang dag gis rgya chen po'i gnas bla na med pa'i byang chub tu sems bskyed pa ni ngo mtshar lags so/ /bcom ldan
22a4(mdo sde): 'das kyis bka' stsal pa/ sha ra dwa ti'i bu de de bzhin te/ byang chub sems dpa' sems dpa' chen po rnams kyis 'di ltar bla na med pa yang dag par rdzogs pa'i byang chub tu sems rgya chen po bskyed par bya'o/ /gsol pa bcom ldan 'das mi 'gyur bar 'tshal
22a5(mdo sde): bas ni/ dper na 'khor los sgyur ba'i rgyal po ltar bgyi'o/ /lhar 'gyur bar 'tshal bas ni/ dper na lha rnams kyi dbang po brgya byin ltar bgyi'o/ /tshe ring ba yongs su 'dzin par 'tshal bas ni/ dper na 'du shes med 'du shes med min skye mched du nye bar 'gro
22a6(mdo sde): ba'i lha rnams ltar bgyi'o/ /bcom ldan 'das de bzhin du 'jig rten gyi sbyin gnas su 'gyur bar 'tshal ba dang / stong gsum gyi stong chen po'i 'jig rten gyi khams su 'bel ba'i chos kyi gtam bgyi bar 'tshal ba dang / sangs rgyas 'tshal bas ni thams cad mkhyen pa
22a7(mdo sde): nyid du sems bskyed par bgyi'o/ /de skad ces gsol pa dang / bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/ /sha ra dwa ti'i bu de de bzhin no/ /de de bzhin te/ 'jig rten gyi sbyin gnas kyi mchog tu 'gyur bar 'dod pas/
22b1(mdo sde): thams cad mkhyen pa nyid du sems bskyed par bya'o/ /de skad ces bka' stsal pa dang / tshe dang ldan pa sha ra dwa ti'i bus bcom ldan 'das la 'di skad ces gsol to/ /bcom ldan 'das dang po sems bskyed pa 'di las gud na/ byang chub sems dpa' sems dpa' chen po'i
22b2(mdo sde): sems bskyed pa ches bzang ba'am/ ches rgya che ba 'ga' lta mchis lags sam/ bcom ldan 'das kyis bka' stsal pa/ sha ra dwa ti'i bu khyod de bzhin gshegs pa dgra bcom pa yang dag par rdzogs pa'i sangs rgyas la yongs su 'dri bar sems pa legs so legs so/ /
22b3(mdo sde): sha ra dwa ti'i bu dgra bcom pa'i zag pa med pa'i sems gang yin pa de ni spong ba'i sems kyis rang gi rgyud dang ldan pa'i nyon mongs pa rnams spang bar zad kyi/ sems de sems can dpag tu med pa rnams kyi ched du bskyed pa ma yin no/ /sha ra dwa ti'i bu byang chub kyi sems ni sems can
22b4(mdo sde): dpag tu med pa'i ched du bskyed pa yin gyi/ nyi tshe'i sems can rnams kyi phyir ni ma yin no/ /sha ra dwa ti'i bu rang sangs rgyas kyi sems kyang rang gi rgyud dang ldan pa'i nyon mongs pa rnams zlog par zad kyi/ byang chub kyi sems ni sems can dpag tu med pa'i nyon mongs pa
22b5(mdo sde): rnams zlog pa yin no/ /sha ra dwa ti'i bu yang byang chub kyi sems ni bsten cing bsnyen te bsgoms la mang du byas na/ pha rol tu phyin pa drug po rnams kyis thams cad mkhyen pa nyid 'thob bo/ /thams cad mkhyen pa'i ye shes thob na/ des nyan thos rnams dang / rang sangs
22b6(mdo sde): rgyas rnams rab tu phye'o/ /gang dag 'di la dge ba'i rtsa ba skyed de/ 'di lta ste/ rang byang chub la sems shing sgom na/ de dag la sangs rgyas bcom ldan 'das rnams khyed ni rang sangs rgyas su 'gyur te/ bskal pa 'di snyed cig na lha rnams dang / mi rnams kyi nang du
22b7(mdo sde): mtshams sbyar te 'khod nas rang sangs rgyas thob par 'gyur ro zhes lung ston gyi/ sha ra dwa ti'i bu rang sangs rgyas rnams ni byang chub sems dpa' la ma 'ongs pa'i dus na khyod de bzhin gshegs pa dgra bcom pa yang dag par rdzogs pa'i sangs rgyas su 'gyur ro/ /zhes lung mi ston
23a1(mdo sde): to/ /nyan thos rnams kyang byang chub sems dpa' la lung mi ston to/ /gal te nyan thos lung ston na yang / de bzhin gshegs pa las thos nas lung ston to/ /sha ra dwa ti'i bu gang gis sems can thams cad dgra bcom pa nyid la bkod kyang / des ni thams cad mkhyen
23a2(mdo sde): pa nyid yongs su bzung ba ma yin gyi/ sha ra dwa ti'i bu gang byang chub sems dpa' la pha rol tu phyin pa drug po rnams kyi 'doms shing rjes su ston na/ 'di ltar des ni thams cad mkhyen pa nyid yongs su bzung ba yin no/ /de ci'i phyir zhe na/ sha ra dwa ti'i bu nyan thos las ni
23a3(mdo sde): sangs rgyas bcom ldan 'das rnams kyi byang chub byung ba ma yin gyi byang chub sems dpa' las de bzhin gshegs pa rnams kyi byang chub byung ba'i phyir ro/ /sbyin pa'i pha rol tu phyin pa las 'jig rten gyi khams grangs med par byang chub sems dpa'i spyod pa dang / sangs rgyas
23a4(mdo sde): bstan pa zhes bya ba'i le'u ste drug pa'o/ / //de nas bcom ldan 'das la tshe dang ldan pa sha ra dwa ti'i bus 'di skad ces gsol to/ /bcom ldan 'das ji ltar na byang chub sems dpar rig par bgyi/ bcom ldan 'das kyis bka' stsal pa/ sha ra dwa ti'i bu
23a5(mdo sde): byang chub sems dpa' gang pha rol tu phyin pa drug po dag la spyod pa'i byang chub sems dpa' 'di ni byang chub sems dpa' zhes bya ba'i ming 'thob bo/ /gsol pa bcom ldan 'das zag pa ma mchis pa'i sems las byang chub kyi sems khyad par du 'phags par bshad pa 'di'i don
23a6(mdo sde): ji ltar 'tshal bar bgyi/ bcom ldan 'das kyis ji ltar lung bstan pa bzhin du yang dag par gzung bar 'tshal lo/ /bcom ldan 'das kyis bka' stsal pa/ sha ra dwa ti'i bu 'di ji snyam du sems/ byang chub sems dpa'i sems 'dod chags dang bcas pa/ zhe sdang dang
23a7(mdo sde): bcas pa/ gti mug dang bcas pa yin nam/ gsol pa bcom ldan 'das 'dod chags dang bcas pa/ zhe sdang dang bcas pa/ gti mug dang bcas pa lags so/ /bcom ldan 'das kyis bka' stsal pa/ sha ra dwa ti'i bu 'di ji snyam du sems/ dgra bcom pa'i
23b1(mdo sde): sems 'dod chags dang bral ba/ zhe sdang dang bral ba/ gti mug dang bral ba yin nam/ gsol pa/ bcom ldan 'das de de lta lags te/ dgra bcom pa'i sems 'dod chags dang bral ba/ zhe sdang dang bral ba/ gti mug dang bral ba lags so/ /bcom ldan 'das
23b2(mdo sde): kyis bka' stsal pa/ sha ra dwa ti'i bu 'di ji snyam du sems/ gal te dgra bcom pa zag pa zad pas sems can dpag tu med pa rnams la byams pa dang / snying rjes khyab par byas kyang / de'i tshe sems can de dag bde bas tshim par 'gyur ram/ gsol pa/ bcom ldan 'das
23b3(mdo sde): de ltar dgra bcom pa ni thabs la mkhas pa ma mchis na/ sems can dpag tu ma mchis pa rnams la byams pas ji ltar khyab par bgyi/ bcom ldan 'das 'di ltar ji srid du mnyam par gzhag pa de srid kyi bar der byams pa des kha cig ni bde bar 'gyur/ kha cig ni sdug
23b4(mdo sde): bsngal bar 'gyur lags so/ /bcom ldan 'das gang gi tshe byang chub sems dpa' thams cad mkhyen pa nyid 'thob pa de'i tshe sems kyi skad cig la/ byams pa la gnas shing byams pa mngon par sgrub pa ma lags mod kyi/ bcom ldan 'das gnas ma mchis pa nan gyis
23b5(mdo sde): dper bgyis te bshad par bgyi na/ bcom ldan 'das gal te 'dzam bu'i gling 'dir bdag dang 'dra ba/ rnam par thar pa brgyad la bsam gtan pa sha stag gis gang bar gyur la/ de dag kyang byams pa la snyoms par zhugs sam/ gal te snyoms par 'jug par 'tshal na
23b6(mdo sde): yang snyoms par 'jug pa'i 'os ma lags so/ /bcom ldan 'das kyis bka' stsal pa/ sha ra dwa ti'i bu rnam grangs 'dis kyang zag pa med pa'i sems las byang chub sems dpa'i sems mchog ces bya ba nas/ gong na med pa zhes bya ba'i bar du'o/ /sha ra dwa ti'i bu gzhan
23b7(mdo sde): yang gal te sems can thams cad dgra bcom pa mngon par shes pa drug dang ldan pa sha stag tu gyur la/ dgra bcom pa re res kyang bdud kyi sde 'khrugs med 'khrugs med snyed mngon par sprul na/ sha ra dwa ti'i bu 'di ji snyam du sems/ 'khrugs med de dag mang ba yin nam/
24a1(mdo sde): gsol pa/ bcom ldan 'das mang lags so/ /bde bar gshegs pa mang lags so/ /bcom ldan 'das kyis bka' stsal pa/ sha ra dwa ti'i bu 'di ji snyam du sems/ dgra bcom pa de dag dang / dpung de dag gis phyir mi ldog pa'i byang chub sems
24a2(mdo sde): dpa'i byang chub kyi sems de bzlog par nus sam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ sha ra dwa ti'i bu 'di ji snyam du sems/ sems de gnyis kyi nang na gang mthu che/ sems can thams cad zag pa zad par
24a3(mdo sde): gyur pa rnams kyi zag pa med pa'i sems gang yin pa mthu che'am/ phyir mi ldog pa'i byang chub sems dpa'i sems mthu che/ gsol pa/ bcom ldan 'das byang chub sems dpa'i sems ches mthu che lags so/ /bcom ldan 'das kyis bka' stsal pa/ phyir mi ldog pa'i
24a4(mdo sde): byang chub sems dpa'i byang chub kyi sems ches mthu che ba yin te/ sha ra dwa ti'i bu zag pa med pa'i sems kyis bdud kyi sde 'khrugs med dpag tu med pa rdzu 'phrul gyis mngon par sprul na yang 'dod chags dang bral ba'i sems kyis/ 'dod chags dang bcas pa/ zhe sdang dang bcas pa/
24a5(mdo sde): gti mug dang bcas pa'i sems yongs su gtugs par mi nus so/ /sha ra dwa ti'i bu 'di ji snyam du sems/ sems 'di dag gi nang na sems gang mchog ces bya ba nas/ gong na med pa zhes bya ba'i bar du gang yin/ gsol pa/ bcom ldan 'das phyir mi ldog pa'i byang chub
24a6(mdo sde): sems dpa'i sems mchog ces bgyi ba nas/ gong na ma mchis pa zhes bgyi ba'i bar du lags so/ /de ci'i slad du zhe na/ 'di ltar zag pa ma mchis pa'i sems kyis gtugs par bgyir rngo mi thogs pa'i slad du'o/ /sha ra dwa ti'i bu gzhan yang khyod nyid la yongs su dri bar byas/ khyod
24a7(mdo sde): kyis ji ltar bzod pa de bzhin du lan thob shig / sha ra dwa ti'i bu 'di ji snyam du sems/ gal te mching bu'i nor bu dag gi nang du/ nor bu rin po che bai dUr+ya bzhag na/ ci mching bu'i nor bu de dag gis nor bu rin po che bai dUr+ya la gsal ba dang / rin thang gis thub bam/ gsol pa/
24b1(mdo sde): bcom ldan 'das de ni ma lags so/ /mching bu'i nor bu dag gi phung po chen pos nor bu rin po che bai dUr+ya gcig kyang zil gyis gnon par rngo mi thogs lags so/ /bcom ldan 'das kyis bka' stsal pa/ de ci'i phyir/ gsol pa/ bcom ldan 'das mching bu'i nor bu de dag ni yongs
24b2(mdo sde): su dag pa yang ma lags/ kha dog bzang ba yang ma lags/ rin thang yang chung la/ brjod par yang nus pa lags te/ bcom ldan 'das mching bu'i nor bu ni gnas rgya chen po nas byung ba yang ma lags so/ /bcom ldan 'das nor bu rin po che bai dUr+ya ni rigs kyis 'phags pa
24b3(mdo sde): lags te/ sems can rnams kyi las kyi rnam par smin pas rgya mtsho chen po'i nang nas byung ba lags te/ de ni mching bu'i nor bu mang pos zil gyis gnon par rngo mi thogs so/ /bcom ldan 'das kyis bka' stsal pa/ sha ra dwa ti'i bu de de bzhin te/ phyir mi ldog pa'i byang chub
24b4(mdo sde): sems dpa' sems dpa' chen po'i sems ni nyan thos thams cad kyi sems zil gyis gnon par 'dug ste/ de bzhin gshegs pas don gyi dbang 'di yang dag par gzigs nas/ phyir mi ldog pa'i byang chub sems dpa' sems dpa' chen po'i sems mchog nyid du bzhag pa nas/
24b5(mdo sde): gong na med pa nyid kyi bar du bzhag pa yin no/ /nyan thos dgra bcom pa thams cad kyis ni byang chub sems dpa'i sems gang byams pa dang ldan pa dang / snying rje dang ldan pa yang zad par byed mi nus so/ /sha ra dwa ti'i bu dgra bcom pa zag pa zad pa mngon par shes pa drug dang ldan
24b6(mdo sde): pa de dag gis kyang / 'jig rten gyi khams 'di 'jig rten gyi khams gzhan du rdzu 'phrul gyis 'phang bar nus mod kyi/ phyir mi ldog pa'i byang chub sems dpa'i sems ni zad par byed mi nus so/ /sha ra dwa ti'i bu dgra bcom pa zag pa zad pa/ mngon par shes pa drug dang ldan
24b7(mdo sde): pa de dag gis kyang / rgya mtsho chen po kha'i dbugs kyis skam par nus mod kyi/ phyir mi ldog pa'i byang chub sems dpa' sems dpa' chen po'i sems ni zil gyis mnan pa'am/ zad par byed mi nus so/ /sha ra dwa ti'i bu dgra bcom pa zag pa zad pa/ mngon par shes pa
25a1(mdo sde): drug dang ldan pa de dag gis kyang / 'jig rten gyi khams gang gA'i klung gi bye ma snyed sreg pa'i me'i phung po chen po de yang kha'i dbugs kyis gsad par nus mod kyi/ phyir mi ldog pa'i byang chub sems dpa' sems dpa' chen po'i sems ni zil gyis mnan pa'am/ zad
25a2(mdo sde): par byed mi nus so/ /sha ra dwa ti'i bu rnam grangs 'dis na/ phyir mi ldog pa'i byang chub sems dpa' sems dpa' chen po'i sems mchog ces bya/ gtso bo dang / phul dang / ra ba dang / rab mchog dang / bla na med pa nas gong na med pa zhes bya ba'i bar du brjod do/ /de
25a3(mdo sde): skad ces bka' stsal pa dang / tshe dang ldan pa sha ra dwa ti'i bus bcom ldan 'das la 'di skad ces gsol to/ /bcom ldan 'das ji tsam du phyir mi ldog pa'i byang chub sems dpa' sems dpa' chen po'i sems rgya che zhing zad par bgyi ba'am/ bzlog par mi nus pa ngo
25a4(mdo sde): mtshar lags so/ /bcom ldan 'das kyis bka' stsal pa/ sha ra dwa ti'i bu de de bzhin no/ /de ci'i phyir zhe na/ sha ra dwa ti'i bu sangs rgyas bcom ldan 'das rnams ni gnyis su mi gsung ste/ de bzhin gshegs pa rnams ni gnyis su med par gsung zhing / de bzhin
25a5(mdo sde): kho na ste gzhan du ma yin no/ /sha ra dwa ti'i bu gal te 'jig rten gyi khams mtha' yas mu med pa'i gang gA'i klung gi bye ma ji snyed pa de snyed kyi sems can gzhan dag byung bar gyur la/ sa'i khams ji snyed pa dang / chu'i khams ji snyed pa dang / me'i khams ji snyed pa dang / rlung gi khams
25a6(mdo sde): ji snyed pa de snyed kyi sems can gzhan dag byung bar gyur na/ sha ra dwa ti'i bu 'di ji snyam du sems/ sems can de dag mang ba yin nam/ gsol pa/ bcom ldan 'das mang lags so/ /bde bar gshegs pa mang lags so/ /bcom ldan 'das kyis bka' stsal pa/ sha
25a7(mdo sde): ra dwa ti'i bu sems can de dag kyang mngon par shes pa drug dang ldan par gyur te/ re re zhing 'di ltar maud gal gyi bu chen po lta bur rdzu 'phrul dang ldan par gyur la/ rdzu 'phrul can de dag gis 'di ltar sems can de dag ji snyed pa de snyed kyi bdud sdig can mngon par sprul te/ sdig can
25b1(mdo sde): re re la yang sems can de dag ji snyed pa de snyed kyi glang po che'i tshogs yod pa dang / rta'i tshogs dang / shing rta'i tshogs dang / dpung bu chung gi tshogs yod par gyur te/ bgrang ba 'di lta bu'i tshul gyis/ dgra bcom pa rdzu 'phrul can de dag re re sprul pa byed pa'i sprul pa de dag re
25b2(mdo sde): res kyang de bzhin du sprul pa mngon par sprul na/ sha ra dwa ti'i bu 'di ji snyam du sems/ de dag bgrang ba la 'jug par nus sam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ sems can de dag gis phyir mi ldog pa'i rigs
25b3(mdo sde): kyi bu'am/ rigs kyi bu mo de gang na gnas pa'i stong gsum gyi stong chen po'i 'jig rten gyi khams bsreg par mngon par sprul pa byed na/ sha ra dwa ti'i bu 'di ji snyam du sems/ ci sems can de dag rdzu 'phrul chen po rnam par ston pa yin nam/ gsol pa/ bcom
25b4(mdo sde): ldan 'das de dag ni rdzu 'phrul che ba lags so/ /rdzu 'phrul chen po dang ldan zhing / 'jigs pa chen po'i tshul gyis nye bar gnas pa lags so/ /bcom ldan 'das kyis bka' stsal pa/ sha ra dwa ti'i bu gal te de dag 'jig rten gyi khams mtha' yas mu med pa gang gA'i
25b5(mdo sde): klung gi bye ma snyed kyi bskal par gnas la/ de ltar 'jigs pa drag po kun nas ston kyang phyir mi ldog pa'i byang chub sems dpa' sems dpa' chen po de dag gi sems zad par bya ba'am/ zil gyis mnan pa'am/ bzlog nus pa'i skal ba med do/ /sha ra dwa ti'i bu 'di ji snyam
25b6(mdo sde): du sems/ sems can dpag tu med pa de dag dang / bdud sdig can de dag gi rdzu 'phrul gang yin pa dang / phyir mi ldog pa'i byang chub sems dpa'i rdzu 'phrul gang yin pa 'di gnyis la/ gang ches mthu dang ldan pa yin/ gsol pa/ bcom ldan 'das rdzu 'phrul dang ldan
25b7(mdo sde): pa 'di dag gi nang na/ phyir mi ldog pa'i byang chub sems dpa' sems dpa' chen po'i rdzu 'phrul dang / sems 'di ni ches mthu dang ldan pa lags so/ /bcom ldan 'das kyis bka' stsal pa/ sha ra dwa ti'i bu 'di ji snyam du sems/ 'di lta bu'i rdzu 'phrul dang / stobs dang
26a1(mdo sde): ldan pa gang yin pa de mchog byed pa'am/ mchog tu 'byung bar 'os pa yin nam/ gsol pa/ bcom ldan 'das kyis bka' stsal pa'i don bdag gis 'tshal ba ltar na/ rnam grangs 'dis na thams cad mkhyen pa nyid kyi sems ma gtogs par byang chub sems
26a2(mdo sde): dpa'i sems mchog ces bgyi ba nas gong na ma mchis pa zhes bgyi ba'i bar du ste/ de ci'i slad du zhe na/ phyir mi ldog pa'i byang chub sems dpa'i sems ni zad par bgyir rngo mi thogs pa'i slad du lags so/ /de nas bcom ldan 'das kyis tshe dang ldan pa sha ra dwa ti'i bu la 'di skad
26a3(mdo sde): ces bka' stsal to/ /sha ra dwa ti'i bu de de bzhin no/ /de de bzhin te/ phyir mi ldog pa'i byang chub sems dpa'i sems ni zad par byar mi nus so/ /sbyin pa'i pha rol tu phyin pa las phyir mi ldog pa'i sa'i le'u ste bdun pa'o// //de nas tshe dang ldan pa byams ma'i bu
26a4(mdo sde): gang pos tshe dang ldan pa sha ra dwa ti'i bu la 'di skad ces smras so/ /tshe dang ldan pa sha ra dwa ti'i bu rnam grangs gang gis na/ phyir mi ldog pa'i byang chub sems dpa' sems dpa' chen po'i sems zad par byar mi nus/ smras pa/ tshe dang ldan pa gang po gang gi phyir byang chub sems
26a5(mdo sde): dpa' sems dpa' chen po sbyin pa gang dang gang sbyin pa na de thams cad thams cad mkhyen pa nyid la dmigs nas sbyin par byed de/ de bas na byang chub sems dpa' sems dpa' chen po'i sems zad par bya ba'am/ zil gyis mnan par mi nus so/ /tshe dang ldan pa gang po dper na/
26a6(mdo sde): skyes bu tshong pa zhig zong 'bum phrag mang po spyod cing / de tshong byed la/ tshong pa des tshong dpon nam/ ded dpon gang yang rung ba las lo 'bum phrag mang po zhig nas skyin po blangs pa las/ de'i tshong ma rung bar gyur nas/ des rgyal po la bskor te rgyal po'i gan du song ngo / /
26a7(mdo sde): de rgyal po'i dpung des na rgyal pos yongs su bzung ba'i mi de la tshong dpon de dang / ded dpon des tshugs par mi 'gyur ro/ /de ci'i phyir zhe na/ de ltar de dpung dang ldan pa'i phyogs 'di lta ste/ rgyal po'i phyogs dpung dang ldan pa'i phyogs de la rten pa'i phyir ro/ /
26b1(mdo sde): tshe dang ldan pa gang po de bzhin du dang po sems bskyed pa'i byang chub sems dpa' sems dpa' chen po'i sems dang / phyir mi ldog pa'i byang chub sems dpa'i sems ni dpung dang ldan pa'i phyogs la rten to/ /de ci'i phyir zhe na/ 'di lta ste/ thams cad mkhyen pa nyid kyi phyogs
26b2(mdo sde): dpung dang ldan pa'i phyogs de la rten pas na/ de nyan thos thams cad kyis zil gyis mnan par mi nus so/ /tshe dang ldan pa gang po dper na/ skyes bu rgyal po la rten pa ni longs spyod zad par gyur kyang / 'on kyang tshugs par mi nus pa de bzhin du/ byang chub sems dpa'
26b3(mdo sde): sems dpa' chen po thams cad mkhyen pa nyid kyi phyogs la rten pa yang / 'di ltar nyan thos thams cad dang / bdud thams cad kyis mi tshugs so/ /smras pa/ tshe dang ldan pa sha ra dwa ti'i bu ji ltar na byang chub sems dpa' nyan thos thams cad kyis tshugs par 'gyur/ smras pa/
26b4(mdo sde): tshe dang ldan pa gang po gal te nyan thos kyi sa'am/ rang sangs rgyas kyis sgrogs shing 'chad pa na/ de'i sems skyed cing bdag kyang de ltar gyur cig ces sems skyed na/ nyan thos rnams kyis tshugs pa yin no/ /gang de'i gtam gyi ro myong bar byed pa dang / de la yang dga'
26b5(mdo sde): bar byed pa'i byang chub sems dpa' ni tshul bzhin ma yin pa yid la byed pa bskyed pa des na tshugs par 'gyur ro/ /smras pa/ tshe dang ldan pa sha ra dwa ti'i bu ci'i phyir na/ de dag la tshul bzhin ma yin pa yid la byed pa zhes bya/ smras pa/ 'di dag byang chub sems dpa' sems
26b6(mdo sde): dpa' chen po'i thams cad mkhyen pa nyid la gegs byed pa yin te/ 'di dag skyed par byed pa ma yin la/ 'di dag ni thams cad mkhyen pa nyid ring bar byed pa yin te/ de bas na 'di dag ni byang chub sems dpa'i tshul bzhin ma yin pa yid la byed pa zhes bya'o/ /tshe dang ldan pa
26b7(mdo sde): gang po dper na/ rnal 'byor pa rnal 'byor spyod pa yang dag pa'i mtha' mngon sum du bya bar 'dod cing / yang dag pa la nges par 'jug par 'dod pa'i 'dod chags dang / zhe sdang dang / gti mug kun tu 'byung ba ni dgra bcom pa nyid ring bar byed pa yin te/ de dag de'i tshul bzhin
27a1(mdo sde): ma yin pa yid la byed pa zhes bya'o/ /tshe dang ldan pa gang po de bzhin du byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa'i thams cad mkhyen pa nyid la yang nyan thos dang ldan pa'am/ rang sangs
27a2(mdo sde): rgyas dang ldan pa'i yid la byed pa rnams gegs byed pa yin te/ yid la byed pa de dag skyed na 'di ltar byang chub sems dpa' sems dpa' chen po nyan thos rnams kyis zil gyis non pa yin no/ /smras pa/ tshe dang ldan pa sha ra dwa ti'i bu de lta na byang chub sems dpa' nyan thos
27a3(mdo sde): rnams kyis zil gyis non pa yin te/ gang nyan thos dang ldan pa'am/ rang sangs rgyas dang ldan pa'i yid la byed pa skyed pa de ni byang chub sems dpa' zhes mi bya'o/ /de ci'i phyir zhe na/ yid la byed pa de dag gis byang chub sems dpa' zhes bya ba'i grangs su mi chud pa'i phyir ro/ /
27a4(mdo sde): tshe dang ldan pa sha ra dwa ti'i bu dper na/ rgyun du zhugs pa nyon mongs pa kun tu spyod na sbyin gnas su mi 'gyur te/ gal te gang gis de'i nyon mongs pa rnams spong ba'i shes pa thob na/ des de rgyun du zhugs pa zhes bya bar rab tu phye ba yin gyi/ nyon mongs pa rnams kyis
27a5(mdo sde): rab tu phye ba ma yin te/ de ltar na shes pa yongs su shes pa dang / spong ba la 'dris pas de rgyun du zhugs pa zhes bya'o/ /tshe dang ldan pa sha ra dwa ti'i bu de bzhin du byang chub sems dpa' nyan thos dang ldan pa'am/ rang sangs rgyas dang ldan pa'i sems kun tu spyod cing skye bas/ byang
27a6(mdo sde): chub sems dpa' zhes rab tu phye ba ma yin gyi/ thams cad mkhyen pa nyid las brtsams pa'i sems dang sems las byung ba gang dag yin pa de dag skye bas/ 'di lta ste/ de byang chub sems dpa' zhes bya bar rab tu phye ba yin te/ byang chub sems dpa' byang chub kyi sems
27a7(mdo sde): la gnas na tshugs par mi nus so/ /tshe dang ldan pa dper na/ 'phong gi slob dpon ni gnas na 'dug kyang rung / 'gro yang rung / dgra rnams kyis tshugs par dka' ba yin te/ gzhan gyi mda' yang gcod cing bdag kyang srung ngo / /tshe dang ldan pa sha ra dwa ti'i bu de bzhin du byang
27b1(mdo sde): chub sems dpa' byang chub kyi sems la gnas pa yang tshugs par dka'o/ /nyan thos kyi spyod pa'am/ rang sangs rgyas kyi spyod pa thos na yang 'di ltar bdag kyang myur ba nyid du bla na med pa yang dag par rdzogs pa'i byang chub mngon par rdzogs par sangs rgyas nas/ 'di lta ste dper na/
27b2(mdo sde): de bzhin gshegs pa dgra bcom pa yang dag par rdzogs pa'i sangs rgyas shAkya thub pa da ltar nyan thos rnams la chos ston pa de bzhin du/ bdag kyang nyan thos rnams la chos ston par gyur cig ces yongs su sngo bar byed do/ /tshe dang ldan pa de ltar na thabs la mkhas pa'i byang chub
27b3(mdo sde): sems dpa' byang chub kyi sems la gnas pa la tshugs par mi nus te/ nyan thos kyi gtam mam/ rang sangs rgyas kyi gtam thos na yang / chos kyi gtam 'di ni de bzhin gshegs pa las byung ngo zhes de bzhin gshegs pa dran par byed de/ nyan thos rnams la chags pa mi
27b4(mdo sde): skyed do/ /tshe dang ldan pa sha ra dwa ti'i bu de ltar na/ byang chub sems dpa' byang chub kyi sems la gnas pa ni thub par dka' ba yin no/ /tshe dang ldan pa dper na/ rnal 'byor pa rnal 'byor spyod pa dmigs pa thob cing / ting nge 'dzin legs par bsgoms pa'i phyir rnam par rtog
27b5(mdo sde): pa rnams kyis mi tshugs so/ /de ci'i phyir zhe na/ 'di ltar dmigs pa de la rab tu goms pa'i phyir ro/ /de bzhin du byang chub sems dpa' byang chub kyi sems la gnas pa yang thub par dka'o/ /de ci'i phyir zhe na/ 'di ltar thams cad mkhyen pa nyid kyi sems dang mi 'bral ba'i
27b6(mdo sde): phyir ro/ /smras pa/ tshe dang ldan pa gang po gal te byang chub sems dpa' thub par dka' bar rig par bya na/ theg pa la gsar du zhugs pa gang dag yin pa rnams dang / phyir mi ldog pa gang dag yin pa rnams dang / byang chub kyi snying po la 'dug pa gang dag yin pa thams cad
27b7(mdo sde): dam/ smras pa/ tshe dang ldan pa sha ra dwa ti'i bu byang chub sems dpa' de dag kyang thub par dka' ba yin no/ /de ci'i phyir zhe na/ byang chub sems dpa' de dag dam bcas pa las bskyod mi nus te/ de ltar na byang chub sems dpa' dam bcas pa la gnas pa dang / byang chub kyi
28a1(mdo sde): sems la gnas pa de dag ni thams cad kyang thub par dka' ba yin no/ /tshe dang ldan pa sha ra dwa ti'i bu dper na/ byang chub sems dpa' da ltar mngon par rdzogs par sangs rgyas pa gang yin pa dang / de bzhin gshegs pa lo bye ba brgya phrag mang po nas mngon par
28a2(mdo sde): rdzogs par sangs rgyas te/ bzhugs shing gzhes pa gang yin pa de gnyi ga yang thams cad mkhyen pa nyid do/ /tshe dang ldan pa sha ra dwa ti'i bu de bzhin du theg pa la gsar du zhugs pa'i byang chub sems dpa' gang yin pa dang / phyir mi ldog pa'i byang chub sems dpa' gang yin
28a3(mdo sde): pa dang / byang chub kyi snying po la 'dug pa'i byang chub sems dpa' tha ma'i sems thob pa gang yin pa de dag thams cad ni 'di lta ste/ thams cad mkhyen pa nyid yid la byed pa rnams kyis mnyam mo/ /smras pa/ tshe dang ldan pa gang po 'di dag ji ltar khyad par med/ smras
28a4(mdo sde): pa/ tshe dang ldan pa sha ra dwa ti'i bu byang chub kyi sems la ni khyad par med de/ 'on kyang mgyogs bul gyis ni khyad par yod do/ /sems de gnyi ga ni mnyam ste/ gang zhe na/ byang chub tu mngon par sgrub pa gang dag yin pa rnams so/ /tshe dang ldan pa sha ra dwa ti'i bu byang chub
28a5(mdo sde): sems dpa'i sems la gnas pa ni phyir mi ldog go/ /dgra bcom pa gang dgra bcom pa nyid las ldog la/ zag pa med pa'i sems las kyang ldog na/ de dgra bcom pa nyid du rig par bya'am/ smras pa/ tshe dang ldan pa gang po de ni ma yin te/ de ni lhag pa'i nga rgyal
28a6(mdo sde): can yin par rig par bya'o/ /smras pa/ tshe dang ldan pa sha ra dwa ti'i bu de bzhin du byang chub sems dpa' byang chub sems dpa'i sems las phyir ldog pa gang yin pa de ni byang chub tu khas 'che bar zad de/ de ni byang chub sems dpa' ma yin gyi/ de ni byang chub sems dpa'
28a7(mdo sde): sun 'byin pa yin te/ de ni byang chub sems dpa' zhes bya bar rig par bya ba ma yin no/ /smras pa/ tshe dang ldan pa gang po de de bzhin no/ /de de bzhin te/ tshe dang ldan pa gang po dper na/ mi zhig pho mtshan dang ldan par gyur te/ dbang po ma tshang ba ma yin pa las/
28b1(mdo sde): phyis de'i pho mtshan med par gyur la/ pho mtshan gyi bya ba byed mi nus na/ de ni ma ning zhes bya ba'i grangs su 'gro'o/ /tshe dang ldan pa gang po de bzhin du/ byang chub sems dpa'i sems rmug pa ni byang chub sems dpa' zhes bya ba'i grangs su mi 'gro'o/ /sbyin pa'i pha rol tu phyin pa las
28b2(mdo sde): byang chub sems dpa' yongs su sbyang bar bya ba'i le'u ste brgyad pa'o/ / //de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/ /tshe dang ldan pa sha ra dwa ti'i bu 'di la byang chub sems dpa' bla na med pa yang dag par rdzogs pa'i
28b3(mdo sde): byang chub mngon par rdzogs par 'tshang rgya bar 'dod pas yid la byed pa ji lta bu bskyed par bya'i/ smras pa/ thams cad mkhyen pa nyid dang ldan pa'i yid la byed pa bskyed par bya'o/ /de ltar na byang chub sems dpa' byang chub sems dpa'i chos rnams la gnas pa yin no/ /de ltar gnas
28b4(mdo sde): pa'i byang chub sems dpa' ni sbyin pa gang dang gang sbyin pa de thams cad thams cad mkhyen pa nyid du yongs su sngo bar byed do/ /thams cad mkhyen pa nyid du yongs su bsngo na/ sbyin pa'i pha rol tu phyin pa yongs su 'dzin to/ /gal te de ltar yongs su sngo bar mi byed na/ de ni sbyin pa yin gyi/
28b5(mdo sde): sbyin pa'i pha rol tu phyin pa ma yin no/ /tshe dang ldan pa gang po gzhan yang byang chub sems dpa' gang sbyin pa sbyin pa na rnam par rtog ste/ bdag gis cung zad ni yongs su btang la cung zad ni yongs su ma btang ngo zhes rnam par rtog par byed cing 'di ni bdag gis sbyin par bya/ 'di ni
28b6(mdo sde): sbyin par mi bya'o/ /'di la ni sbyin/ 'di la ni mi sbyin no zhes rnam par rtog par byed de/ ngan pa ni sbyin par bya/ bzang po ni sbyin par mi bya/ tshul khrims can la ni sbyin par bya/ tshul khrims 'chal pa la ni sbyin par mi bya'o zhes rnam par rtog par byed na/ rnam par rtog pa 'di
28b7(mdo sde): dag ni byang chub sems dpa'i thams cad mkhyen pa nyid la bar chad byed pa yin no/ /de ltar rnam par rtog pa ni yun ring mo zhig gis thams cad mkhyen pa nyid thob par 'gyur ro/ /bdag yun ring mo zhig gis thams cad mkhyen pa nyid thob par mi 'gyur grang zhes rnam par rtog
29a1(mdo sde): par mi bya'o/ /thams cad la mnyam par gtong zhing sems mnyam pa ni myur du thams cad mkhyen pa nyid thob par 'gyur ro/ /tshe dang ldan pa gang po byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas
29a2(mdo sde): de ltar sbyin pa'i pha rol tu phyin pa la gnas par bya'o/ /sbyin pa zil gyis mnan te/ sbyin pa'i pha rol tu phyin pa yongs su rdzogs par byed pa ni gal te/ byang chub sems dpa' snga dro'i dus kyi tshe/ sems can gang gA'i klung gi bye ma snyed la zan byin la/ zan zos pa'i 'og tu
29a3(mdo sde): sems can de dag la gser gyi dong tse dang / ras bcos bu zung dang / gser thags can gyi ras byin la/ de bzhin du nyi ma gung dang / phye ma red dang / de bzhin du mtshan mo nam gyi cha stod dang / de bzhin du nam gyi gung dang / de bzhin du nam gyi cha smad kyi thun la/ sems can
29a4(mdo sde): gang gA'i klung gi bye ma snyed la zan byin la/ de bzhin du sbyin pa yang byin te/ bskal pa gang gA'i klung gi bye ma snyed du gnas shing / de bzhin du yongs su gtong yang ji ltar thams cad mkhyen pa nyid du yongs su bsngo bar bya ba mi shes na/ de ni sbyin pa yin gyi/ sbyin pa'i pha rol tu phyin pa
29a5(mdo sde): ma yin no/ /ji ste yongs su bsngo ba shes na/ byang chub sems dpa' sbyin pa'i pha rol tu phyin pa yongs su 'dzin pa yin no/ /de ni byang chub sems dpa'i thad na mang du yongs su gtong ba ma yin no/ /de ci'i phyir zhe na/ 'di ltar de chos tshad med pa'i chos thob par 'dod cing / byang chub
29a6(mdo sde): sems dpa'i chos kyang thob par 'dod na/ tshad dang ldan pa'i yongs su gtong bas thams cad mkhyen pa nyid thob par mi nus pa'i phyir ro/ /gal te sbyin pa de tshad nges par gyur na/ sbyin pa'i pha rol tu phyin pa ma yin gyi/ gang gi phyir sbyin pa de tshad nges pa ma yin pa de'i phyir/ sbyin
29a7(mdo sde): pa'i pha rol tu phyin par 'gyur ro/ /tshe dang ldan pa gang po de ltar byang chub sems dpa' sems dpa' chen pos tshad nges pa ma yin pa'i sbyin pa sbyin par bya'o/ /de nas phyis kyang yongs su gtang bar bya'o zhes de ltar yongs su gtang bar bya ste/ byang chub sems dpa' de ni thabs
29b1(mdo sde): des na/ ser sna tshar gcod cing / thams cad mkhyen pa nyid yongs su 'dzin to/ /de yang 'di ltar bdag gis sbyin pa dpag tu med pa sbyin par bya ste/ gang gi tshe bla na med pa yang dag par rdzogs pa'i byang chub mngon par rdzogs par sangs rgyas par gyur gyi bar du sbyin par bya'o/ /
29b2(mdo sde): bla na med pa yang dag par rdzogs pa'i byang chub mngon par rdzogs par sangs rgyas nas kyang zang zing med pa'i chos kyi sbyin pas sems can rnams la phan gdags par bya'o/ /da ltar ni ji srid du byang chub tu spyod pa'i bar du zang zing gis phan gdags par bya'o/ /bla na med pa yang dag par
29b3(mdo sde): rdzogs pa'i byang chub mngon par rdzogs par sangs rgyas pa na ni/ zang zing med pa'i chos kyi sbyin pas/ sems can rnams la phan gdags par bya'o snyam du sems skyed do/ /tshe dang ldan pa gang po dper na/ mi zhig rgyal po la sten te/ de rgyal po la sten cing 'khor la bsnyen bkur
29b4(mdo sde): byas pas/ rgyal po des de la zan sbyin zhing / des zang zing gi sbyin pas phan 'dogs te/ des bsten cing bskor te/ bsnyen bkur byas pas rgyal po mnyes shing dgyes par gyur nas/ rin po che brgya stong du ma bskon pa de bzhin du/ tshe dang ldan pa gang po byang chub sems dpa' bla na
29b5(mdo sde): med pa yang dag par rdzogs pa'i byang chub tu mngon par rdzogs par 'tshang rgya bar 'dod pas kyang / byang chub tu spyod pa na/ sems can dpag tu med pa la zang zing gi sbyin pas phan 'dogs shing / bla na med pa yang dag par rdzogs pa'i byang chub mngon par rdzogs par sangs rgyas nas kyang /
29b6(mdo sde): zang zing med pa'i chos kyi sbyin pas/ sems can rnams la 'doms shing rjes su ston te/ sems can dpag tu med pa dag 'khor ba'i sdug bsngal rnams las grol bar byed do/ /tshe dang ldan pa gang po dper na/ rgyal po'i bu zhig yod la/ mi mang po gang dag gis rgyal po'i bu
29b7(mdo sde): de la sten cing bskor te/ bsnyen bkur byed na/ rgyal po'i bu des bsten pa'i mi de dag thams cad la kha zas g.yos pas phan 'dogs par byed de/ ji tsam na rgyal po'i bu de rgyal srid la gnas pa'i dus la bab ste/ rgyal srid kyi dbang bskur zhing / rgyal srid kyi dbang bskur ba thob
30a1(mdo sde): pa'i tshe/ de'i mi zhabs 'bring rnying du gyur pa gang yin pa de dag la/ 'di dag ni bdag gzhon nu'i sa la gnas pa na/ bdag gis sbyangs shing bdag gir byas pa yin/ bdag kyang 'di dag gis sbyangs shing bdag gir byas pa yin gyis/ bdag gis mi 'di dag longs
30a2(mdo sde): spyod la ci rigs par dgod do snyam ste/ des bdag gis 'khor rnams kha cig ni grong khyer dag tu sna bor bcug /kha cig ni las kyi sna dag tu/ kha cig ni tshong 'dus dag tu/ kha cig ni 'or gyi grong dag tu bskos/ kha cig la ni grong dam pa longs spyod du byin no/ /tshe dang ldan pa
30a3(mdo sde): gang po de bzhin du/ byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas kyang / byang chub kyi phyir spyod pa na sems can dpag tu med pa dag la phan 'dogs te/ zang zing gi sbyin pa gos dang / zas
30a4(mdo sde): dang / mal cha dang / stan dang / nad gsos dang / sman zong dag gis phan 'dogs te/ ji ltar rgyal po gzhon nu des 'khor de dag kha zas g.yos pa dang / bza' ba dang / bca' ba ci 'byor pa dag gis phan 'dogs pa de bzhin du/ tshe dang ldan pa gang po byang chub sems
30a5(mdo sde): dpa' byang chub sems dpa'i spyad pa spyod pas kyang / sems can rnams la zang zing gi sbyin pas phan 'dogs shing / gang gi tshe de bla na med pa yang dag par rdzogs pa'i byang chub mngon par rdzogs par sangs rgyas par gyur te/ bdud rtsi'i dbang bskur ba thob pa na/ blo ji lta
30a6(mdo sde): ba dang / shes rab ji lta ba bzhin du zang zing med pa'i chos kyi sbyin pas 'doms shing rjes su ston to/ /zang zing med pa'i chos kyis 'doms shing rjes su ston pa na/ kha cig ni dgra bcom pa nyid la 'god/ kha cig ni phyir mi 'ong ba'i 'bras bu la kha cig ni lan cig phyir 'ong ba'i 'bras
30a7(mdo sde): bu la/ kha cig ni rgyun tu zhugs pa'i 'bras bu la/ kha cig ni bzod pa'i sa la 'god/ kha cig ni mthong ba'i sa la/ kha cig ni dge ba bcu'i las kyi lam la 'god par byed do/ /tshe dang ldan pa gang po ji ltar rgyal po'i bu de gang gi tshe/ rgyal srid kyi dbang bskur ba thob par gyur pa de'i tshe/
30b1(mdo sde): sten pa'i mi de dag ci rigs par longs spyod la 'god pa de bzhin du/ byang chub sems dpa' sems dpa' chen po yang bla na med pa yang dag par rdzogs pa'i byang chub mngon par rdzogs par sangs rgyas nas/ sems can rnams ji ltar mos pa bzhin du 'god par byed de de ltar byang chub
30b2(mdo sde): sems dpa' sems dpa' chen po byang chub kyi spyad pa spyod pa na/ sems can rnams kyi nye bar 'tsho ba yin zhing / bla na med pa yang dag par rdzogs pa'i byang chub mngon par rdzogs par sangs rgyas nas kyang sems can rnams mos pa ji lta ba bzhin du 'god par byed do/ /de
30b3(mdo sde): ltar na byang chub sems dpa' sems dpa' chen po byang chub sems dpa'i spyad pa spyod pa sems can rnams kyi nye bar 'tsho ba yin zhing / bla na med pa yang dag par rdzogs pa'i byang chub mngon par rdzogs par sangs rgyas nas kyang sems can rnams kyi nye bar 'tsho bar 'gyur la/
30b4(mdo sde): yongs su mya ngan las 'das nas kyang sems can rnams kyi nye bar 'tsho bar 'gyur ro/ /tshe dang ldan pa gang po dper na/ mi zhig rgyal po la sten te/ bsnyen bkur byed na/ de'i tshe rgyal po des zas dang gos kyi bgo skal byin nas/ gang gi tshe mi des rgyal po de la shas cher bsten pa
30b5(mdo sde): de'i tshe/ rgyal po de mnyes shing dgyes par gyur te/ de thugs rangs par gyur nas/ gos dang rgyan brgya stong du ma bskon te/ longs spyod kyis rgyas par byed do/ /tshe dang ldan pa gang po/ de bzhin du byang chub sems dpa' sems dpa' chen po bla na med pa yang dag par rdzogs pa'i
30b6(mdo sde): byang chub mngon par rdzogs par 'tshang rgya bar 'dod pas kyang byang chub kyi phyir spyod pa na/ sems can dpag tu med pa rnams la sbyin pas phan 'dogs par byed cing / de bla na med pa yang dag par rdzogs pa'i byang chub mngon par rdzogs par sangs rgyas nas kyang / zang zing med pa'i
30b7(mdo sde): chos kyi sbyin pas sems can rnams la 'doms shing rjes su ston te/ 'khor ba las sgrol bar byed do/ /de skad ces smras pa dang / tshe dang ldan pa byams ma'i bu gang pos/ tshe dang ldan pa sha ra dwa ti'i bu la 'di skad ces smras so/ /tshe dang ldan pa sha ra dwa ti'i bus ji ltar bshad pa de
31a1(mdo sde): de bzhin te/ tshe dang ldan pa dper na/ mi gang dag gser gyi 'byung khung de'i nyen kor na gnas pa'i sems can rnams ni/ gser gyi 'byung khung des nams kyang nye bar mi 'tsho bar mi 'gyur te/ gang gi tshe gsar du brkos shing phyung nas ring por ma lon pa de'i
31a2(mdo sde): tshe yang / sems can rnams kyi nye bar 'tsho bar 'gyur ro/ /gang gi tshe shin tu dri ma med par byas shing shin tu sbyangs nas snying por byas te phyung ba de'i tshe yang sems can rnams kyi nye bar 'tsho ba yin no/ /gang gi tshe 'byung khung de nas bton nas bzhus te/ de nas sum cha'am/
31a3(mdo sde): bzhi cha gser du gyur pa de'i tshe yang sems can rnams kyi nye bar 'tsho ba yin no/ /tshe dang ldan pa sha ra dwa ti'i bu de bzhin du/ byang chub sems dpa' sems dpa' chen po yang / nams kyang sems can rnams kyi nye bar 'tsho ba ma yin par mi 'gyur te/ byang chub kyi phyir spyod pa na
31a4(mdo sde): yang nye bar 'tsho ba yin/ byang chub kyi snying po la 'dug par 'dod pa na yang / sems can rnams kyi nye bar 'tsho ba yin/ byang chub sems dpa' bla na med pa yang dag par rdzogs pa'i byang chub mngon par rdzogs par sangs rgyas pa na yang / sems can rnams kyi nye bar 'tsho ba
31a5(mdo sde): yin/ yongs su mya ngan las 'das pa na yang sems can rnams kyi nye bar 'tsho ba yin te/ rgyu 'di dag ni nyan thos dang rang sangs rgyas thams cad la med do/ /rgyu des na byang chub sems dpa' sems dpa' chen po ni mchog ces bya/ gtso bo dang / phul dang / rab dang /
31a6(mdo sde): rab mchog dang / gya nom pa dang / bla na med pa dang / gong na med pa zhes bya'o/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod kyis byang chub sems dpa' sems dpa' chen po go cha chen po bgos pa dang / theg pa
31a7(mdo sde): chen po la zhugs pa dang / lhag pa'i bsam pa rdzogs pa dang / bdog pa thams cad yongs su gtong ba rnams kyi sbyin pa'i pha rol tu phyin pa 'di gnas brtan sha ra dwa ti'i bus ji skad bshad pa bzhin du zung shig /chongs shig /kun chub par gyis shig /bcom ldan 'das kyis
31b1(mdo sde): de skad ces bka' stsal nas/ tshe dang ldan pa sha ra dwa ti'i bu dang / tshe dang ldan pa byams ma'i bu gang po dang / tshe dang ldan pa kun dga' bo dang / nyan thos chen po de dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis
31b2(mdo sde): gsungs pa la mngon par bstod do/ /sbyin pa'i pha rol tu phyin pa'i le'u dgu pa ste/ sbyin pa'i pha rol tu phyin pa rdzogs so// //bam po gsum pa/ 'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal
31b3(mdo sde): byed kyi tshal mgon med zas sbyin gyi kun dga' ra ba na/ dge slong stong nyis brgya lnga bcu'i dge slong gi dge 'dun chen po thams cad kyang dgra bcom pa/ zag pa zad pa/ nyon mongs pa med pa/ dbang dang ldan par gyur pa/ sems shin tu rnam par grol ba/ shes rab shin tu
31b4(mdo sde): rnam par grol ba/ cang shes pa/ glang po chen po/ bya ba byas pa/ byed pa byas pa/ khur bor ba/ bdag gi don rjes su thob pa/ srid par kun tu sbyor ba yongs su zad pa/ yang dag pa'i shes pas sems shin tu rnam par grol ba/ sems thams cad la dbang dam pa'i pha rol tu son
31b5(mdo sde): pa sha stag dang / phyogs bcu'i sangs rgyas kyi zhing nas 'dus pa'i byang chub sems dpa' sems dpa' chen po rnams dang thabs cig tu bzhugs te/ gzhan yang gzi brjid che ba'i/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi
31b6(mdo sde): 'am ci dang / lto 'phye chen po dang / mi dang mi ma yin pa rnams kyis yongs su bskor cing mdun gyis bltas nas/ bcom ldan 'das 'di lta ste/ pha rol tu phyin pa drug po 'di dag nyid las brtsams nas 'khor bzhi po dag la chos ston to/ /de nas bcom ldan 'das kyis tshe dang ldan
31b7(mdo sde): pa sha ra dwa ti'i bu la bka' stsal pa/ sha ra dwa ti'i bu byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa rnams kyi/ tshul khrims kyi pha rol tu phyin pa las brtsams te/ khyod spobs par gyis shig /
32a1(mdo sde): de nas tshe dang ldan pa sha ra dwa ti'i bus bcom ldan 'das las skabs phye ba thob nas/ sangs rgyas kyi mthus byang chub sems dpa' sems dpa' chen po rnams kyi tshul khrims kyi pha rol tu phyin pa la 'doms shing rjes su ston to/ /de nas tshe dang ldan pa byams ma'i bu gang
32a2(mdo sde): pos tshe dang ldan pa sha ra dwa ti'i bu la 'di skad ces smras so/ /tshe dang ldan pa sha ra dwa ti'i bu ji ltar byang chub sems dpa' tshul khrims dang ldan par rig par bya/ ji ltar byang chub sems dpa' tshul khrims 'chal par rig par bya/ byang chub sems dpa' rnams kyi spyod yul ni
32a3(mdo sde): gang yin/ spyod yul ma yin pa ni gang yin/ de skad ces smras pa dang / tshe dang ldan pa sha ra dwa ti'i bus tshe dang ldan pa byams ma'i bu gang po la 'di skad ces smras so/ /tshe dang ldan pa gang po 'di la gal te byang chub sems dpa' nyan thos dang rang sangs rgyas dang ldan pa'i
32a4(mdo sde): yid la byed pa rnams kyi gnas na/ 'di ni byang chub sems dpa'i spyod yul ma yin pa'o/ /de ltar spyod pa'i byang chub sems dpa' ni tshul khrims 'chal pa yin par rig par bya ste/ 'di ni byang chub sems dpa'i spyod yul ma yin pa la spyod pa'o/ /'di ni byang chub sems dpa'
32a5(mdo sde): tshul khrims kyi pha rol tu phyin pa yongs su mi 'dzin pa'o/ /tshul khrims kyi pha rol tu phyin pa yongs su mi 'dzin na/ byang chub sems dpa'i dam bcas pa spong ngo / /byang chub sems dpa'i dam bcas pa spong na/ tshul khrims 'chal pa yin par rig par bya'o/ /tshe dang
32a6(mdo sde): ldan pa gang po gzhan yang gal te byang chub sems dpa' sbyin pa sbyin pa na/ nyan thos kyi sa'am/ rang sangs rgyas kyi sar yongs su sngo na/ spyod yul ma yin pa la spyod do/ /spyod yul ma yin pa la spyod na/ de tsam gyis na tshul khrims 'chal par rig par bya'o/ /gal
32a7(mdo sde): te byang chub sems dpa' khyim na gnas shing / 'dod pa'i yon tan lnga la longs spyod pa tsam gyis ni/ de tshul khrims 'chal par rig par bya ba ma yin gyi/ gang sbyin pa sbyin zhing nyan thos kyi sa'am/ rang sangs rgyas kyi sar yongs su sngo na/ de tsam gyis na tshul khrims
32b1(mdo sde): 'chal pa yin par rig par bya'o/ /tshe dang ldan pa gang po dper na/ rgyal po'i bu rgyal pos gdams pa'i tshig bzhin du byed pa zhig yod la/ rgyal rigs rnams kyi rgyal po'i bus bslab par bya ba bzo'i gnas/ 'di ltar glang po che'i gnya' bar bzhon pa'am/ rta
32b2(mdo sde): bzhon pa'am/ shing rta bzhon pa'am/ ral gri'i thabs sam/ 'phong ngam/ mda' bo che 'phang ba'i thabs sam/ brgyug pa'am/ 'gom pa'am/ 'chong ba'am/ stobs 'gyed pa'am/ dgra thabs sam/ de la sogs pa'i bzo de dag la slob na/ rgyal
32b3(mdo sde): po la dben pa yin te/ rgyal po yang sma dbab par mi sems so/ /tshe dang ldan pa gang po de bzhin du byang chub sems dpa' khyim na gnas te/ 'dod pa'i yon tan lnga rnams kyis rtse zhing dga' la/ dga' dgur spyod du zin kyang / byang chub sems dpa' de ni thams cad mkhyen
32b4(mdo sde): pa nyid la phan 'dogs pa nyid du gyur pa yin no/ /gal te yang sbyin pa sbyin pa na nyan thos sam/ rang sangs rgyas kyi sar yongs su sngo na/ de tsam gyis na spyod yul ma yin pa la spyod pa yin te/ bdag nyid thams cad mkhyen pa nyid kyi zhing du mi rung bar byed do/ /ji lta ji ltar
32b5(mdo sde): bdag nyid zhing du mi rung bar byed pa de lta de ltar tshul khrims kyi pha rol tu phyin pa yongs su mi 'dzin to/ /ji lta ji ltar tshul khrims kyi pha rol tu phyin pa yongs su mi 'dzin pa de lta de ltar thams cad mkhyen pa nyid ring du byed de/ 'di ni byang chub sems dpa'i spyod yul ma yin pa la spyod
32b6(mdo sde): pa yin no/ /de'i spyod yul ma yin pa gang yin pa de nyid ni/ de'i tshul khrims 'chal pa yin no/ /tshe dang ldan pa gang po gzhan yang byang chub sems dpa' gal te khyim gyi gnas nas byung bar gyur te/ de yang tshul khrims gang dang gang yang dag par bzung nas gnas pa de yang thams
32b7(mdo sde): cad mkhyen pa nyid du yongs su mi sngo na/ byang chub sems dpa' de ni byang chub sems dpa'i tshul khrims dang ldan pa ma yin no/ /gang byang chub sems dpa'i tshul khrims dang mi ldan pa de ni/ byang chub sems dpa' zhes mi bya'o/ /gal te byang chub sems dpa' khyim na gnas shing /
33a1(mdo sde): gsum la skyabs su song bar gyur la/ de yang thams cad mkhyen pa nyid du yongs su sngo na/ de 'dod pa lnga'i yon tan rnams la longs spyod du zin kyang / de tsam gyis na de byang chub sems dpa'i tshul khrims la gnas pa/ tshul khrims dang ldan pa zhes bya'o/ /byang chub
33a2(mdo sde): sems dpa' gang byang chub sems dpa'i tshul khrims la gnas pa de ni/ tshul khrims kyi pha rol tu phyin pa dang ma bral ba yin no/ /gang tshul khrims kyi pha rol tu phyin pa dang ma bral ba de ni thams cad mkhyen pa nyid dang ma bral ba zhes bya'o/ /gzhan yang byang chub sems dpa'i 'dod pa dang
33a3(mdo sde): ldan pa'i tshul bzhin ma yin pa'i yid la byed pa rnams 'byung du zin kyang / de dag thams cad de'i thams cad mkhyen pa yid la byed pa'i sems gcig gis zil gyis gnon par 'gyur ro/ /tshe dang ldan pa gang po gzhan yang nor bu rin po che bai dUr+ya ni/ mching bu'i nor bu 'bum dag dang
33a4(mdo sde): lhan cig tu bsres te bzhag na/ nor bu rin po che bai dUr+ya'i rin thang med pa dang / kha dog bzang po dang 'od kyis mching bu'i nor bu de dag thams cad zil gyis gnon to/ /tshe dang ldan pa gang po de bzhin du byang chub sems dpa'i tshul bzhin ma yin pa yid la byed pa de dag thams cad kyang /
33a5(mdo sde): thams cad mkhyen pa nyid dang ldan pa'i dge ba'i rtsa ba dang ldan pa'i sems gcig bskyed pas zil gyis gnon par rig par bya ste/ ji ltar mching bu'i nor bu de dag nor bu rin po che bai dUr+ya gcig gis zil gyis non cing lam mer ma gyur pa bzhin no/ /tshe dang ldan pa gang po gzhan yang gal
33a6(mdo sde): te byang chub sems dpa' mtshan rnams 'dod cing sbyin pa sbyin na/ spyod yul ma yin pa la spyod pa'o/ /gang de'i spyod yul ma yin pa thams cad ni 'chal pa'i tshul khrims yin par rig par bya'o/ /tshe dang ldan pa gang po byang chub sems dpas mtshan rnams 'dod pas sbyin pa sbyin par
33a7(mdo sde): mi bya'i/ thams cad mkhyen pa nyid 'dod pas sbyin pa sbyin par bya'o/ /de ci'i phyir zhe na/ gang la thams cad mkhyen pa nyid yod pa de la ni mtshan rnams yod do/ /de la ni mi 'jigs pa rnams yod do/ /de la ni sangs rgyas kyi chos ma 'dres pa brgyad rnams yod pa nas sangs
33b1(mdo sde): rgyas kyi chos thams cad kyi bar du yod de/ de ltar na de'i sbyin pa ni mchog tu bzung ba ma yin no/ /gang gi tshe mchog tu ma bzung ba de'i tshe/ tshul khrims kyi pha rol tu phyin pa yongs su 'dzin to/ /smras pa/ tshe dang ldan pa sha ra dwa ti'i bu byang chub sems dpa' gang thams cad mkhyen
33b2(mdo sde): pa nyid 'dod pas sbyin pa sbyin par byed na/ thams cad mkhyen pa nyid la mchog tu 'dzin pa ma yin nam/ gang dang gang la mchog tu 'dzin pa de nyid de'i tshul khrims dang brtul zhugs mchog tu 'dzin pa yin no/ /smras pa/ tshe dang ldan pa gang po thams cad mkhyen pa nyid 'di ni yul
33b3(mdo sde): na gnas pa'am/ phyogs na gnas pa ma yin no/ /thams cad mkhyen pa nyid ni/ gzugs sam/ tshor ba'am/ 'du shes sam/ 'du byed rnams sam/ rnam par shes pa yang ma yin no/ /'du byas kyang ma yin/ 'du ma byas pa yang ma yin/ tshad yod pa yang ma yin te/
33b4(mdo sde): de ni mchog tu bzung bar mi nus so/ /chos gang yang dmigs su med de/ gang dmigs su med pa de ni yod pa'ang ma yin/ med pa'ang ma yin te/ gang yod pa'ang ma yin/ med pa'ang ma yin pa ni mchog tu gzung bar mi nus so/ /tshe dang ldan pa gang po de lta bas na/ byang
33b5(mdo sde): chub sems dpa' sems dpa' chen po sbyin pa sbyin nam/ tshul khrims srung zhing thams cad mkhyen pa nyid du yongs su sngo na/ tshul khrims dang / brtul zhugs mchog tu 'dzin pa ma yin no/ /gal te yang tshul khrims de nyan thos kyi sa 'am/ rang sangs rgyas kyi sar
33b6(mdo sde): yongs su sngo na/ tshul khrims mchog tu 'dzin pa yin te/ byang chub sems dpa' byang chub sems dpa'i tshul khrims las nyams pa yin no/ /smras pa/ tshe dang ldan pa sha ra dwa ti'i bu byang chub sems dpa' de ltar nyams pa phyir bslang bar nus sam/ smras pa/ gal te yang
33b7(mdo sde): dag pa'i mtha' mngon sum du ma byas la gal te bden pa rnams ma mthong na phyir yang bslang bar nus so/ /yang smras pa/ 'di la tshe dang ldan pa byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas/ yang dag
34a1(mdo sde): pa'i mtha' mngon sum du mi bya'o/ /smras pa/ ci'i phyir/ smras pa/ nyan thos kyi sa'am/ rang sangs rgyas kyi sar ltung bar 'gyur du 'ong ba'i phyir te/ nyan thos dang / rang sangs rgyas kyi sa la gnas pa ni thams cad mkhyen pa nyid du sems bskyed pa'i skal ba med pa'i phyir ro/ /
34a2(mdo sde): gal te de chos nub par gyur pa'i tshe byung na ni thams cad mkhyen pa nyid ma thob par rang byang chub mngon sum du byed par 'gyur ro/ /tshe dang ldan pa gang po rgyu 'dis kyang byang chub sems dpa' byang chub kyi snying po la 'dug par ma gyur gyi bar du yang dag pa'i mtha' mngon sum du byar ma gnang ngo / /tshe dang ldan pa
34a3(mdo sde): gang po gzhan yang gal te byang chub sems dpa' tshul khrims kyi pha rol tu phyin pa la spyod pa na/ tshul khrims de sems can thams cad la phan gdags pa'i phyir mngon par mi sgrub na/ byang chub sems dpa' tshul khrims kyi pha rol tu phyin pa yongs su 'dzin pa ma yin no/ /tshe dang ldan pa gang po
34a4(mdo sde): gzhan yang gal te byang chub sems dpa' sems can tshad yod pa rnams kyi ched du sbyin pa sbyin nam/ tshul khrims srung na/ tshul khrims kyi pha rol tu phyin pa yongs su 'dzin pa ma yin no/ /de ci'i phyir zhe na/ tshul khrims kyi pha rol tu phyin pa ni tshad yod pa ma yin pa'i phyir ro/ /smras pa/
34a5(mdo sde): byang chub sems dpa'i byang chub sems dpa'i tshul khrims gang yin smras pa/ sbyin pa gang dang gang sbyin pa dang / tshul khrims srung ba de thams cad/ thams cad mkhyen pa nyid du yongs su sngo bar byed na/ 'di ni byang chub sems dpa'i byang chub sems dpa'i tshul khrims so/ /gal
34a6(mdo sde): te yang byang chub sems dpa' bskal pa gang gA'i klung gi bye ma snyed du/ tshul khrims bsgom pa'i phyir spyod la/ thams cad mkhyen pa nyid du yongs su mi sngo na/ tshul khrims kyi pha rol tu phyin pa yongs su 'dzin pa ma yin no/ /gal te nyan thos nyid dam/ rang sangs rgyas nyid
34a7(mdo sde): du yang yongs su mi sngo na/ de ltar na yang tshul khrims kyi pha rol tu phyin pa yongs su 'dzin pa ma yin te/ des tshul khrims 'chal par yang mi brtsi'o/ /gal te nyan thos kyi sa'am/ rang sangs rgyas kyi sar yongs su sngo na/ de tsam gyis na de tshul khrims 'chal pa zhes bya'o/ /
34b1(mdo sde): de ci'i phyir zhe na/ 'di lta ste/ byang chub sems dpa'i spyod yul ma yin pa'i phyir ro/ /smras pa/ tshe dang ldan pa sha ra dwa ti'i bu byang chub sems dpa'i spyod yul gang yin smras pa/ 'di lta ste/ pha rol tu phyin pa drug dang / thams cad mkhyen pa nyid dang ldan pa'i yid la byed pa rnams
34b2(mdo sde): te/ 'di ni byang chub sems dpa' sems dpa' chen po'i spyod yul lo/ /gal te byang chub sems dpa' bskal pa gang gA'i klung gi bye ma snyed du khyim na gnas te/ 'dod pa'i yon tan lnga rnams la sten cing longs spyod la/ nyan thos kyi sa'am/ rang sangs rgyas kyi sar yang
34b3(mdo sde): sems mi skyed na/ de tsam gyis ni byang chub sems dpa' tshul khrims 'chal pa zhes mi brjod do/ /de ci'i phyir zhe na/ de ltar 'dis 'di lta ste/ thams cad mkhyen pa nyid kyi lhag pa'i bsam pa ma dkrugs pa'i phyir ro/ /tshe dang ldan pa gang po dper na/ mi la la zhig nyes pa
34b4(mdo sde): med par btson rar bcug ste/ de btson ra der lo mang po lo brgya phrag mang po/ lo 'bum phrag mang por btson rar bcug la/ de'i lhag pa'i bsam pa yang 'khrugs par ma gyur/ des rkun po'i sems kyang ma bskyed du zin kyang / de btson rar bcug na/ de tsam gyis ni de rkun
34b5(mdo sde): po zhes brjod pa ma yin no/ /tshe dang ldan pa de bzhin du byang chub sems dpa' de yang khyim na gnas shing / 'dod pa'i yon tan lnga rnams la yongs su longs spyod pa des/ tshul khrims 'chal pa zhes bya bar mi brjod do/ /gal te bskal pa gang gA'i klung gi bye ma snyed du tshangs par
34b6(mdo sde): spyad pa spyod la/ de yang nyan thos kyi sa'am rang sangs rgyas kyi sar yongs su sngo zhing / thams cad mkhyen pa nyid kyi lhag pa'i bsam pa yang 'khrugs na de tsam gyis na de tshul khrims dang ldan pa zhes mi bya'o/ /gang gi tshul khrims kyi pha rol tu phyin pa nyan thos kyi tshul khrims la gnas
34b7(mdo sde): na de byang chub sems dpa' zhes mi brjod do/ /de ci'i phyir zhe na/ 'di ltar de ni tshul khrims kyi pha rol tu phyin pa dang 'gal ba'i phyir ro/ /tshul khrims kyi pha rol tu phyin pa las le'u dang po'o// //tshe dang ldan pa gang po gzhan yang byang chub sems dpa' 'di ltar bskal
35a1(mdo sde): pa mtha' yas par mtshams sbyar zhing 'khor bar byas la/ thams cad mkhyen pa nyid kyi sems bskyed de/ thams cad mkhyen pa nyid thob par bya'o snyam du sems bskyed par bya'o/ /de nas tshe dang ldan pa byams ma'i bu gang pos/ tshe dang ldan pa sha ra dwa ti'i bu la 'di skad ces smras
35a2(mdo sde): so/ /tshe dang ldan pa sha ra dwa ti'i bu gal te 'di ltar bskal pa 'di snyed kyis thams cad mkhyen pa nyid thob par bya'o zhes tshad nges par byed par gyur na/ 'di la nyes pa ci yod/ smras pa/ tshe dang ldan pa gang po 'di la byang chub sems dpa' gang 'khor bas skrag cing / de rings pas
35a3(mdo sde): dge ba'i rtsa ba yongs su smin par yang tshad yod pa nyid du gyur te/ de ni nyan thos kyi theg pa'am/ rang sangs rgyas kyi theg pa gnyis su 'gyur bar shes par bya ste/ tshad yod pas ni sems can tshad med pa rnams kyi don bya bar mi nus so/ /tshe dang ldan pa gang po sbyin pa'i pha rol tu
35a4(mdo sde): phyin pa ni tshad med grangs med pas na sbyin pa'i pha rol tu phyin pa ni thams cad mkhyen pa nyid thob pa ma gtogs par yongs su rdzogs par 'gyur ba med do/ /gal te bskal pa gang gA'i klung gi bye ma snyed du sbyin pa'i pha rol tu phyin pa la spyod kyang da dung sbyin pa'i pha rol tu phyin pa yongs su rdzogs par mi
35a5(mdo sde): 'gyur te/ mtha' yas pa'i phyir na/ de'i tshe thams cad mkhyen pa nyid thob par 'gyur ro/ /tshe dang ldan pa gang po de lta bas na byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas ji lta ji ltar shin tu yun ring por mtshams sbyor
35a6(mdo sde): zhing / 'khor ba de lta de ltar sbyin pa'i pha rol tu phyin pa legs par yongs su bsgoms par 'gyur ro/ /tshe dang ldan pa gang po dper na/ snod sar pa sman gyi khu ba'i chus bkang ste bzhag na/ ji lta ji ltar bzhag pa de lta de ltar shin tu bsgos pa dang / shin tu sra bar 'gyur ro/ /tshe dang
35a7(mdo sde): ldan pa gang po de bzhin du byang chub sems dpa' sems dpa' chen po yang ji lta ji ltar shin tu yun ring por mtshams sbyor zhing / 'khor ba de lta de ltar sbyin pa'i pha rol tu phyin pa legs par bsgoms shing ches brtan par 'gyur ba dang / ljid bzod par 'gyur ro/ /tshe dang ldan pa gang po dper na
35b1(mdo sde): bum pa sar pa'i nang du mar ram til mar bzhag na/ de ji lta ji ltar shin tu yun ring du bzhag pa de lta de ltar bum pa de snum dang ldan par 'gyur te/ bum pa de snum gyis khyab par ma gyur pa cung zad kyang med do/ /tshe dang ldan pa gang po de bzhin du byang chub sems dpa' sems dpa' chen po yang
35b2(mdo sde): ji lta ji ltar shin tu yun ring por mtshams sbyor zhing / 'khor ba de lta de ltar sangs rgyas rnams dang / 'phags pa nyan thos rnams dang phrad pa thob par 'gyur ro/ /ji lta ji ltar sangs rgyas rnams dang / 'phags pa nyan thos rnams dang phrad pa thob pa de lta de ltar pha rol tu phyin pa thos
35b3(mdo sde): so/ /ji lta ji ltar pha rol tu phyin pa thos pa de lta de ltar pha rol tu phyin pa sgom mo/ /ji lta ji ltar pha rol tu phyin pa sgom pa de lta de ltar thams cad mkhyen pa nyid dang nye bar 'gyur ro/ /tshe dang ldan pa gang po ji lta ji ltar byang chub sems dpa' sems dpa' chen po sems gang dang gang skyed pa de
35b4(mdo sde): thams cad thams cad mkhyen pa nyid dang ldan pa skyed de/ sems gzhan dag skye ba'i go skabs mi 'byed do/ /gang gi tshe sems gzhan skye ba'i go skabs mi rnyed pa de'i tshe/ byang chub sems dpa' sems dpa' chen po 'di ltar pha rol tu phyin pa drug po rnams kyis sems kyi rgyud yongs su
35b5(mdo sde): bsgos pa zhes bya'o/ /tshe dang ldan pa gang po dper na mar gyi bum pa ni gang dang gang nas bzung yang / de dang de mar gyi dri dang ldan pa nyid du 'gyur ro/ /de bzhin du byang chub sems dpa' sems dpa' chen po'i sems gang dang gang skye ba de dag thams cad kyang thams cad mkhyen pa nyid dang
35b6(mdo sde): ldan pa nyid skye bar 'gyur ro/ /byang chub sems dpa' sems dpa' chen po de la ni bdud sdig can gyis glags btsal kyang glags mi rnyed de/ de ni dmigs pa gang las glags 'tshol ba'i dmigs pa de thams cad mkhyen pa nyid du sgom par byed pa'i phyir te/ de bzhin du bdud kyi
35b7(mdo sde): ris rnams kyis kyang glags mi rnyed do/ /tshe dang ldan pa gang po de ltar na byang chub sems dpa' sems dpa' chen po ji lta ji ltar shin tu yun ring por mtshams sbyor ba de lta de ltar sangs rgyas rnams dang / 'phags pa nyan thos rnams dang phrad pa 'thob par 'gyur ro/ /ji lta ji ltar sangs
36a1(mdo sde): rgyas rnams dang / 'phags pa nyan thos rnams dang phrad pa 'thob pa de lta de ltar pha rol tu phyin pa rnams thos par 'gyur ro/ /ji lta ji ltar pha rol tu phyin pa rnams thos pa de lta de ltar de bzhin nyid du nan tan byed cing sgom mo/ /ji lta ji ltar nan tan byed cing sgom pa de lta de ltar thams
36a2(mdo sde): cad mkhyen pa nyid dang nye bar 'gyur ro/ /tshe dang ldan pa gang po gzhan yang byang chub sems dpa' ni pha rol tshul khrims yang dag par 'dzin du 'jug pa na/ thog ma kho nar sems dang sems las byung ba'i chos rnams 'byung ba'i tshul khrims dang ldan par gyur la/ de nas de'i 'og tu pha rol
36a3(mdo sde): tshul khrims yang dag par 'dzin du 'jug go/ /de ltar yang dag par 'dzin du bcug nas sems bskyed pa de dag thams cad mkhyen pa nyid du yongs su sngo na/ rigs kyi bu dang / rigs kyi bu mo tshul khrims yang dag par 'dzin du bcug pa gang yin pa de/ byang chub sems dpas zil
36a4(mdo sde): gyis non par 'gyur ro/ /gal te nyan thos kyi theg pa pa'i gang zag gis byang chub sems dpa'i theg pa pa'i gang zag tshul khrims kyi pha rol tu phyin pa la rab tu 'doms la/ btams pa'i sems bskyed pa de dag thams cad mkhyen pa nyid du yongs su sngo na/ nyan thos kyi theg pa pa'i gang
36a5(mdo sde): zag gang de la 'doms pa de/ byang chub sems dpas zil gyis non par 'gyur ro/ /de ci'i phyir zhe na/ 'di lta ste/ thams cad mkhyen pa nyid du yongs su bsngos pa'i phyir ro/ /tshe dang ldan pa gang po dper na/ mi la la gser gyi mi khyer te 'gro na khyer ba gang yin pa de nyid gser gyi
36a6(mdo sde): mis kha dog dang / dbyibs dang / 'od kyis zil gyis non par 'gyur ro/ /tshe dang ldan pa gang po de bzhin du gal te nyan thos gang gA'i klung gi bye ma snyed kyis byang chub sems dpa' tshul khrims kyi pha rol tu phyin pa la 'doms na/ nyan thos de dag thams cad byang chub sems dpas zil gyis non
36a7(mdo sde): par 'gyur ro/ /de ci'i phyir zhe na/ 'di lta ste/ pha rol tu phyin pa rnams thams cad mkhyen pa nyid du yongs su bsngo ba'i phyir ro/ /tshe dang ldan pa gang po dper na/ mi zhig gis shel gyi mi pang par thogs te 'gro na/ khyer ba gang yin pa de nyid shel gyi mis/ kha dog dang / dbyibs dang /
36b1(mdo sde): 'od kyis zil gyis non par 'gyur ro/ /tshe dang ldan pa gang po de bzhin du stong gsum gyi stong chen po'i 'jig rten gyi khams gang gA'i klung gang dag yin pa de dag gi bye ma snyed kyi nyan thos yod par gyur la/ de dag byang chub sems dpa' 'di lta ste/ tshul khrims kyi pha rol tu phyin pa la 'doms shing rjes
36b2(mdo sde): su ston na/ de dag thams cad des tshul khrims kyi pha rol tu phyin pa thams cad mkhyen pa nyid du yongs su bsngo bas zil gyis non par 'gyur ro/ /ji lta ji ltar de dag 'doms pa de lta de ltar nyan thos rnams zil gyis non par 'gyur ro/ /gal te bskal pa gang gA'i klung gi bye ma snyed du 'dug
36b3(mdo sde): ste/ nyan thos de dag byang chub sems dpa' la 'doms shing rjes su ston na/ de tsam du byang chub sems dpa' ni tshul khrims kyi pha rol tu phyin pas 'bogs la/ 'di lta ste/ thams cad mkhyen pa nyid du yongs su bsngo bas/ nyan thos rnams ni zil gyis non par 'gyur ro/ /tshe dang
36b4(mdo sde): ldan pa gang po dper na/ gser ni ji lta ji ltar bzhu zhing bskol ba de lta de ltar ches 'od gsal zhing / ches kha dog bzang por 'gyur ro/ /tshe dang ldan pa gang po de bzhin du ji lta ji ltar nyan thos kyi theg pa pa'i gang zag gis byang chub sems dpa' tshul khrims kyi pha rol tu phyin pa la 'doms
36b5(mdo sde): shing rjes su ston pa de lta de ltar byang chub sems dpa'i tshul khrims shin tu yongs su dag par 'gyur ro/ /ji lta ji ltar tshul khrims yongs su dag par 'gyur ba de lta de ltar byang chub sems dpas 'di lta ste/ tshul khrims kyi pha rol tu phyin pa thams cad mkhyen pa nyid du yongs su bsngo bas/
36b6(mdo sde): nyan thos kyi theg pa pa'i gang zag zil gyis non par 'gyur ro/ /tshe dang ldan pa gang po dper na/ nor bu rin po che bai dUr+ya ni ji lta ji ltar nor bu'i byi dor mkhan 'chang ba de lta de ltar ches 'od gsal ba dang / shin tu yongs su dag par 'gyur ro/ /de bzhin du nyan thos kyi theg pa pa'i gang zag
36b7(mdo sde): gis/ ji lta ji ltar byang chub sems dpa' tshul khrims kyi pha rol tu phyin pa la 'doms shing rjes su ston pa de lta de ltar byang chub sems dpa'i tshul khrims kyi pha rol tu phyin pa shin tu yongs su dag par 'gyur ro/ /ji lta ji ltar shin tu yongs su dag par 'gyur ba de lta de ltar byang chub sems dpas
37a1(mdo sde): 'di lta ste/ tshul khrims kyi pha rol tu phyin pa thams cad mkhyen pa nyid du yongs su bsngos pa'i phyir nyan thos rnams zil gyis non par 'gyur ro/ /tshe dang ldan pa gang po dper na/ ri mo mkhan nam/ ri mo mkhan gyi slob ma shin tu lobs pas kha dog sna lnga'i tshon gyis ji lta
37a2(mdo sde): ji ltar kha dog dang / dbyibs su gzugs 'dri zhing tshon bkye ste/ rdzogs par byed cing sha tshon byed pa de lta de ltar yid du 'ong zhing chags par byed par 'gyur te/ gang gis gzugs rnams bris pa de nyid kha dog dang / dbyibs kyis zil gyis non par 'gyur ro/ /tshe dang ldan pa gang po de
37a3(mdo sde): bzhin du gal te nyan thos dpag tu med pas/ byang chub sems dpa' tshul khrims kyi pha rol tu phyin pa la 'doms shing rjes su ston pa de lta de ltar byang chub sems dpa'i tshul khrims kyi pha rol tu phyin pa shin tu yongs su dag par 'gyur te/ de lta de ltar byang chub sems dpas ni nyan thos
37a4(mdo sde): rnams zil gyis gnon cing snang bar byed de/ 'di lta ste/ tshul khrims kyi pha rol tu phyin pa thams cad mkhyen pa nyid du yongs su bsngo bas/ de dag thams cad zil gyis gnon to/ /byang chub sems dpa'i tshul khrims kyi pha rol tu phyin pa ni nyin gcig bzhin du rnam par 'phel lo/ /
37a5(mdo sde): de dag ni tshul khrims de tsam nyi tshe dang ldan pa yin no/ /tshe dang ldan pa gang po dper na/ mi zhig gis shing bskyed la shing bskyed nas dus dus su byi dor byed cing chus bran na ji lta ji ltar byi dor byed cing chus bran pa de lta de ltar chu zheng dang 'phang du skye bar 'gyur ro/ /tshe dang ldan pa gang po de
37a6(mdo sde): bzhin du gal te nyan thos dpag tu med pa rnams kyis byang chub sems dpa' tshul khrims kyi pha rol tu phyin pa la 'doms shing rjes su ston na/ ji lta ji ltar nyan thos dpag tu med pa rnams byang chub sems dpa' la 'doms shing rjes su ston pa de lta de ltar/ byang chub sems dpa'i tshul
37a7(mdo sde): khrims kyi pha rol tu phyin pa rnam par 'phel lo/ /ji lta ji ltar byang chub sems dpa'i tshul khrims kyi pha rol tu phyin pa rnam par 'phel ba de lta de ltar byang chub sems dpas 'di lta ste/ tshul khrims kyi pha rol tu phyin pa thams cad mkhyen pa nyid du yongs su bsngo bas nyan thos thams cad
37b1(mdo sde): zil gyis gnon cing snang bar byas nas/ tshul khrims kyi pha rol tu phyin pa la gnas te/ 'di lta ste/ tshul khrims kyi pha rol tu phyin pa rnam pa thams cad mkhyen pa nyid du yongs su bsngo bas gang dag de la 'doms shing rjes su ston pa de dag kyang zil gyis gnon to/ /tshe dang ldan pa gang
37b2(mdo sde): po dper na/ mi la la me chung ngu'i nang du rtswa dang / shing dang / lci ba rnams 'jug na/ de ji lta ji ltar 'jug pa de lta de ltar de'i rgyu las me de mched par 'gyur ro/ /ji lta ji ltar me de mched pa de lta de ltar me'i phung po de shin tu che bar 'gyur te/ des dpag tshad mang po/ dpag tshad
37b3(mdo sde): brgya phrag mang po dang / dpag tshad stong phrag mang po rnams sreg cing snang bar byed do/ /tshe dang ldan pa gang po de bzhin du gal te nyan thos dpag tu med pas/ byang chub sems dpa' tshul khrims kyi pha rol tu phyin pa la 'doms shing rjes su ston na/ ji lta ji ltar nyan thos dpag tu med
37b4(mdo sde): pas byang chub sems dpa' tshul khrims kyi pha rol tu phyin pa la 'doms shing rjes su ston pa de lta de ltar/ 'di lta ste/ thams cad mkhyen pa nyid du yongs su bsngo ba'i phyir/ tshul khrims kyi pha rol tu phyin pa la byang chub sems dpa'i snang ba dpag tu med par 'gyur ro/ /ji lta
37b5(mdo sde): ji ltar tshul khrims kyi pha rol tu phyin pa la snang ba dpag tu med pa de lta de ltar/ byang chub sems dpa' la tshul khrims kyi pha rol tu phyin pas 'doms pa'i nyan thos gzhan gang yin pa dag gis zil gyis non par mi 'gyur te/ thams cad mkhyen pa nyid du yongs su bsngo ba'i phyir
37b6(mdo sde): ro/ /tshe dang ldan pa gang po dper na/ mi zhig gis gser gyi 'byung khung nas gser blangs te/ des gser de blangs nas bdag nyid kyang btsongs la/ gser de yang btsongs na/ des gser de btsongs pa'i rin ni ches che ba yin gyi/ gang gis gser blangs pa'i mi de'i ni
37b7(mdo sde): ma yin no/ /tshe dang ldan pa gang po de bzhin du ji lta ji ltar nyan thos dpag tu med pa dag gis byang chub sems dpa' tshul khrims kyi pha rol tu phyin pa la 'doms shing rjes su ston pa de lta de ltar byang chub sems dpa'i tshul khrims kyi pha rol tu phyin pa dpag tu med cing ches rin thang med
38a1(mdo sde): par 'gyur te/ byang chub sems dpa' de la nyan thos de dag gis tshul khrims kyis kyang zil gyis non par mi 'gyur la/ byang chub sems dpas ni nyan thos de dag tshul khrims kyis zil gyis gnon par 'gyur te/ 'di ltar thams cad mkhyen pa nyid du
38a2(mdo sde): yongs su bsngo ba'i phyir ro/ /smras pa/ tshe dang ldan pa sha ra dwa ti'i bu 'di ltar nyan thos kyi theg pa pa'i 'am/ rang sangs rgyas kyi theg pa pa'i gang zag 'doms shing rjes su ston pa gang yin pa de nyid/ byang chub sems dpa' sems dpa' chen pos zil gyis gnon pa ni byang chub sems
38a3(mdo sde): dpa' sems dpa' chen po rnams chos rgya chen po dang ldan pa yin te/ 'di lta ste/ tshul khrims kyi pha rol tu phyin pa rnam pa thams cad mkhyen pa nyid du yongs su bsngo ba'i phyir ro/ /de nas tshe dang ldan pa sha ra dwa ti'i bu/ tshe dang ldan pa gang pos bshad pa la mngon par rjes su yi rang
38a4(mdo sde): nas tshe dang ldan pa de de bzhin te/ byang chub sems dpa' sems dpa' chen po rnams ni chos rgya chen po dang ldan pa yin no zhes smras so/ /tshul khrims kyi pha rol tu phyin pa las le'u gnyis pa'o// //tshe dang ldan pa sha ra dwa ti'i bus gzhan yang tshe dang ldan
38a5(mdo sde): pa byams ma'i bu gang po la smras pa/ tshe dang ldan pa gang po 'di la byang chub sems dpa' sems dpa' chen po tshul khrims kyi pha rol tu phyin pa la spyod na/ gal te byed pa po'i chos 'ga' zhig yang dag par rjes su mthong na/ de byang chub sems dpa'i chos la gnas par rig
38a6(mdo sde): par bya ba ma yin te/ byang chub sems dpa'i chos spong zhing tshul bzhin ma yin pa yid la byed pas spyod do/ /de'i tshul bzhin ma yin pa yid la byed pa gang yin pa de ni/ de'i 'chal pa'i tshul khrims zhes bya'o/ /smras pa/ tshe dang ldan pa sha ra dwa ti'i bu byang chub sems dpa'
38a7(mdo sde): gang byed pa po'i chos 'ga' yang / yang dag par rjes su mi mthong zhing / de tshul khrims kyi pha rol tu phyin pa yang dag par blangs nas 'dug na/ chos gang la tshul khrims kyi pha rol tu phyin pa phan 'dogs pa'am/ gnod par 'gyur/ smras pa/ tshe dang ldan pa gang po
38b1(mdo sde): tshul khrims kyi pha rol tu phyin pa ni/ chos gang la yang phan 'dogs pa'am/ gnod par byed pa ma yin no/ /gal te chos 'ga' zhig la phan 'dogs pa'am/ gnod pa byed par yang dag par rjes su ma mthong na/ byang chub sems dpa' tshul khrims mchog tu 'dzin pa
38b2(mdo sde): yin par rig par bya'o/ /gal te byang chub sems dpas tshul khrims kyi pha rol tu phyin pa 'di chos 'ga' la phan 'dogs pa'am/ gnod par 'gyur ba'i chos 'ga' zhig yang dag par rjes su mthong na/ byang chub sems dpa' tshul khrims kyi pha rol tu phyin pa yongs su
38b3(mdo sde): 'dzin pa ma yin no/ /byed pa po yang dag par rjes su mi mthong na/ byang chub sems dpa'i tshul khrims kyi pha rol tu phyin pa zhes bya ste/ tshul khrims de yang thams cad mkhyen pa nyid du yongs su bsngos pa'i phyir tshul khrims kyi pha rol tu phyin pa zhes bya'o/ /tshe dang ldan pa gang
38b4(mdo sde): po gzhan yang byang chub sems dpa' sbyin pa gang dang gang yongs su btang nas/ thams cad mkhyen pa nyid du yongs su sngo na/ byang chub sems dpa' tshul khrims dang ldan pa yin par rig par bya'o/ /tshe dang ldan pa gang po gzhan yang byang chub sems dpa' tshul khrims gang
38b5(mdo sde): dang gang srung ba de yang thams cad mkhyen pa nyid du yongs su sngo na/ byang chub sems dpa' tshul khrims dang ldan pa yin par rig par bya'o/ /tshe dang ldan pa gang po gzhan yang byang chub sems dpa' pha rol gyis spyos sam/ brgyad bkag kyang rung ste/ bzod par byed
38b6(mdo sde): cing / bzod pa de yang thams cad mkhyen pa nyid du yongs su sngo na/ byang chub sems dpa' tshul khrims dang ldan pa yin par rig par bya'o/ /tshe dang ldan pa gang po gzhan yang byang chub sems dpa' sems can gzhan dag dang / gang zag gzhan rnams kyi ched du rtsol bar byed la/
38b7(mdo sde): brtson 'grus de'ang thams cad mkhyen pa nyid du yongs su sngo na/ byang chub sems dpa' tshul khrims dang ldan pa zhes bya'o/ /tshe dang ldan pa gang po gzhan yang byang chub sems dpa' bsam gtan gang dang gang skyed pa de bzhin du/ bsam gtan 'di dag bskyed nas/ rdzu 'phrul
39a1(mdo sde): mngon par bsgrub par bya'o/ /rdzu 'phrul des kyang sems can rnams kyi sems kyi spyod pa la 'jug cing shes par bya'o/ /de nas snod du gyur par bya'o snyam ste/ sems kyi khyad par de dag thams cad kyang thams cad mkhyen pa nyid du yongs su sngo na/ byang chub
39a2(mdo sde): sems dpa' tshul khrims dang ldan pa yin par rig par bya'o/ /tshe dang ldan pa gang po gzhan yang byang chub sems dpa' shes rab gang dang gang la spyod cing / phung po la mkhas pa'am/ khams la mkhas pa'am/ skye mched la mkhas pa'am/ rten cing 'brel par 'byung
39a3(mdo sde): ba la mkhas pa'am/ gnas dang gnas ma yin pa la mkhas pa'am/ mnyam pa nyid du 'du shes nas 'du shes thams cad spang ba'i phyir chos bstan par bya'o snyam ste/ sems bskyed pa gang yin pa de dag thams cad mkhyen pa nyid du yongs su sngo na/ byang chub sems
39a4(mdo sde): dpa' tshul khrims dang ldan pa yin par rig par bya'o/ /bla na med pa'i tshul khrims dang ldan par rig par bya'o/ /gal te byang chub sems dpa' pha rol tu phyin pa drug thams cad mkhyen pa nyid du yongs su sngo ba'i byang chub sems dpa' de la ni nyan thos gang gis kyang tshul khrims
39a5(mdo sde): kyis zil gyis gnon nus pa gang yang med do/ /tshe dang ldan pa gang po gzhan yang gal te sems can thams cad dge ba bcu'i las kyi lam dang ldan par gyur na/ de dag gi tshul khrims gang yin pa de ni theg pa la dang po zhugs pa'i byang chub sems dpa'i sems dang po bskyed
39a6(mdo sde): pa'i tshul khrims kyi brgya'i char yang nye bar mi 'gro ba nas rgyu'i bar du yang nye bar mi 'gro'o/ /tshe dang ldan pa gang po gzhan yang gal te sems can thams cad mngon par shes pa lnga dang ldan par gyur na/ de dag gi tshul khrims gang yin pa de ni/ theg pa la dang po zhugs pa'i byang
39a7(mdo sde): chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas/ rgyu'i bar du yang nye bar mi 'gro'o/ /tshe dang ldan pa gang po gzhan yang gal te sems can thams cad byams pa la gnas par gyur/ snying rje dang / dga' ba dang / btang snyoms
39b1(mdo sde): la gnas par gyur na/ de dag gi tshul khrims gang yin pa de yang theg pa la dang po zhugs pa'i byang chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas/ rgyu'i bar du yang nye bar mi 'gro'o/ /tshe dang ldan pa gang po gzhan yang
39b2(mdo sde): gal te sems can thams cad stong pa nyid kyi rjes su 'thun pa'i bzod pa dang ldan par gyur na/ de dag gi tshul khrims gang yin pa de ni theg pa la dang po zhugs pa'i byang chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas/ rgyu'i bar du yang
39b3(mdo sde): nye bar mi 'gro'o/ /tshe dang ldan pa gang po gzhan yang gal te sems can thams cad mtshan ma med pa'i rjes su 'thun pa'i bzod pa dang ldan par gyur na/ de dag gi tshul khrims gang yin pa de ni theg pa la dang po zhugs pa'i byang chub sems dpa'i sems dang po bskyed pa'i tshul khrims
39b4(mdo sde): kyi brgya'i char yang nye bar mi 'gro ba nas rgyu'i bar du yang nye bar mi 'gro'o/ /tshe dang ldan pa gang po gzhan yang gal te sems can thams cad smon pa med pa'i rjes su 'thun pa'i bzod pa dang ldan par gyur na/ de dag gi tshul khrims gang yin pa de ni theg pa la dang po zhugs pa'i byang
39b5(mdo sde): chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas rgyu'i bar du yang nye bar mi 'gro'o/ /tshe dang ldan pa gang po gzhan yang gal te sems can thams cad brgyad par gyur na/ de dag gi tshul khrims gang yin pa de ni theg pa la dang po
39b6(mdo sde): zhugs pa'i byang chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas rgyu'i bar du yang nye bar mi 'gro'o/ /de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/ /gal te tshe dang ldan pa sha ra
39b7(mdo sde): dwa ti'i bus bdag gi dri ba dris pa lan gdab pa'i skabs phye na/ tshe dang ldan pa la bdag phyogs 'ga' zhig 'dri'o/ /smras pa/ tshe dang ldan pa gang po dris shig dang thos pa'i don brda sprad par bya'o/ /smras pa/ tshe dang ldan pa sha ra dwa ti'i bu ji gzugs brgyad pa yin par 'dod
40a1(mdo sde): dam/ smras pa/ tshe dang ldan pa gang po de ni ma yin no/ /smras pa/ tshor ba dang / 'du shes dang / 'du byed rnams dang / rnam par shes pa brgyad pa yin par 'dod dam/ smras pa/ tshe dang ldan pa gang po de ni ma yin no/ /smras pa/ de las gzhan pa'i chos rnams
40a2(mdo sde): la brgyad par 'dod dam/ smras pa/ tshe dang ldan pa gang po de ni ma yin no/ /smras pa/ tshe dang ldan pa sha ra dwa ti'i bu 'o na brgyad pa de gang yin par 'dod/ bdag gis tshe dang ldan pa sha ra dwa ti'i bus bshad pa'i don de ji lta bur shes par bya/ smras pa/ tshe dang ldan pa gang po chos
40a3(mdo sde): 'di rnams kyi mnyam pa nyid sems can thams cad kyis mi shes pa de la shes pa gang gis mnyam pa nyid de mngon sum du byed pa'i shes pa de ni bya ba byas pa'i phyir thob pa yin te/ de la brgyad pa ni yang dag par rjes su mi mthong ngo / /gal te gnas 'di rnyed na ni mnyam pa nyid shes pa 'di
40a4(mdo sde): la brtag cing brgal ba med do/ /smras pa/ 'di skad du brgyad pa'i tshul khrims gang yin pa de ni byang chub sems dpa'i tshul khrims kyi brgya'i char yang nye bar mi 'gro ba nas/ rgyu'i bar du'ang nye bar mi 'gro'o zhes kyang zer na/ tshe dang ldan pa sha ra dwa ti'i bu 'di la snga ma dang phyi ma
40a5(mdo sde): dang / phyi ma dang snga ma ji ltar 'thun par 'gyur/ smras pa/ tshe dang ldan pa gang po brgyad pa'i tshul khrims gang yin pa de byang chub sems dpa'i tshul khrims kyi brgya'i char yang nye bar mi 'gro ba nas/ rgyu'i bar du yang nye bar mi 'gro'o zhes bya ba de ni ji ltar las dang po pa la bshad pa de
40a6(mdo sde): ltar bstan to/ /ci nas sems can rnams 'jug par 'gyur ba de ltar bstan to/ /ci nas skye bo mang pos go bar 'gyur ba de ltar bstan to/ /ci nas theg pa chen po dang / sangs rgyas kyi theg pa 'bar bar 'gyur ba de ltar bstan to/ /brgyad pa'i tshul khrims gang yin pa de ni
40a7(mdo sde): theg pa la dang po zhugs pa'i byang chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas/ rgyu'i bar du yang nye bar mi 'gro'o/ /tshe dang ldan pa gang po gzhan yang rgyun du zhugs pa thams cad dang / /lan cig phyir 'ong ba thams cad dang / phyir
40b1(mdo sde): mi 'ong ba thams cad dang / dgra bcom pa thams cad dang / rang sangs rgyas thams cad kyi tshul khrims gang yin pa de ni theg pa la dang po zhugs pa'i byang chub sems dpa'i sems dang po bskyed pa'i tshul khrims kyi brgya'i char yang nye bar mi 'gro ba nas/ rgyu'i bar du yang nye bar
40b2(mdo sde): mi 'gro'o/ /tshe dang ldan pa gang po gzhan yang nyan thos gang byang chub sems dpa'i tshul khrims zil gyis mnan par sems pa de ni/ de bzhin gshegs pa'i tshul khrims zil gyis mnan par 'dod par zad de/ de ni de bzhin gshegs pa dang rtsod par sems su zad do/ /
40b3(mdo sde): tshe dang ldan pa gang po dper na gang rgyal po'i bu dang rtsod par sems pa de ni/ rgyal po dang rtsod par sems par zad do/ /tshe dang ldan pa gang po de bzhin du byang chub sems dpa'i tshul khrims zil gyis mnan par sems pa gang yin pa de ni de bzhin gshegs pa'i tshul khrims zil gyis
40b4(mdo sde): mnan par sems par zad do/ /de ci'i phyir zhe na/ 'di ltar byang chub sems dpa' sems dpa' chen po rnams ni thub par dka' ba yin pa'i phyir ro/ /tshe dang ldan pa gang po dper na mi la la zhig rkang lag med par gyur la 'di skad du/ bdag 'di nas rgya mtsho chen po'i pha rol
40b5(mdo sde): gyi 'gram du mchong bar bya'o zhes zer na/ de skad zer ba de la mi de ni mngon pa'i nga rgyal gyis nga rgyal byed de bla bar rig par bya'o/ /tshe dang ldan pa gang po de bzhin du nyan thos sam/ rang sangs rgyas gang 'di skad du/ bdag gis byang chub sems dpa'i tshul khrims zil gyis
40b6(mdo sde): gnan par bya'o zhes zer na/ tshe dang ldan pa gang po 'di ltar de ni bla bar rig par bya'o/ /de ci'i phyir zhe na/ byang chub sems dpa' sems dpa' chen po rnams ni rgya mtsho dug can pa dang 'dra ba yin pa'i phyir ro/ /ji ltar mi de rkang lag rnams med bzhin du rgya mtsho la mchong
40b7(mdo sde): bar 'dod pa de bzhin du nyan thos kyi theg pa pa'am/ rang sangs rgyas kyi theg pa pa'i gang zag byang chub sems dpa'i chos rnams med bzhin du byang chub sems dpa'i tshul khrims zil gyis non par 'gyur ba de ni gnas med do/ /de ci'i phyir zhe na/ byang chub sems dpa'
41a1(mdo sde): sems dpa' chen po rnams ni tshul khrims dpag tu med pa dang ldan pa yin pa'i phyir ro/ /smras pa/ tshe dang ldan pa sha ra dwa ti'i bu ci'i phyir na byang chub sems dpa' rnams tshul khrims dpag tu med pa dang ldan pa yin/ smras pa/ tshe dang ldan pa gang po sems can
41a2(mdo sde): tshul khrims 'chal pa dpag tu med pa dag 'chal pa'i tshul khrims las yongs su dgrol bar 'dod pa dang / tshul khrims la dgod par 'dod pa'i phyir ro/ /smras pa/ tshe dang ldan pa sha ra dwa ti'i bu 'di lta ste/ 'chal pa'i tshul khrims zhes bya ba de gang gi tshig / smras
41a3(mdo sde): pa/ 'di lta ste/ 'chal pa'i tshul khrims zhes bya ba ni ngar 'dzin pa dang / nga yir 'dzin pa dang / dmigs pa'i 'du shes dang / sems can du 'du shes pa dang / srog tu 'du shes pa dang / gang zag tu 'du shes pa dang / yod par 'du shes pa dang / med par 'du shes pa'i
41a4(mdo sde): tshig te/ nyon mongs pa de dag dang gzhan rnams yod na 'chal pa'i tshul khrims zhes bya ba rab tu phye'o/ /de lta bas na byang chub sems dpa' sems dpa' chen po sems can dpag tu med pa rnams tshul khrims la dgod par 'dod cing theg pa 'di la zhugs te/ tshul khrims
41a5(mdo sde): dpag tu med pa dang ldan pa de ni nyan thos rnams sam/ rang sangs rgyas rnams kyis zil gyis mnan par sla ba ma yin no/ /byang chub sems dpa' ni 'di lta ste/ tshul khrims kyi pha rol tu phyin pa thams cad mkhyen pa nyid du yongs su bsngo ba'i phyir ming tsam gyis kyang nyan thos
41a6(mdo sde): rnams dang / rang sangs rgyas rnams zil gyis gnon to/ /smras pa/ tshe dang ldan pa sha ra dwa ti'i bu zag pa dang bcas pa'i tshul khrims kyis zag pa med pa'i tshul khrims ji ltar zil gyis gnon par 'gyur/ smras pa/ tshe dang ldan pa gang po 'di la zag pa med pa'i tshul
41a7(mdo sde): khrims ni bdag nyid la phan pa'i phyir bskyed pa yin la/ byang chub sems dpa'i tshul khrims ni sems can dpag tu med pa rnams kyi ched du yongs su bsngos pa yin te/ de ltar na byang chub sems dpa'i tshul khrims kyis zag pa med pa'i tshul khrims zil gyis gnon to/ /tshe
41b1(mdo sde): dang ldan pa gang po gzhan yang gal te byang chub sems dpa'i tshul khrims tshad nges pa zhig sgrub tu zin na ni/ zag pa med pa'i tshul khrims kyang zil gyis gnon par mi 'gyur la/ de'i tshul khrims kyang pha rol tu phyin par mi 'gyur ba zhig na/ gang gi phyir sems can dpag tu
41b2(mdo sde): med pa rnams kyi ched du yongs su sngo ba de'i phyir byang chub sems dpa'i tshul khrims des zag pa med pa'i tshul khrims zil gyis gnon par 'gyur ro/ /tshe dang ldan pa gang po dper na nyi ma'i dkyil 'khor 'char ba na srog chags kyi rigs srin bu me khyer thams cad kyi 'od zil
41b3(mdo sde): gyis gnon to/ /tshe dang ldan pa gang po de bzhin du byang chub sems dpa'i tshul khrims thams cad mkhyen pa nyid du yongs su bsngos pas kyang gzhan mu stegs can spyod pa pa dang / kun tu rgyu dang / gcer bu pa la sogs pa nas 'phags pa nyan thos dang / rang sangs rgyas kyi bar
41b4(mdo sde): rnams kyi tshul khrims kyi 'od kyang zil gyis gnon to/ /tshe dang ldan pa gang po dper na/ zla ba'i dkyil 'khor 'char ba na skar ma'i gzugs thams cad kyi 'od zil gyis gnon to/ /tshe dang ldan pa gang po de bzhin du byang chub sems dpa'i tshul khrims thams cad mkhyen pa nyid du
41b5(mdo sde): yongs su bsngos pas kyang nyan thos dang rang sangs rgyas thams cad kyi tshul khrims zil gyis gnon to/ /tshe dang ldan pa gang po gang gi tshe byang chub sems dpa' sems dpa' chen po de bzhin gshegs pa rjes su dran zhing thams cad mkhyen pa nyid dang ldan pa'i sems kyi khyad par
41b6(mdo sde): yang skyed na/ rang gi spyod yul la spyod pas de'i tshe byang chub sems dpa' tshul khrims kyi pha rol tu phyin pa thob pa yin par rig par bya'o/ /smras pa/ tshe dang ldan pa gang po gang gi tshe byang chub sems dpa' thams cad mkhyen pa nyid kyi sems mi skyed pa de'i tshe byang chub sems
41b7(mdo sde): dpa' la ji skad ces bya/ smras pa/ tshe dang ldan pa gang po de'i tshe byang chub sems dpa' sems dpa' chen po sems kyi rgyud lung du ma bstan pa la gnas pa'i tshul khrims dang ldan pa zhes bya'o/ /gal te nyan thos nyid dam/ rang sangs rgyas nyid du yongs su sngo na ni de'i tshe byang chub
42a1(mdo sde): sems dpa' rang gi spyod yul spong ba yin no/ /gal te lhag pa'i bsam pa nyan thos kyi sa'am/ rang sangs rgyas kyi sar yongs su bsngos pa zhig yin na ni de tsam gyis na byang chub sems dpa' ro dang 'dra bar rig par bya'o/ /tshe dang ldan pa gang po dper na/ sgyu ma
42a2(mdo sde): mkhan nam/ sgyu ma mkhan gyi slob ma mkhas pas byis pa zhig bzung la sdong po la bskyon te bskyon nas dum bur rags te sa la gtor na byis pa de'i mdza' bo dang / nye du dang / snag gi gnyen mtshams gang dag yin pa de dag byis pa 'di ni shi ste/ phyin cad mi mthong ngo snyam nas
42a3(mdo sde): sdug bsngal bar 'gyur te/ sdug bsngal gyi phung po chen po dang ldan par 'gyur ro/ /tshe dang ldan pa gang po de ltar byis pa ma shi ba de la shi ba'i 'du shes bskyed pa de bzhin du tshe dang ldan pa gang po byang chub sems dpa' thams cad mkhyen pa nyid kyi rin po che las nyams te/ nyan thos
42a4(mdo sde): kyi sa'am/ rang sangs rgyas kyi sa la gnas pa yang shi ba ji lta ba bzhin du rig par bya'o/ /de nas tshe dang ldan pa gang pos tshe dang ldan pa sha ra dwa ti'i bu la 'di skad ces smras so/ /ci byang chub sems dpa'i tshul khrims gang yin pa dang / nyan thos kyi tshul khrims gang
42a5(mdo sde): yin pa dang / rang sangs rgyas kyi tshul khrims gang yin pa'i tshul khrims 'di dag la tha dad du dbye bar 'dod dam/ smras pa/ tshe dang ldan pa gang po chos nyid dang / de bzhin nyid ji lta ba bzhin du na ni tha dad du dbye bar kyang mi 'dod do/ /smras pa/ 'o na ji ltar tha dad du
42a6(mdo sde): dbye bar 'dod/ smras pa/ ji ltar byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de ltar byang chub sems dpa'i tshul khrims tha dad du dbye bar 'dod do/ /de ltar na byang chub sems dpa'i tshul khrims kyis
42a7(mdo sde): byis pa so so'i skye bo thams cad dang / nyan thos thams cad dang / rang sangs rgyas thams cad kyi tshul khrims zil gyis gnon te/ 'di ltar thams cad mkhyen pa nyid du yongs su bsngo ba'i phyir ro/ /de ci'i phyir zhe na/ tshe dang ldan pa gang po byang chub sems dpa'i tshul khrims
42b1(mdo sde): gang yin pa des stong gsum gyi stong chen po'i 'jig rten gyi khams zil gyis gnon cing spa bkong nas gnas pa'i phyir ro/ /de ci'i phyir zhe na/ 'di ltar des 'dir sems can rnams gdul bar bya ba'i phyir te/ tshe dang ldan pa gang po de'i phyir byang chub sems dpa'i tshul khrims ni
42b2(mdo sde): mchog ces bya/ gtso bo dang / rab mchog dang / gya nom pa dang / bla na med pa dang / gong na med pa zhes bya'o/ /tshe dang ldan pa gang po dper na/ ri'i rgyal po gangs ri la ri'i rgyal po'i yon tan gang dag yod pa de dag ni ri gzhan dag la med de/ des na ri rnams kyi nang na
42b3(mdo sde): ri'i rgyal po zhes bya ba'i ming thob ste/ ri'i rgyal po gangs ris ni/ ri'i rgyal po gangs ri zhes bya ba'i ming thob bo/ /tshe dang ldan pa gang po de bzhin du nyan thos kyi tshul khrims dang / rang sangs rgyas kyi tshul khrims ni thams cad mkhyen pa nyid du yongs su sngo ba dang bral ba yin
42b4(mdo sde): la/ byang chub sems dpa'i tshul khrims ni thams cad mkhyen pa nyid du yongs su sngo ba dang ma bral te/ de'i phyir byang chub sems dpa'i tshul khrims ni tshul khrims kyi pha rol tu phyin pa zhes bya ba'i ming thob bo/ /tshe dang ldan pa gang po gzhan yang byang chub sems dpa'i tshul
42b5(mdo sde): khrims kyis ni nyan thos kyi tshul khrims dang / rang sangs rgyas kyi tshul khrims zil gyis gnon to/ /smras pa/ tshe dang ldan pa sha ra dwa ti'i bu ci'i phyir zil gyis gnon/ smras pa/ tshe dang ldan pa gang po 'di ltar gang gi phyir byang chub sems dpa' tshul khrims thams cad
42b6(mdo sde): mkhyen pa nyid du yongs su bsngos pa de'i phyir byang chub sems dpa'i tshul khrims kyis nyan thos rnams kyi tshul khrims dang / rang sangs rgyas rnams kyi tshul khrims zil gyis gnon to/ /de nas bcom ldan 'das kyis tshe dang ldan pa sha ra dwa ti'i bu la bka' stsal pa/ sha ra dwa
42b7(mdo sde): ti'i bu legs so legs so/ /de bzhin gshegs pa kho na'i mthus sha ra dwa ti'i bu khyod byang chub sems dpa' rnams la bsngags pa byed pa dang / spro ba smra ba ni legs te/ sha ra dwa ti'i bu de de bzhin no/ /sha ra dwa ti'i bu de de bzhin te/ byang chub sems dpa'i tshul khrims
43a1(mdo sde): kyis nyan thos kyi tshul khrims dang / rang sangs rgyas kyi tshul khrims zil gyis gnon to/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo byang chub sems dpa' rnams la tshul khrims kyi pha rol tu phyin pa bstan pa gnas
43a2(mdo sde): brtan sha ra dwa ti'i bus ji skad bshad pa bzhin du khyod kyis long shig / kun chub par gyis shig /zung shig /kun dga' bo gal te bden pa dang bden pa'i tshig gis byang chub sems dpa'i tshul khrims kyis gzhan mu stegs can dang / byis pa so so'i skye bo rnams dang / nyan
43a3(mdo sde): thos dang / rang sangs rgyas kyi bar gyi tshul khrims zil gyis gnon pa'i bden pa dang / bden pa'i tshig des/ gal te ri'i rgyal po ri rab tshangs pa'i 'jig rten du 'phangs te/ bar der 'dug par byed na bden pa'i tshig gis 'dug go/ /de ci'i phyir zhe na/ kun dga' bo byang
43a4(mdo sde): chub sems dpa'i tshul khrims ni de bzhin gshegs pa ma gtogs par zag pa dang bcas pa dang / zag pa med pa'i tshul khrims de dag thams cad kyi mchog ces brjod pa yin zhing gong na med pa zhes bya ba'i bar du brjod pa yin pa'i phyir ro/ /tshul khrims kyi pha rol tu phyin pa
43a5(mdo sde): las le'u gsum pa'o/ / //bam po bzhi pa/ de nas sangs rgyas kyi mthus tshe dang ldan pa sha ra dwa ti'i bus 'di dang nye ba'i 'bum gyi 'jig rten gyi khams na sangs rgyas bcom ldan 'das chos ston cing bzhugs pa zhig mthong ngo / /de nas bcom ldan 'das
43a6(mdo sde): kyis tshe dang ldan pa sha ra dwa ti'i bu la bka' stsal pa/ sha ra dwa ti'i bu 'di dang nye ba'i 'bum gyi 'jig rten gyi khams na/ de bzhin gshegs pa zhig chos ston pa khyod kyis mthong ngam/ gsol pa/ bcom ldan 'das mthong lags na/ bcom ldan 'das de ni gang lags/
43a7(mdo sde): 'jig rten gyi khams sangs rgyas kyi zhing de'i ming ni ci zhes bgyi/ bcom ldan 'das kyis bka' stsal pa/ sha ra dwa ti'i bu 'jig rten gyi khams de'i ming ni sgron ma zhes bya'o/ /sangs rgyas bcom ldan 'das chos ston pa de'i mtshan ni zla 'od ces bya'o/ /de'i nyan thos rdzu 'phrul
43b1(mdo sde): dang ldan pa mgo zhes bya ba zhig yod de/ des rdzu 'phrul gyis ri'i rgyal po ri rab 'jig rten gyi khams gzhan nas lag pas blangs te/ tshangs pa'i 'jig rten du thug par 'phangs nas de'i bar skabs su byang chub sems dpas tshig 'di skad ces byang chub sems dpa'i tshul khrims
43b2(mdo sde): de bzhin gshegs pa'i tshul khrims ma gtogs par de las gzhan pa'i zag pa dang bcas pa'am/ zag pa med pa'i tshul khrims gang dag yin pa rnams kyi mchog tu brjod pa yin zhe na/ ji ltar de bzhin gshegs pa bden pa gsung ba ltar bden pa dang / bden pa'i tshig dang /
43b3(mdo sde): bden pa'i byin gyi rlabs des ri'i rgyal po ri rab 'di nam mkha' bar snang de nyid du 'dug shig ces smras pa dang / de nas ri'i rgyal po ri rab de nam mkha' bar snang de nyid du 'dug go/ /de nas bcom ldan 'das kyis tshe dang ldan pa sha ra dwa ti'i bu la bka' stsal pa/ sha ra dwa ti'i bu khyod kyis
43b4(mdo sde): ri'i rgyal po ri rab nam mkha' bar snang go 'byed na 'dug pa 'di mthong ngam/ gsol pa/ bcom ldan 'das mthong lags so/ /bka' stsal pa/ sha ra dwa ti'i bu ri'i rgyal po ri rab sa la ma lhung shig /gang nas 'ongs pa de nyid du 'gro bar gyur cig ces byang chub sems dpas
43b5(mdo sde): ri'i rgyal po ri rab 'di bden pa'i byin gyis brlab pa byas so/ /de nas bcom ldan 'das la tshe dang ldan pa sha ra dwa ti'i bus 'di skad ces gsol to/ /bcom ldan 'das gang dag byang chub sems dpa'i tshul khrims la zil gyis gnon par sems pa de ni de bzhin gshegs
43b6(mdo sde): pa'i tshul khrims spong bar bgyi bar sems pa lags so/ /de ci'i slad du zhe na/ byang chub sems dpa' sems dpa' chen po rnams kyi tshul khrims ni zil gyis mi non pa lags pa'i slad du'o/ /de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di
43b7(mdo sde): skad ces smras so/ /tshe dang ldan pa sha ra dwa ti'i bu byang chub sems dpa' gang ldog pa de'i tshul khrims kyang zil gyis mi non pa yin nam/ smras pa/ tshe dang ldan pa gang po byang chub sems dpa' byang chub sems dpa'i sems la gnas pa ni phyir ldog par mi 'gyur te/ gang phyir ldog
44a1(mdo sde): pa de ni byang chub sems dpa' zhes kyang mi bya'o/ /tshe dang ldan pa gang po dper na gal te 'phong gi slob dpon gyis mda' gzas pa bzhin mi 'gro na de 'phong gi slob dpon zhes mi bya'o/ /tshe dang ldan pa gang po de bzhin du gal te byang chub sems dpa'i sems dang sems
44a2(mdo sde): las byung ba rnams thams cad mkhyen pa nyid dang mi ldan pa 'byung ngam/ yang na sbyin pa sbyin nam/ tshul khrims srung ngam/ bzod pa sgrub bam/ brtson 'grus rtsom mam/ bsam gtan rnams la mnyam par 'jog gam/ shes rab sgom yang rung ste rnam pa thams cad mkhyen
44a3(mdo sde): pa nyid du yongs su mi sngo na byang chub sems dpa' de tshul khrims dang ldan pa zhes mi bya'o/ /tshe dang ldan pa gang po gal te byang chub sems dpa' thams cad mkhyen pa nyid du ji ltar yongs su bsngo ba yang mi shes la nyan thos kyi sa'am/ rang sangs rgyas kyi sar yang yongs su sngo bar mi
44a4(mdo sde): byed na yongs su bsngo ba med du zin kyang tshul khrims dang ldan pa zhes bya'o/ /yongs su sngo bar byed na ni byang chub sems dpa' sems dpa' chen po yang dag pa'i tshul khrims kyi pha rol tu phyin pa yongs su 'dzin pa yin te/ 'on kyang tshe dang ldan pa gang po gcig ni yun ring mo
44a5(mdo sde): zhig nas mngon par rdzogs par 'tshang rgya bar 'gyur la cig shos ni 'di lta ste/ thabs la mkhas pas myur du mngon par rdzogs par 'tshang rgya bar 'gyur te/ tshe dang ldan pa gang po byang chub sems dpa' thabs la mi mkhas pa yun ring mo zhig nas mngon par rdzogs par
44a6(mdo sde): 'tshang rgya bar 'gyur ba ni bla'i/ nyan thos kyi sa'am/ rang sangs rgyas kyi sar lhung ba ni de lta ma yin no/ /mi zhig chom rkun gyi ya nga ba nas mchis te 'ongs pa ni bla'i bcom ste myur du 'ongs pa ni de lta ma yin no/ /tshe dang ldan pa gang po de bzhin du/ ring mo zhig nas mngon
44a7(mdo sde): par rdzogs par 'tshang rgya ba ni bla'i nyan thos kyi sa'am/ rang sangs rgyas kyi sar lhung ba ni de lta ma yin no/ /thabs la mkhas pa'i byang chub sems dpa' myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas ni rnam pa gnyis su 'gyur
44b1(mdo sde): bar shes par bya ste/ yang na ni yang dag pa'i mtha' mngon sum du byed par 'gyur ro/ /yang na ni myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /tshe dang ldan pa gang po dper na khyim zhig tshig la khyim tshig pa de'i nang na rin
44b2(mdo sde): po che'i phung po 'dug ste/ rin po che 'dod pa'i mi la la zhig khyim der zhugs na des rnam pa gnyis su 'gyur bar shes par bya ste/ yang na ni khyim de'i nang du tshig par 'gyur/ yang na ni rin po che de dag khyer te 'byung bar 'gyur ro/ /tshe dang ldan pa gang po de bzhin du thabs
44b3(mdo sde): la mkhas pa'i byang chub sems dpa' myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa yang rnam pa gnyis su 'gyur bar shes par bya ste/ yang na ni yang dag pa'i mtha' mngon sum du byed par 'gyur/ yang na ni myur du bla na
44b4(mdo sde): med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /smras pa/ tshe dang ldan pa sha ra dwa ti'i bu byang chub sems dpa' gang yang dag pa'i mtha' mngon sum du byed pa de thabs la mkhas pa zhes bya'am/ smras pa/ tshe dang ldan pa gang po byang chub
44b5(mdo sde): sems dpa' gang yang dag pa'i mtha' mngon sum du byed pa de ni thabs la mkhas pa zhes mi bya'o/ /de ci'i phyir zhe na/ nyan thos kyi sa'am/ rang sangs rgyas kyi sar lhung ba gang yin pa de ni byang chub sems dpa' thabs la mkhas pa'i rgyu 'thun pa ma yin gyi/ de ni thabs
44b6(mdo sde): la mi mkhas pa'i rgyu 'thun pa yin pa'i phyir ro/ /tshe dang ldan pa gang po gzhan yang gal te byang chub sems dpa' byang chub tu spyod pa na bdag ni myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur gyi/ byang chub sems dpa' gzhan dag ni
44b7(mdo sde): ma yin no snyam du rnam par rtog na de spyod yul ma yin pa la spyod de/ gang spyod yul ma yin pa de ni de'i tshul khrims kyi skyon yin no/ /tshe dang ldan pa gang po gzhan yang gal te byang chub sems dpa' 'di snyam du bdag ni sbyin pa ches mang ba sbyin pa yin no/ /bdag ni tshul khrims
45a1(mdo sde): srung ba'o/ /bdag ni bzod pa sgrub pa'o/ /bdag ni brtson 'grus rtsom pa'o/ /bdag ni bsam gtan la mnyam par 'jog pa'o/ /bdag ni shes rab kyi pha rol tu phyin pa la spyod pa yin gyi/ byang chub sems dpa' gzhan dag ni ma yin no snyam du de ltar rnam
45a2(mdo sde): par rtog na yang spyod yul ma yin pa la spyod de/ spyod yul ma yin pa gang yin pa de ni de'i tshul khrims kyi skyon yin no/ /tshe dang ldan pa gang po gzhan yang gal te byang chub sems dpa' 'di snyam du bdag ni ji ltar yongs su bsngo bar bya ba'i yongs su bsngo ba'i thabs shes kyi byang chub sems
45a3(mdo sde): dpa' gzhan dag ni de ltar mi shes so snyam du sems na yang spyod yul ma yin pa la spyod de/ spyod yul ma yin pa gang yin pa de ni de'i tshul khrims kyi skyon no/ /tshe dang ldan pa gang po gzhan yang byang chub sems dpa' 'di snyam du bdag gis byang chub sems dpa' gzhan dag bskal pa gang
45a4(mdo sde): gA'i klung gi bye ma snyed du 'dug la/ 'khor los sgyur ba'i kha zas sbyin zhing yongs su gtong ba yang bsod snyoms gcig dang / sems bskyed pa gcig gis zil gyis gnan par bya'o snyam du sems na spyod yul ma yin pa la spyod de/ spyod yul ma yin pa gang yin pa de ni de'i tshul khrims
45a5(mdo sde): kyi skyon yin te/ byang chub sems dpa' de ni thabs la mkhas pa yin du zin kyang rnam par rtog pa 'di ji ltar rnam par rtog na de thabs la mkhas pa zhes mi bya'o/ /de ci'i phyir zhe na/ byang chub sems dpas ni byang chub sems dpa' dang mi 'thun par mi bya/ byang chub sems
45a6(mdo sde): dpas ni byang chub sems dpa' la khyad du gsad par mi bya/ byang chub sems dpas ni byang chub sems dpa' la brnyas par mi bya'i/ de bzhin gshegs pa la gus par rim gro bya ba bzhin du/ byang chub sems dpas byang chub sems dpa' la gus pa bskyed par bya ba'i phyir ro/ /
45a7(mdo sde): smras pa/ tshe dang ldan pa sha ra dwa ti'i bu ci byang chub sems dpa' 'ba' zhig la gus par rim gro bya'i/ sems can gzhan dag la ni gus par rim gro mi bya'am/ smras pa/ tshe dang ldan pa gang po sems can thams cad la yang ji ltar de bzhin gshegs pa la gus par rim gro bya
45b1(mdo sde): ba bzhin du gus pa bskyed par bya'o/ /de bzhin du byang chub sems dpas byang chub sems dpa' mthong na gus par rim gro bya'o/ /de bzhin du tshangs pa mtshungs par spyod pa rnams mthong na yang gus par rim gro bya'o/ /de bzhin du sems can gzhan dag la yang gus par rim
45b2(mdo sde): gro bya'o/ /de bzhin du byang chub sems dpas dma' ba'i sems dang / gus pa dang bcas pa dang / zhe sa dang bcas par bya ste/ nga rgyal spangs pas gus par rim gro bya'o/ /'di ltar yang bdag bla na med pa yang dag par rdzogs pa'i byang chub mngon par rdzogs
45b3(mdo sde): par sangs rgyas nas sems can 'di dag yongs su mya ngan las bzla bar bya'o/ /sems can rnams kyi nyon mongs pa spang ba'i phyir chos kyang bstan par bya'o snyam du sems bskyed par bya zhing de ltar bsam par bya'o/ /tshe dang ldan pa gang po 'di ltar byang chub sems dpa' sems dpa'
45b4(mdo sde): chen pos sems can rnams la dma' ba'i sems su bya'o/ /byams pa'i sems su bya'o/ /sems can de dag gi mchog tu 'gyur bar bya'o/ /mchog kyang byed du gzhug par bya'o/ /de ci'i phyir zhe na/ mchog nyid ni 'di lta ste/ sangs rgyas nyid yin pa'i phyir ro/ /'di
45b5(mdo sde): ltar 'di la byang chub sems dpas sems can thams cad la yang byams pa bskyed par bya'o/ /sems can thams cad kyang chos kyi bdag po la bdag po byed du gzhug par bya'o/ /tshul khrims kyi pha rol tu phyin pa las le'u bzhi pa'o// //de nas tshe dang ldan pa byams
45b6(mdo sde): ma'i bu gang pos tshe dang ldan pa sha ra dwa ti'i bu la 'di skad ces smras so/ /tshe dang ldan pa sha ra dwa ti'i bu byang chub sems dpa' bla na med pa yang dag par rdzogs pa'i byang chub mngon par rdzogs par sangs rgyas nas sems can thams cad kyang chos kyi bdag por mchog byed du 'jug ste/
45b7(mdo sde): 'doms shing rjes su ston par 'gyur ram/ tshe dang ldan pa sha ra dwa ti'i bu dper na sgyu ma mkhan nam/ sgyu ma mkhan gyi slob ma mkhas pas dpung gi tshogs yan lag bzhi pa mngon par sprul te/ rgyal po dang bcas pa'i sde mngon par sprul na/ ci sgyu ma'i mi de dag 'di snyam du gang
46a1(mdo sde): bdag cag la dbang byed pa'i rgyal po ni yod do snyam du sems sam/ smras pa/ tshe dang ldan pa de ni ma yin no/ /smras pa/ ci rgyal po de 'di snyam du bdag gi dpung gi tshogs yan lag bzhi pa 'di dag ni yod do snyam du sems sam/ smras pa/ tshe dang ldan pa de ni ma
46a2(mdo sde): yin no/ /smras pa/ dpung gi tshogs yan lag bzhi pa de dag thams cad ni rdzas su gtogs pa ma yin/ dngos por gtogs pa ma yin te/ rdzas ma yin par gtogs pa dngos po ma yin par gtogs pa yin pas de dag la bdag po byed du 'jug par mi 'gyur la/ chos
46a3(mdo sde): thams cad ni sgyu ma lta bu'o zhes bcom ldan 'das kyis gsungs na ji ltar de dag mchog byed du 'jug par 'gyur/ byang chub sems dpas gang dag mchog byed du gzhug par bya ba'i chos rnams ni gang yin/ gang mchog byed du 'jug pa'i chos de ni gang yin/ smras pa/ tshe dang ldan
46a4(mdo sde): pa gang po/ gal te byang chub sems dpas chos 'ga' zhig yang dag par rjes su mthong na/ byang chub sems dpa' shes rab kyi pha rol tu phyin pa la spyod pa ma yin no/ /gang gi tshe chos ci yang yang dag par rjes su mi mthong ba de'i tshe/ byang chub sems dpa' shes rab kyi pha
46a5(mdo sde): rol tu phyin pa dang ma bral ba yin te/ de ni byang chub sems dpa'i thabs la mkhas pa yin no/ /chos gang mchog byed du 'jug pa'i chos ci yang yang dag par rjes su ma mthong la/ de las kyang phyir mi ldog pa de nyid ni de'i brtson 'grus kyi pha rol tu phyin pa'o/ /gang sgyu ma lta bu'i
46a6(mdo sde): chos rnams kyi bdag por nye bar gnas la de las kyang phyir mi ldog pa dang btsal ba yang 'bras bu dang bcas par mthong la chos ci yang yang dag par rjes su ma mthong ba bzhin du/ de las kyang phyir mi ldog pa gang yin pa de ni byang chub sems dpa' brtson 'grus kyi go cha chen po bgos pa zhes
46a7(mdo sde): bya'o/ /de ltar 'dir lha dang / mi dang / lha ma yin gyi 'jig rten du bcas pa'i 'jig rten rab tu 'jig la/ 'dir 'jig pa'ang gang yang med de/ de lta bur bdag nyid mngon par rdzogs par sangs rgyas te/ bla na med pa yang dag par rdzogs pa'i byang chub thob nas 'di ltar ming
46b1(mdo sde): gi tshogs dang / tshig gi tshogs dang / yi ge'i tshogs rnams kyis zhi ba'i chos nyid bshad par bya'o/ /chos thams cad kyi rang bzhin gang yin pa de ni brjod par mi nus te/ tshe dang ldan pa gang po 'on kyang chos thams cad ni rab tu gsal ba yin la de dag ni bstan par yang mi
46b2(mdo sde): nus so/ /de la byang chub sems dpa' bla na med pa yang dag par rdzogs pa'i byang chub mngon par rdzogs par sangs rgyas nas sems can rnams la 'di skad du/ chos nyid 'di ni rab tu gsal ba ste/ 'di dag ni nga mngon par rdzogs par sangs rgyas nas bstan pa ma yin mod
46b3(mdo sde): kyi ngas ji ltar mngon par rdzogs par sangs rgyas pa de bzhin du bstan to/ /'on kyang su la yang bstan pa med cing su la yang bstan par mi 'gyur ro zhes gsung ngo / /de bas na 'di la byang chub sems dpa' sems dpa' chen po bla na med pa yang dag par rdzogs pa'i byang chub mngon
46b4(mdo sde): par rdzogs par 'tshang rgya bar 'dod pa'i sems phyir mi ldog cing zhum par mi 'gyur te/ brtson 'grus 'ba' zhig yang dag par 'dzin la brtson 'grus kyi pha rol tu phyin pa de thams cad mkhyen pa nyid du yongs su bsngos na 'di ni de'i tshul khrims kyi pha rol tu phyin pa yin no/ /de'i
46b5(mdo sde): brtson 'grus kyi pha rol tu phyin pa thams cad mkhyen pa nyid du yongs su bsngos pa/ tshul khrims kyi pha rol tu phyin pa gang yin pa de ni yongs su dag pa'i tshul khrims yin te/ ji ltar thams cad mkhyen pa nyid du yongs su sngo ba de tsam gyis na byang chub sems dpa' tshul khrims yongs
46b6(mdo sde): su dag pa yin no/ /smras pa/ tshe dang ldan pa sha ra dwa ti'i bu sgyu ma lta bu'i chos rnams thams cad mkhyen pa nyid du ji ltar yongs su bsngo bar bya/ smras pa/ tshe dang ldan pa gang po gal te chos 'di dag sgyu ma lta bu ma yin du zin na ni thams cad mkhyen pa nyid du yongs su bsngo bar yang shin
46b7(mdo sde): tu mi nus te/ gang gi phyir chos 'di dag sgyu ma lta bur gyur pa de'i tshe chos 'di dag thams cad mkhyen pa nyid du yongs su bsngo bar nus so/ /de ltar na byang chub sems dpa'i rtsol ba yang mthu dang ldan pa yin zhing brtson 'grus kyang shin tu rdzogs pa yin no/ /smras pa/ rtsol ba mthu dang ldan
47a1(mdo sde): pa gang yin pa 'di gang gi gnas yin/ smras pa/ 'di ni thabs la mkhas pa'i gnas yin te/ thabs la mkhas pa la brten nas 'di ltar chos 'di dag ni de ltar thabs la mkhas pa la gnas so snyam du shes te/ de la goms par yang mi byed/ yang dag pa'i
47a2(mdo sde): mthar yang mi ltung ngo / /'di lta ste dper na mi zhig brag gi rtse mor 'dug la lag pa gnyis na gdugs thogs te dam du bzung nas brag de'i khar brten la rkang pa ya gcig gis nur te/ g.yang sa mi bzad pa blta na g.yang sar bzhag kyang gdugs kyis rlung thogs par byas pa'i
47a3(mdo sde): gdugs de dag dang / rlung de'i stobs kyi shugs des der ltung bar yang mi 'gyur ro/ /de ltar brag gi kha na 'dug pa'i mi des bdag nyid g.yang sar 'dug tu zin kyang gdugs de dag gis rlung thogs par byas pa'i 'du byed kyis brten pas de g.yang sa de la yang lta zhing der ltung bar
47a4(mdo sde): yang mi 'gyur ro/ /tshe dang ldan pa gang po de bzhin du thabs la mkhas pa'i byang chub sems dpa' sems dpa' chen po yang thabs la mkhas pa la yang brten cing snying rje chen pos kyang sgyu ma lta bu'i chos rnams yang dag pa ji lta ba bzhin du shes la rnam par lta ste/ thabs mkhas
47a5(mdo sde): pa des yongs su zin pas chos de dag la goms par byed par yang mi ltung la de'i sems kyang zhum par mi 'gyur/ chos de dag kyang mngon sum du mi byed do/ /de ci'i phyir zhe na/ g.yang sa chen po mi bzad pa de ni 'di lta ste/ chos thams cad stong pa nyid mngon sum du byed
47a6(mdo sde): pa'o/ /de ltar na byang chub sems dpa' sems dpa' chen po go cha chen po bgos shing / thabs la mkhas pas yongs su zin pa ni tshul khrims kyi pha rol tu phyin pa'i phung po dam pa dang ldan pa yin par rig par bya'o/ /gang mngon par 'du bya ba dang / gang mngon par
47a7(mdo sde): rdzogs par byang chub par bya ba'i chos ci yang yang dag par rjes su mi mthong ba de nyid byang chub sems dpa'i tshul khrims yin te/ 'di nyid byang chub sems dpa'i tshul khrims kyi pha rol tu phyin pa yin par rig par bya'o/ /thabs la mkhas pa'i pha rol tu phyin pas yongs su zin pa'i
47b1(mdo sde): byang chub sems dpa' sems dpa' chen po ni pha rol tu phyin pa thams cad kyis yongs su zin par rig par bya'o/ /byang chub sems dpa' sems dpa' chen po pha rol tu phyin pa thams cad dang ma bral ba de ni thams cad mkhyen pa nyid kyi sgo na gnas pa yin par rig par bya ste/ nyan
47b2(mdo sde): thos dang / rang sangs rgyas thams cad zil gyis mnan nas 'gro'o/ /de ci'i phyir zhe na/ 'di ltar de ni thams cad mkhyen pa'i rin po che 'dod pa'i phyir ro/ /tshe dang ldan pa gang po dper na mi zhig brag phug tu zhugs te/ der 'gro ba na ngos g.yas g.yon na dbyig
47b3(mdo sde): dang / gser dang / dngul dag mthong ste/ de ji lta ji ltar nang du 'gro ba de lta de ltar ngos g.yas g.yon na dbyig dang / gser dang / dngul gyis yongs su gang bar mthong zhing / mu tig gi chun pos kyang yongs su gang bar mthong ngo / /de gal te de la chags pa skyed na/ de'i
47b4(mdo sde): nang gi rin po che rin thang med pa gang dag yin pa de dag las de yongs su nyams par 'gyur ro/ /gal te der dbyig dang / gser dang / dngul dang / mu tig gi chun po de dag la chags pa mi skyed na ni/ de de las 'das nas rin po che rin thang med pa rnams gang na yod pa'i
47b5(mdo sde): phyogs der phyin nas mthong bar 'gyur zhing de rin po che rin thang med pa de dag dang ldan par 'gyur ro/ /tshe dang ldan pa gang po de bzhin du thabs la mi mkhas pa'i byang chub sems dpa' nyan thos kyi sa'am/ rang sangs rgyas kyi sa'i bsngags pa'am/ cho 'phrul lam/ rdzu 'phrul
47b6(mdo sde): brjod pa na der 'ong zhing 'drul la chags par byed na de ltar thams cad mkhyen pa nyid kyi rin po che las nyams par 'gyur ro/ /tshe dang ldan pa gang po thabs la mkhas pa'i byang chub sems dpa' de ni nyan thos kyi sa'am/ rang sangs rgyas kyi sa'i bsngags pa brjod pa na de dag yid la mi
47b7(mdo sde): byed cing zil gyis mnan te 'gro'o/ /de la chags pa yang mi skyed/ zhen par yang mi 'gyur/ sred par yang mi byed de de la sred par mi byed cing yid la mi byed pa des ni zil gyis mnan te 'gro'o/ /de ci'i phyir zhe na/ nyan thos kyi sa dang / rang sangs rgyas kyi sa dang / sa 'di
48a1(mdo sde): gnyis ni thams cad mkhyen pa nyid la bar chad byed pa ste/ 'di dag las 'das nas rim gyis thams cad mkhyen pa nyid kyi rin po che 'thob par 'gyur ro/ /tshe dang ldan pa gang po dper na mi de dbyig dang / gser dang / dngul dang / mu tig gi chun po rnams las
48a2(mdo sde): 'das te/ de dag la chags pa mi skyed par nang du zhugs nas rin po che rin thang med pa de dag dang ldan par gyur na bdag nyid kyang spyod la/ sems can rnams la yang yang dag par 'god pa'i ngang tshul can du 'gyur ro/ /tshe dang ldan pa gang po de bzhin du byang chub sems dpa'
48a3(mdo sde): sems dpa' chen po thabs la mkhas pa yang sa 'di gnyis la ro mi myang bar 'das nas rim gyis thams cad mkhyen pa nyid kyi rin po che dang ldan par 'gyur ro/ /gal te byang chub sems dpa' sems dpa' chen pos de gnyis la rab tu chags na/ de ni thabs la mi mkhas
48a4(mdo sde): par rig par bya'o/ /de bas na thabs la mkhas pas yongs su zin pas de la yid brtan par mi bya ste/ ji srid du bla na med pa yang dag par rdzogs pa'i byang chub mngon par rdzogs par sangs ma rgyas pa de srid du byang chub sems dpas yid brtan par mi bya'o/ /smras pa/ tshe
48a5(mdo sde): dang ldan pa sha ra dwa ti'i bu phyir mi ldog pa'i byang chub sems dpa' sems dpa' chen po'i yid mi brtan par mi bya ba gang yin/ smras pa/ pha rol tu phyin pa drug la ni yid mi brtan par mi bya'o/ /pha rol tu phyin pa drug la 'dris par spyod pa ni ring po mi thogs par bla na med pa
48a6(mdo sde): yang dag par rdzogs pa'i byang chub mngon par rdzogs par 'tshang rgya bar 'gyur te/ des 'di ltar bdag yun ring mo zhig gis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur du 'ong gis bdag gis pha rol tu phyin pa drug la mgo dang
48a7(mdo sde): gos la me 'bar ba bzhin du spyad par bya'o snyam du sems bskyed par bya'o/ /tshe dang ldan pa gang po gzhan yang gal te byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa de bdag tshul khrims 'dis mtshan rnams yongs
48b1(mdo sde): su 'dzin par gyur cig ces kun tu spyod pa 'di lta bu dag 'byung bar gyur na/ byang chub sems dpa' de rnam par rtog pa la zhugs pa yin no/ /rnam par rtog pa gang yin pa de ni byang chub sems dpa' de'i 'chal pa'i tshul khrims yin par rig par bya ste/ byang chub
48b2(mdo sde): sems dpa' sems dpa' chen pos ni mtshan rnams kyi ched du/ bla na med pa yang dag par rdzogs pa'i byang chub la 'jug par mi bya'o/ /gal te mtshan rnams la mchog tu 'dzin na byang chub sems dpa' tshul khrims mchog tu 'dzin pa yin par rig par bya'o/ /tshul
48b3(mdo sde): khrims kyi pha rol tu phyin pa las le'u lnga pa'o/ / //de nas bcom ldan 'das kyis tshe dang ldan pa sha ra dwa ti'i bu la bka' stsal pa/ sha ra dwa ti'i bu khyod la byang chub sems dpa' 'di ni tshul khrims mchog tu 'dzin pa'o/ /'di ni tshul khrims mchog
48b4(mdo sde): tu 'dzin pa ma yin no zhes bya ba'i shes pa yod dam gsol pa/ bdag ji ltar bcom ldan 'das la glo ba ches shing / bcom ldan 'das kyis bka' stsal pa'i don 'tshal ba ltar na gal te byang chub sems dpa' nyan thos dang / rang sangs rgyas kyi sar sems bskyed na
48b5(mdo sde): tshul khrims mchog tu 'dzin par rig par bgyi'o/ /de ci'i slad du zhe na/ 'di ltar nyan thos kyi sa'am/ rang sangs rgyas kyi sar sems bskyed na 'di ni byang chub sems dpa'i spyod yul ma lags te/ byang chub sems dpa' tshul khrims mchog tu 'dzin pa lags par rig
48b6(mdo sde): par bgyi'o/ /gal te byang chub sems dpa' gzugs la dmigs pa'am/ sgra la dmigs pa'am/ dri la dmigs pa'am/ ro la dmigs pa'am/ reg pa la dmigs pa'i sems bskyed na de ni byang chub sems dpa'i tshul bzhin ma yin pa yid la bgyid pa lags
48b7(mdo sde): par rig par bgyi'o/ /de ci'i slad du zhe na/ 'di ltar tshul bzhin ma yin pa yid la bgyid pa de ni nyon mongs pa'i grangs su gtogs la/ nyon mongs pa'i grangs su gtogs pa de ni skye ba de dang de dag tu lus yongs su 'dzin par 'gyur ro/ /ji lta ji ltar lus yongs su 'dzin
49a1(mdo sde): par 'gyur ba de lta de ltar pha rol tu phyin pa drug yang dag par blangs te gnas par 'gyur ro/ /ji lta ji ltar pha rol tu phyin pa drug yang dag par blangs te gnas par 'gyur ba de lta de ltar thams cad mkhyen pa nyid dang nye bar 'gyur ro/ /bcom ldan 'das bdag ni
49a2(mdo sde): 'di la 'di ltar 'tshal te/ bcom ldan 'das ji ltar nyon mongs pa rnams kyang thams cad mkhyen pa nyid kyi slad du byang chub sems dpa' sems dpa' chen po rnams la phan 'dogs pa lags te/ bcom ldan 'das gang gi tshe byang chub sems dpa' nyon mongs pa rnams kyang phan
49a3(mdo sde): 'dogs par gyur par mthong na byang chub sems dpa' sems dpa' chen po de ni thabs la mkhas pa lags par rig par bgyi'o/ /de ltar na yang byang chub sems dpa' tshul khrims la gnas pa lags te/ de ltar na tshul khrims mchog tu 'dzin pa ma lags par rig
49a4(mdo sde): par bgyi'o/ /de skad ces gsol pa dang / bcom ldan 'das kyis tshe dang ldan pa sha ra dwa ti'i bu la legs so zhes bya ba byin te/ sha ra dwa ti'i bu legs so legs so/ /sha ra dwa ti'i bu khyod de ltar ston pa ni de bzhin gshegs pas gsungs pa smra ba dang / chos smra ba yin
49a5(mdo sde): te/ chos kyi rjes su 'thun pa'i chos kyang lan 'debs pa yin no/ /sha ra dwa ti'i bu 'di la byang chub sems dpa' sems dpa' chen po tshul khrims kyi pha rol tu phyin pa la gnas pas 'di ltar bdag gi tshul khrims kyi pha rol tu phyin pa 'dis 'jig rten gyi khams grangs
49a6(mdo sde): med dpag tu med pa dag gi sems can tshul khrims 'chal pa gang dag yin pa de dag bdag gi tshul khrims kyi pha rol tu phyin pa las tshul khrims so sor thob par gyur cig / 'chal pa'i tshul khrims rnam par spong bar gyur cig /bdag gi tshul khrims 'dis sems can
49a7(mdo sde): de dag la phan yang gdags par bya'o snyam du rig par byed na byang chub sems dpa' de ni thabs la mkhas pa yin par rig par bya'o/ /de ji lta ji ltar tshul khrims yongs su sngo bar byed pa de lta de ltar tshul khrims kyi pha rol tu phyin pa rnam par 'phel bar 'gyur ro/ /ji lta ji ltar
49b1(mdo sde): tshul khrims kyi pha rol tu phyin pa rnam par 'phel ba de lta de ltar byang chub sems dpa' chos dpag tu med pa yongs su 'dzin to/ /tshul khrims kyi tshad nges par ma bcas pas chos dpag tu med pa yongs su 'dzin to/ /'jig rten gyi khams dpag tu med pa'i sems can byang chub sems
49b2(mdo sde): dpa'i theg pa la gsar du zhugs pa gang dag yin pa de dag kyang bdag gi tshul khrims kyi pha rol tu phyin pa 'dis phyir mi ldog par gyur cig / phyir mi ldog pa gang dag yin pa de dag kyang myur du thams cad mkhyen pa nyid yongs su rdzogs par gyur cig ces byang chub sems dpa' la
49b3(mdo sde): dmigs nas byang chub sems dpa' tshul khrims yongs su sngo bar byed do/ /ji lta ji ltar yongs su sngo bar byed pa de lta de ltar thams cad mkhyen pa nyid kyi sems mi spong zhing de lta de ltar thams cad mkhyen pa nyid dang nye bar 'gyur te/ byang chub sems dpa' de'i tshul khrims kyi
49b4(mdo sde): pha rol tu phyin pa dpag tu med pa ni ches dpag tu med par 'gyur ro/ /byang chub sems dpas byang chub sems dpa' gcig la tshul khrims kyi pha rol tu phyin pa yongs su sngo ba gang yin pa dang / 'jig rten gyi khams gang gA'i klung gi bye ma snyed dag na sems can tshul khrims
49b5(mdo sde): ' chal pa gang dag yod pa de dag tshul khrims kyi pha rol tu phyin pa yongs su rdzogs par gyur cig ces yongs su sngo na byang chub sems dpas byang chub sems dpa' gcig la tshul khrims kyi pha rol tu phyin pa yongs su sngo ba gang yin pa'i tshul khrims kyi pha rol tu phyin pa yongs su sngo ba de la yongs
49b6(mdo sde): su sngo ba snga mas brgya'i char yang nye bar mi 'gro'o/ /stong gi cha dang / 'bum gyi cha dang / grangs dang / cha dang / bgrang ba dang / dpe dang / rgyur yang nye bar mi 'gro'o/ /de ci'i phyir zhe na/ sha ra dwa ti'i bu byang chub sems dpa' des ni thams cad mkhyen pa nyid yongs su bzung ba
49b7(mdo sde): yin zhing nye bar brtan pa yin pa'i phyir ro/ /byang chub sems dpa' gang thams cad mkhyen pa nyid kyi rnal 'byor yongs su 'dzin cing nye bar ston pa des ni sems can dpag tu med grangs med pa rnams la phan gdags shing nye bar brtan par 'gyur ro/ /sha ra dwa ti'i bu dper na/ ka ba
50a1(mdo sde): gcig pa'i khang shig la 'dug sa bcu'am/ nyi shu yod la/ khang de'i nang ni grib ma la srog chags brgya phrag mang po rnams dang / srog chags stong phrag mang po rnams dang / srog chags 'bum phrag mang po dag 'dus par gyur la/ mi
50a2(mdo sde): la la zhig khang ka ba de gcod par 'dod la de la mi la la zhig 'di skad du/ kye skyes bu khang ka ba 'di bcad na srog chags brgya phrag mang po srog dang bral bar 'gyur ro/ /zhes smra la de la don 'dod cing grub pa dang / bde bar 'dod pa'i mi des khang ka ba
50a3(mdo sde): gcod pa'i mi de bkag la de la yang mi la la zhig 'di skad du kye mi khyod kyis srog chags mang po srog chags brgya phrag mang po/ srog chags stong phrag mang po/ srog chags 'bum phrag mang po rnams kyi srog byin no zhes zer ba de bzhin du/ sha ra dwa ti'i bu byang chub sems
50a4(mdo sde): dpa' gang bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas pha rol tu phyin pa drug la 'doms par mi byed/ rjes su ston par mi byed par nyan thos kyi sa'am/ rang sangs rgyas kyi sar 'doms shing rjes su ston na des sems can dpag
50a5(mdo sde): tu med pa rnams kyi dgra bcom pa nyid kyi bar chad byas pa yin no/ /sha ra dwa ti'i bu gang bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas pha rol tu phyin pa drug la 'doms shing rjes su ston te/ thams cad mkhyen pa nyid du nye bar
50a6(mdo sde): ston par byed pa des ni sems can rnams la dgra bcom pa nyid byin pa yin no/ /sha ra dwa ti'i bu de ltar na byang chub sems dpa' gang nga'i bstan pa mthong nas byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa/ pha
50a7(mdo sde): rol tu phyin pa drug la 'doms shing rjes su ston pa de ni sems can dpag tu med pa rnams la phan pa dang bde ba'i phyir zhugs pa yin no/ /sha ra dwa ti'i bu 'di ltar 'di la byang chub sems dpa' sems dpa' chen po tshul khrims kyi pha rol tu phyin pa la gnas pa ni 'di snyam du tshul
50b1(mdo sde): khrims 'dis sems can thams cad tshul khrims dang ldan par gyur cig snyam du sems te/ de ltar yongs su sngo zhing sems can thams cad la sems par gyur la/ sems can gang bde ba'am dga' ba yang skye zhing sgra de thos nas sems can de dag gi sems gnod sems med
50b2(mdo sde): cing tshul khrims kyi grangs su 'gro ba de dag ni byang chub sems dpa' tshul khrims kyi pha rol tu phyin pa gnas pa'i sems gcig bskyed pa la/ snga ma'i bsod nams kyi rgyun des brgya'i char yang nye bar mi 'gro'o/ /stong gi cha dang / 'bum gyi cha dang / grangs dang / cha dang /
50b3(mdo sde): bgrang ba dang / dpe dang / rgyur yang nye bar mi 'gro'o/ /ji lta ji ltar byang chub sems dpa' sems can thams cad kyi ched du tshul khrims yongs su sngo ba de lta de ltar byang chub sems dpa' sems dpa' chen po tshul khrims kyi pha rol tu phyin pas 'bogs te/ de ltar na byang chub sems dpa'
50b4(mdo sde): tshul khrims kyi pha rol tu phyin pa la gnas pa yin no/ /tshul khrims kyi pha rol tu phyin pa las le'u drug pa'o// //de nas tshe dang ldan pa sha ra dwa ti'i bus bcom ldan 'das la 'di skad ces gsol to/ /bcom ldan 'das byang chub sems
50b5(mdo sde): dpar rig par bgyi ba gang lags/ byang chub sems dpas ji srid kyi bar du spyad na de byang chub sems dpar rig par bgyi/ gang sbyin pa'i pha rol tu phyin pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa
50b6(mdo sde): dang / bsam gtan gyi pha rol tu phyin pa dang / shes rab kyi pha rol tu phyin pa la sems can rnams 'doms shing rjes su ston te/ sbyin pa'i pha rol tu phyin pa nas shes rab kyi pha rol tu phyin pa'i bar dag sems can rnams kyi phyir thams cad mkhyen pa nyid du yongs su sngo
50b7(mdo sde): zhing / tshig 'di skad du/ bdag gi sbyin pa 'dis sems can ser sna can rnams gtong ba thob par gyur cig /bdag gi tshul khrims kyi pha rol tu phyin pa 'dis sems can tshul khrims 'chal pa rnams tshul khrims thob par gyur cig /bdag gi bzod pa'i pha rol
51a1(mdo sde): tu phyin pa 'dis sems can gnod sems kyi sems dang ldan pa dang / khro ba'i sems dang ldan pa rnams bzod pa thob par gyur cig /bdag gi brtson 'grus kyi pha rol tu phyin pa 'dis sems can le lo can rnams brtson 'grus thob par gyur cig /bdag gi
51a2(mdo sde): bsam gtan gyi pha rol tu phyin pa 'dis sems can rnam par rtog pa spyod pa rnams dang / sems can rnam par g.yengs pa rnams bsam gtan thob par gyur cig /bdag gi shes rab kyi pha rol tu phyin pa 'dis sems can shes rab 'chal pa rnams dang / rmongs pa rnams
51a3(mdo sde): shes rab thob par gyur cig ces zer zhing sa nas sa ji lta ba bzhin du de ltar yongs su sngo na bcom ldan 'das byang chub sems dpa' sems dpa' chen po de bskal pa dus 'byung bar rig par bgyi lags/ de skad ces gsol pa dang / bcom ldan 'das kyis tshe dang ldan pa sha ra dwa ti'i
51a4(mdo sde): bu la 'di skad ces bka' stsal to/ /sha ra dwa ti'i bu byang chub sems dpa' sems dpa' chen po de ltar yongs su sngo ba de ni bskal pa lnga brgyas 'byung bar rig par bya'o/ /gal te byang chub sems dpa' thabs la mkhas pa 'di dang ldan pas bskal pa bzang po 'di'i sangs rgyas
51a5(mdo sde): stong gi nang du bla na med pa yang dag par rdzogs pa'i byang chub mngon par rdzogs par 'tshang rgya bar 'dod cing / 'di skad du/ ji ltar byas na ngan song rnams stongs par 'gyur snyam pa dang / bdag gi nyan thos 'dus pa dang po la yang dgra bcom pa bye ba phrag 'bum yod par gyur
51a6(mdo sde): cig ces smon lam 'debs na/ sha ra dwa ti'i bu byang chub sems dpa' de'i byang chub ni bskal pa stong gis 'grub par nga smra'o/ /gal te de ltar yongs su sngo ba la dga' na rnam pa de dag dang / rtags de dag dang / mtshan ma de dag ni byang chub sems dpa' bskal pa lnga brgyas
51a7(mdo sde): 'byung ba yin par rig par bya ste/ de ni phyir mi ldog pa'i byang chub sems dpa' yin par rig par bya'o/ /gsol pa/ bcom ldan 'das byang chub sems dpa' sems dpa' chen pos ni/ pha rol tu phyin pa bstan pa 'di thos na dga' bar bgyi'o/ /de ci'i slad du zhe na/ byang
51b1(mdo sde): chub sems dpa' rnams ni sangs rgyas bcom ldan 'das rnams kyis yongs su ma btang ba'i slad du lags so/ /gal te byang chub sems dpa' sems dpa' chen pos pha rol tu phyin pa bstan pa 'di thos nas nyin zhag gcig tsam yang dga' ba dang / mchog tu dga' bas khyab cing
51b2(mdo sde): gnas na/ byang chub sems dpa' de ni theg pa la zhugs nas yun ring ba lags par rig par bgyi'o/ /gal te nyin zhag gnyis kyi bar du khyab cing gnas na/ byang chub sems dpa' de ni zhugs nas shin tu yun ring ba lags par rig par bgyi'o/ /gal te nyin
51b3(mdo sde): zhag bdun du yid dga' bzhin du gnas na/ byang chub sems dpa' de ni theg pa la zhugs nas yun ring du lon pa dag gi nang na yang theg pa la zhugs nas/ ches yun ring du lon pa lags par rig par bgyi'o/ /de nas bcom ldan 'das la tshe dang ldan pa sha ra dwa ti'i bus 'di
51b4(mdo sde): skad ces gsol to/ /bcom ldan 'das bcom ldan 'das kyis bka' stsal pa'i don bdag gis 'tshal ba ltar na/ byang chub sems dpa' sems dpa' chen po de ni gang tshun chad de'i dge ba'i rtsa ba cher 'phel zhing / de thabs la mkhas par gyur pas pha rol tu phyin pa
51b5(mdo sde): rnams nyan slan chad bskal pa bdun gyis 'byung bar rig par bgyi ste/ bcom ldan 'das rnams kyis pha rol tu phyin pa bstan pa 'di ni/ de bzhin gshegs pa'i byin gyi rlabs kyis bdag gi spobs pa lags so/ /bcom ldan 'das kyis bka' stsal pa/ sha ra dwa ti'i bu/ de de
51b6(mdo sde): bzhin no/ /de de bzhin te/ rnam pa 'di dag dang / rtags 'di dag ni/ byang chub sems dpa' sems dpa' chen po/ theg pa la zhugs nas yun ring du lon pa yin par rig par bya'o/ /de ltar na byang chub sems dpa' de ni phyir mi ldog pa yin par rig par bya'o/ /gal te
51b7(mdo sde): byang chub sems dpa' pha rol tu phyin pa rnams 'chad pa na mchog tu dga' ba mi 'thob na/ byang chub sems dpa' de ni theg pa la gsar du zhugs pa yin par rig par bya'o/ /sha ra dwa ti'i bu byang chub sems dpa' theg pa la gsar du zhugs pa pha rol tu phyin pa nyan cing / pha rol
52a1(mdo sde): tu phyin pa rnams la slob pa de yang rim gyis thams cad mkhyen pa nyid du 'gyur bar nga smra'o/ /gsol pa/ bcom ldan 'das ji tsam du sangs rgyas bcom ldan 'das rnams kyis byang chub sems dpa' rnams yongs su ma btang ba ni ngo mtshar lags so/ /bcom
52a2(mdo sde): ldan 'das kyis bka' stsal pa/ sha ra dwa ti'i bu 'di ji snyam du sems/ byang chub sems dpa' 'ba' zhig sangs rgyas bcom ldan 'das rnams kyis yongs su ma btang snyam du sems na/ sha ra dwa ti'i bu khyod kyis de ltar ni blta bar mi bya'o/ /de ci'i phyir zhe na/ sangs
52a3(mdo sde): rgyas bcom ldan 'das rnams kyis ni sems can thams cad kyang yongs su ma btang ste/ sems can thams cad la yang 'di ltar sems can 'di dag thams cad 'khor ba na spyod pa'i sdug bsngal rnams las ji ltar yongs su dgrol bar bya snyam pa'i thugs nye bar gnas pa'i phyir ro/ /
52a4(mdo sde): sha ra dwa ti'i bu de bzhin gshegs pa ni ji ltar de bzhin gshegs pa rnams la thugs nye bar gnas pa de bzhin du/ sems can thams cad la yang thugs nye bar gnas so/ /sha ra dwa ti'i bu gal te de bzhin gshegs pa'i thugs de bzhin gshegs pa rnams la yang gzhan du gyur la/
52a5(mdo sde): byang chub sems dpa' rnams la yang gzhan/ rang sangs rgyas rnams la yang gzhan/ dgra bcom pa rnams la yang gzhan/ phyir mi 'ong ba rnams la yang gzhan/ lan cig phyir 'ong ba rnams la yang gzhan/ rgyun tu zhugs pa rnams la yang gzhan/ chos kyi rjes
52a6(mdo sde): su 'brang ba rnams la yang gzhan/ dad pas rjes su 'brang ba rnams la yang gzhan/ phyi rol gyi mngon par shes pa lnga dang ldan pa rnams la yang gzhan/ dge ba bcu'i las kyi lam dang ldan pa rnams la yang gzhan/ gshed ma rnams la yang gzhan/ gdol pa
52a7(mdo sde): rnams la yang thugs gzhan nye bar gnas par gyur na ni/ sha ra dwa ti'i bu de bzhin gshegs pa dgra bcom pa yang dag par rdzogs pa'i sangs rgyas 'dun pas 'gro bar 'gyur ro/ /sha ra dwa ti'i bu gang gi phyir de bzhin gshegs pa ni ji ltar de bzhin gshegs pa rnams la
52b1(mdo sde): thugs nye bar gnas pa de bzhin du/ sems can thams cad la yang thugs nye bar gnas te/ de'i phyir sangs rgyas bcom ldan 'das rnams ni chos thams cad mnyam pa nyid la gnas pa'o/ /sha ra dwa ti'i bu gang la de bzhin gshegs pa'i rjes su chags pa dang / khong khro ba
52b2(mdo sde): 'byung ba de'i dngos po'am dmigs pa ngas yang dag par rjes su ma mthong ste/ de ni gnas pa med do/ /de ci'i phyir zhe na/ sangs rgyas bcom ldan 'das rnams kyis ni rjes su chags pa dang / khong khro ba spangs pa'i phyir ro/ /sha ra dwa ti'i bu 'on kyang byang chub sems dpa' rnams
52b3(mdo sde): ni de bzhin gshegs pas yongs su ma btang ngo / /de ci'i phyir zhe na/ 'di lta ste/ de bzhin gshegs pa 'das pa'i 'og tu byang chub sems dpa' sems dpa' chen po rnams pha rol tu phyin pa drug la slob cing rim gyis 'jig rten du chos kyi snang ba 'byung bar 'gyur ba'i phyir ro/ /
52b4(mdo sde): sha ra dwa ti'i bu sangs rgyas bcom ldan 'das rnams kyis ni don gyi dbang 'di yang dag par gzigs nas byang chub sems dpa' rnams la 'doms shing rjes su bstan par dgongs so/ /de ltar na de bzhin gshegs pa 'das nas byang chub sems dpa' rim gyis bla na med pa yang dag par
52b5(mdo sde): rdzogs pa'i byang chub mngon par rdzogs par sangs rgyas nas yang 'jig rten du chos kyi snang ba 'di 'byung bar 'gyur ro/ /de skad ces bka' stsal pa dang / tshe dang ldan pa sha ra dwa ti'i bus bcom ldan 'das la 'di skad ces gsol to/ /bcom ldan 'das de de lta lags so/ /bde
52b6(mdo sde): bar gshegs pa de de lta lags te/ de bzhin gshegs pa 'das pa'i 'og tu byang chub sems dpa' rim gyis bla na med pa yang dag par rdzogs pa'i byang chub mngon par rdzogs par sangs rgyas pa na yang chos kyi snang ba 'jig rten du 'byung bar 'gyur ba lags so/ /bcom ldan 'das
52b7(mdo sde): kyis bka' stsal pa/ sha ra dwa ti'i bu dper na/ shing ljon pa la la zhig sdong po med par gyur la/ de nyid las byung ba'i sa bon shing de'i kho ra khor yug nas skye zhing / skyes pa de rnam par 'phel zhing rim gyis sa phyogs der grib ma chen po byed de/ der srog chags brgya phrag mang
53a1(mdo sde): po dang / srog chags stong phrag mang po dang / srog chags 'bum phrag mang po dag tsha bas gdungs shing / rlung dang / nyi ma dang / ser bas nyen pa rnams grib ma de la gnas na bde ba dang ldan par 'gyur zhing lus dang yid bag yangs su gnas par 'gyur ro/ /
53a2(mdo sde): grib ma de yang yid chags par byed pa yin te/ snying nas grib ma de las phyir 'gro ba'i blo mi 'byung ngo / /shing ljon pa'i sdong po snga ma de bya ba gang gis nye bar gnas par gyur pa'i bya ba de nyid kyis shing ljon pa'i sdong po phyi ma de yang nye bar gnas pa de bzhin du/ sha ra dwa ti'i bu byang chub
53a3(mdo sde): sems dpa' sems dpa' chen po rim gyis pha rol tu phyin pa drug la slob cing sangs rgyas kyi zhing de nyid du/ bla na med pa yang dag par rdzogs pa'i byang chub mngon par rdzogs par sangs rgyas pa na/ de bzhin gshegs pa dgra bcom pa yang dag par rdzogs pa'i sangs rgyas
53a4(mdo sde): rnams bya ba gang gis nye bar gnas par gyur pa'i bya ba de nyid byed par 'gyur te/ sems can dpag tu med pa rnams kyi nyon mongs pa spangs pa'i phyir yang chos ston par 'gyur zhing de la sems can gang dag blo dang ldan pa rnams ni chos 'dul ba de nyams su myong bar byed cing de dag chos
53a5(mdo sde): 'dul ba de yongs su gtang bar mi sems so/ /sha ra dwa ti'i bu ji ltar mi de dag tsha bas gdungs shing / rlung dang / nyi ma dang / ser bas nyen te ngal ba rnams shing ljon pa'i grib ma de nyams su myong ba na phyir yongs su gtang bar mi sems pa de bzhin du/ sha ra dwa ti'i bu sems can
53a6(mdo sde): blo dang ldan pa gang dag yin pa de dag / de bzhin gshegs pas bstan pa'i chos 'dul ba thos nas bdud rtsi'i ro nyams su myong ba na gzhan mu stegs can rnams kyi gnas su 'gro bar mi sems so/ /don gyi dbang 'di yang dag par gzigs nas sangs rgyas bcom ldan 'das
53a7(mdo sde): rnams byang chub sems dpa' la 'doms shing rjes su bstan par dgongs so/ /de ltar na byang chub sems dpa' sems dpa' chen po de de bzhin gshegs pa 'das shing / de bzhin gshegs pa mi bzhugs par gyur pa na/ bla na med pa yang dag par rdzogs pa'i byang
53b1(mdo sde): chub mngon par rdzogs par sangs rgyas nas 'jig rten gnas pa la grib ma bzhin du 'gyur ro/ /de nas bcom ldan 'das la tshe dang ldan pa sha ra dwa ti'i bus 'di skad ces gsol to/ /bcom ldan 'das bcom ldan 'das kyis bka' stsal pa'i don bdag 'tshal ba ltar na nyan thos kyi theg
53b2(mdo sde): pa pa'i gang zag brgya'am/ stong ngam/ bye ba phrag 'bum mam/ de las lhag pa yang rung ba la 'doms shing rjes su ston te dgra bcom pa nyid la bkod pa gang lags pa dang / byang chub sems dpas pha rol tu phyin pa 'di dag bsgom pa'i slad du thams cad mkhyen pa nyid dang ldan pa'i
53b3(mdo sde): sems gcig bskyed pa gang lags pa de la sems bskyed pa 'di ni chos bstan pa snga ma las mchog ces bgyi ba nas gong na ma mchis pa zhes bgyi ba'i bar du ste/ sems bskyed pa 'di nyid de las dam par gyur pa lags so/ /de skad ces gsol pa dang / bcom ldan 'das kyis
53b4(mdo sde): tshe dang ldan pa sha ra dwa ti'i bu la 'di skad ces bka' stsal to/ /sha ra dwa ti'i bu legs so legs so/ /'di ltar khyod ni ston pa'i nyan thos mkhas shing gsal la dul zhing 'jigs pa med pa ste/ yid gzhungs la/ gdams ngag dang tshig bzhin du byed pa'o/ /de nas bcom
53b5(mdo sde): ldan 'das kyis tshe dang ldan pa kun dga' bo la bka' stsal pa/ kun dga' bo byang chub sems dpa' rnams kyi tshul khrims kyi pha rol tu phyin pa gnas brtan sha ra dwa ti'i bus ji skad bshad pa bzhin du khyod kyis long shig /kun chub par gyis shig /zung shig /de skad ces bka' stsal pa
53b6(mdo sde): dang / tshe dang ldan pa kun dga' bos bcom ldan 'das la 'di skad ces gsol to/ /bcom ldan 'das byang chub sems dpa' sems dpa' chen po rnams kyi tshul khrims kyi pha rol tu phyin pa 'di bdag gis blangs lags te/ theg pa la gsar du zhugs pa rnams dang / phyir mi
53b7(mdo sde): ldog pa rnam pa thams cad mkhyen pa nyid yongs su rdzogs par bgyi ba'i slad du bde bar gshegs pa kun chub par bgyi'o/ /gzung bar bgyi'o/ /bcom ldan 'das kyis de skad ces bka' stsal nas/ tshe dang ldan pa sha ra dwa ti'i bu dang / tshe dang ldan pa byams ma'i bu gang po dang / tshe
54a1(mdo sde): dang ldan pa kun dga' bo dang / nyan thos chen po de dag dang / byang chub sems dpa' sems dpa' chen po phyogs bcu nas 'dus pa de dag dang / lha dang / mi dang / lha ma yin dang / dri zar bcas pa'i 'jig rten yi rangs te bcom ldan 'das kyis gsungs
54a2(mdo sde): pa la mngon par bstod do/ /tshul khrims kyi pha rol tu phyin pa las le'u bdun pa ste rdzogs so// //bam po lnga pa/ 'di skad bdag gis thos pa dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas
54a3(mdo sde): sbyin gyi kun dga' ra ba na dge slong stong nyis brgya lnga bcu'i dge slong gi dge 'dun chen po dang thabs cig tu bzhugs te/ de nas bcom ldan 'das kyis tshe dang ldan pa byams ma'i bu gang po la bka' stsal pa/ gang po khyod byang chub sems dpa' sems dpa' chen po bla na med pa
54a4(mdo sde): yang dag par rdzogs pa'i byang chub mngon par rdzogs par 'tshang rgya bar 'dod pa rnams kyi bzod pa'i pha rol tu phyin pa las brtsams te spobs par gyis shig / de nas bcom ldan 'das kyis skabs phye nas tshe dang ldan pa byams ma'i bu gang pos bcom ldan 'das la 'di skad ces
54a5(mdo sde): gsol to/ /btsun pa bcom ldan 'das 'di la byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'tshal bas pha rol las ngan du brjod pa ngan pa 'ongs pa'i tshig gi lam dang du blang bar bgyi zhing de la gnod
54a6(mdo sde): sems mi bgyi ste/ de la byams pa nye bar bsgrub par bgyi'o/ /de ltar byang chub sems dpa' sems dpa' chen pos bzod pa'i pha rol tu phyin pa yongs su gzung bar bgyi zhing byams pa'i yid la bgyid pa 'byung ngo 'tshal kyang thams cad mkhyen pa nyid du yongs su bsngo bar bgyis na byang
54a7(mdo sde): chub sems dpa' bzod pa'i pha rol tu phyin pa la gnas pa lags so/ /de nas tshe dang ldan pa sha ra dwa ti'i bus tshe dang ldan pa byams ma'i bu gang po la 'di skad ces smras so/ /tshe dang ldan pa gang po byang chub sems dpa'i bzod pa gang yin pa dang / nyan thos kyi bzod pa gang yin pa 'di gnyis
54b1(mdo sde): la khyad par ni ci yod tha dad du dbye ba ni gang yin/ de skad ces smras pa dang / tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/ /tshe dang ldan pa sha ra dwa ti'i bu nyan thos kyi bzod pa ni nyi tshe ba yin la byang chub sems dpa'i bzod pa ni dpag tu med de gang
54b2(mdo sde): gi phyir sems can dpag tu med pa rnams kyi don dang / phan pa dang / bde ba'i phyir go cha bgos shing sems can dpag tu med grangs med pa rnams yongs su mya ngan las zlo bar byed pa de'i phyir byang chub sems dpa'i bzod pa ni dpag tu med pa yin no/ /nyan thos kyi ni rang gi rgyud kyi nyon
54b3(mdo sde): mongs pa rnams spang bar 'dod par zad pas na tshe dang ldan pa de'i phyir nyan thos kyi ni nyi tshe ba'i bzod pa yin la/ byang chub sems dpa'i bzod pa ni dpag tu med do/ /gang dag byang chub sems dpa'i bzod pa'i pha rol tu phyin pa la gnas pa la gnod sems sam ma dad pa skyed cing mi
54b4(mdo sde): bzod pa skyed na/ de dag ni bsod nams ma yin pa mang du skyed par 'gyur ro/ /tshe dang ldan pa sha ra dwa ti'i bu gzhan yang byang chub sems dpa' sems dpa' chen po la ni de bzhin gshegs pas bshung ba mdzad kyang gnod sems mi 'byung ste/ de bzhin du sems can gang dag gdol
54b5(mdo sde): pa'am/ smig ma mkhan nam/ g.yung po de dag thams cad kyis spyos sam brgyad bkag na/ de dag la yang gnod sems mi bya sdang bar mi bya'o/ /gnod sems su mi byed cing sdang bar mi byed na byang chub sems dpa' sems dpa' chen po bzod pa'i pha rol tu phyin pa yongs
54b6(mdo sde): su 'dzin pa yin te/ rim gyis bzod pa'i pha rol tu phyin pa la bslab cing bzod pa'i pha rol tu phyin pa mngon par bsgrub par bya'o/ /bzod pa'i pha rol tu phyin pa la gnas na ngan pa 'ongs pa'i tshig gi lam dang du len nus par 'gyur ro/ /de nas tshe dang ldan pa sha ra dwa ti'i bus
54b7(mdo sde): tshe dang ldan pa byams ma'i bu gang po la 'di skad ces smras so/ /tshe dang ldan pa gang po 'di la gal te byang chub sems dpa' sems dpa' chen po la/ mi la las ni tsan dan gyi 'de gus lus la skud la/ la las ni lus la me gtong na mi de gnyis la sems ji ltar bskyed par bya/
55a1(mdo sde): smras pa/ tshe dang ldan pa sha ra dwa ti'i bu 'di la byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas mi gang lus la tsan dan gyi 'de gus skud pa de la yang rjes su chags pa bskyed par
55a2(mdo sde): mi bya/ gang lus la me gtong ba de la yang gnod sems bskyed par mi bya'i gnyi ga la yang mnyam pa'i sems bskyed par bya ste/ de ltar spyod cing de ltar gnas pa'i byang chub sems dpa' sems dpa' chen po ni bzod pa'i pha rol tu phyin pa la sgom pa yin no/ /bzod pa'i pha
55a3(mdo sde): rol tu phyin pa la spyod pa'i byang chub sems dpa' sems dpa' chen po ni spyod yul la spyod do/ /de ltar gnas pa'i byang chub sems dpa' sems dpa' chen po ni byang chub sems dpa'i zhing la gnas so/ /byang chub sems dpa' sems dpa' chen pos gnod sems mang bar mi bya ste/
55a4(mdo sde): bzod pa phun sum tshogs par bya'o/ /dran pa dang ldan pa dang / gnas pa dang ldan pa dang / lhag pa'i bsam pa dang ldan pa dang / mi khro ba dang / khon du mi 'dzin pa dang / thams cad la byams pa'i sems su bya zhing 'khor gnod sems kyi sems dang ldan par gnas pa 'thab
55a5(mdo sde): pa'i rang bzhin can/ mtshang 'dru ba'i rang bzhin can/ rtsod pa'i rang bzhin can du gnas pa rnams la sdums bya zhing sdums byed du gzhug par bya ste/ 'di ltar nga ni khyed cag mi 'thab pa dang / mtshang mi 'dru ba dang / mi rtsod pa dang / mi 'gyed par bya ba'i phyir gnas te/ bla na med
55a6(mdo sde): pa yang dag par rdzogs pa'i byang chub mngon par rdzogs par sangs rgyas nas kyang chos bstan par bya'o snyam du sems bskyed par bya'o/ /las de'i rnam par smin pas byang chub sems dpa' sems dpa' chen po'i so thags bzang ba dang / so dam pa dang / so mnyam pa skyes bu chen po'i
55a7(mdo sde): mtshan lus la mngon par 'grub par 'gyur ro/ /bzod pa'i pha rol tu phyin pa las le'u dang po'o// //de nas tshe dang ldan pa sha ra dwa ti'i bus tshe dang ldan pa byams ma'i bu gang po la 'di skad ces smras so/ /tshe dang ldan pa gang po byang chub sems dpa' sems
55b1(mdo sde): dpa' chen po'i bzod pa gang yin pa dang / nyan thos kyi bzod pa gang yin pa 'di gnyis la gang ches rgya che ba dang / ches bzang ba dang / ches rang bzhin gyis 'od gsal ba dang / ches stobs dang ldan par rig par bya/ smras pa/ tshe dang ldan pa de'i phyir 'di khyod nyid la dri bar
55b2(mdo sde): byas khyod ji ltar bzod pa de bzhin du lan thob shig / tshe dang ldan pa sha ra dwa ti'i bu dper na/ 'dzam bu chu bo'i gser gang yin pa dang / ra gan gang yin pa 'di gnyis la/ gang ches rgya che ba dang / ches bzang ba dang / ches 'od gsal ba dang / ches rin thang che ba yin/ smras
55b3(mdo sde): pa/ tshe dang ldan pa gang po/ 'dzam bu chu bo'i gser ches rgya che ba dang / ches bzang ba dang / ches 'od gsal ba dang / ches rin che ba yin no/ /smras pa/ tshe dang ldan pa sha ra dwa ti'i bu nyan thos kyi bzod pa ni ra gan gyi 'od ji lta ba bzhin du blta'o/ /byang chub sems dpa'i bzod
55b4(mdo sde): pa ni 'dzam bu chu bo'i gser gyi 'od ji lta ba bzhin du blta'o/ /tshe dang ldan pa sha ra dwa ti'i bu gzhan yang gal te 'di ltar la la zhig byang chub sems dpa' sems dpa' chen po'i yan lag dang nying lag rnams gcod na/ de la 'di ltar gang gA'i klung chen po'i bye ma'i tshad ni gzung
55b5(mdo sde): bar nus kyi/ lus 'di dag gi tshad gzung ba ni ma yin no/ /bdag gi lus kyi yan lag dang nying lag bcad pa gang yin pa de dag ni ri rab tsam 'das pa'i phyir ro snyam du sems bskyed par bya'o/ /don gyi dbang 'di yang dag par mthong ba'i byang chub sems dpa' sems dpa' chen
55b6(mdo sde): pos ni lus la gcod dam/ 'bigs na yang / gnod sems bskyed par mi bya'i/ byams pa dang ldan pa'i sems skyes so cog kyang thams cad mkhyen pa nyid du yongs su bsngo bar bya'o/ /de ltar na byang chub sems dpa' bzod pa'i pha rol tu phyin pa dang ma bral ba yin
55b7(mdo sde): par rig par bya'o/ /tshe dang ldan pa sha ra dwa ti'i bu gzhan yang byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas ni sems sa dang 'dra ba dang / sems chu dang 'dra ba dang / sems me dang 'dra
56a1(mdo sde): ba dang / sems rlung dang 'dra ba dang / sems nam mkha' dang 'dra bar bya'o/ /smras pa/ tshe dang ldan pa gang po ji ltar na byang chub sems dpa' sems dpa' chen po sems sa dang 'dra ba yin zhing / sems chu dang 'dra ba dang / sems me dang 'dra ba dang /
56a2(mdo sde): sems rlung dang 'dra ba dang / sems nam mkha' dang 'dra ba yin/ smras pa/ tshe dang ldan pa sha ra dwa ti'i bu dper na sa ni yid du 'ong ba'i byug pa rnams kyis byugs na yang rjes su chags pa med la/ de las gzhan pa'i yid du mi 'ong bas byugs na yang khong khro bar 'gyur ba med
56a3(mdo sde): do/ /de bzhin du byang chub sems dpa' yang yid du 'ong ba'i gzugs dang / sgra dang / dri dang / ro dang / reg pa rnams kyis rjes su chags pa bskyed par mi bya/ yid du mi 'ong ba'i gzugs dang / sgra dang / dri dang / ro dang / reg pa rnams kyis kyang khong khro bar mi bya/
56a4(mdo sde): mi bzod pa dang / dang ba chung ba bskyed par mi bya/ gnod sems bskyed par mi bya ste/ de ltar na byang chub sems dpa' sems sa dang 'dra ba yin zhing / de ltar na sems chu dang me dang / rlung dang 'dra ba yin no/ /ji ltar na sems nam mkha' dang 'dra ba yin zhe na/ nam mkha'
56a5(mdo sde): ji ltar yid du 'ong ba'i byug pa rnams kyis kyang rjes su chags par mi 'gyur la/ de las gzhan pa'i yid du mi 'ong ba bshang gci rnams yod pas kyang khong khro bar mi 'gyur ro/ /de bzhin du byang chub sems dpa' sems dpa' chen po yang yid du 'ong ba'i gzugs rnams kyis
56a6(mdo sde): kyang rjes su chags pa bskyed par mi bya/ yid du mi 'ong ba rnams kyis kyang khong khro bar mi bya'o/ /de bzhin du sgra dang / dri dang / ro dang / reg pa yid du 'ong ba rnams kyis kyang rjes su chags pa bskyed par mi bya'o/ /yid du mi 'ong ba'i reg pa'i bar dag gis kyang khong khro bar
56a7(mdo sde): mi bya zhing mi bzod pa dang / dang ba chung ba bskyed par mi bya'o/ /de ltar na byang chub sems dpa' sems dpa' chen po sems nam mkha' dang 'dra bar rig par bya'o/ /tshe dang ldan pa sha ra dwa ti'i bu de ltar na byang chub sems dpa' sems dpa' chen po sems sa dang 'dra ba yin zhing /
56b1(mdo sde): sems chu dang 'dra ba dang / sems me dang 'dra ba dang / sems rlung dang 'dra ba dang / sems nam mkha' dang 'dra ba yin no/ /smras pa/ tshe dang ldan pa gang po nam mkha' dang 'dra ba ni bgrang du med pa na/ ci byang chub sems dpa' yang bgrang du med pa zhig gam/ smras pa/
56b2(mdo sde): tshe dang ldan pa sha ra dwa ti'i bu 'di la byang chub sems dpas lus kyi yid 'di nam mkha' dang 'dra bar rnam par brtag par bya ste/ de ltar dpyod cing rtog na/ byang chub sems dpa' sems dpa' chen po'i dbyug pa'i reg pa rnams dang / bong pa'i reg pa rnams dang / mtshon cha'i reg
56b3(mdo sde): pa rnams dang du len pa la mthu yod cing mkhas pa yin no/ /de bzhin du shes rab kyi pha rol tu phyin pa la brten nas lus kun la so sor brtags te/ bzod pa'i pha rol tu phyin pa yang yongs su 'dzin cing sems can dmyal ba pa'i sdug bsngal gang dag yin pa dang / sems can
56b4(mdo sde): dmyal ba pa'i me gang yin pa dang / sems can dmyal ba pa'i mtshon cha dang / dbyug pa'i reg pa gang dag yin pa de rnams kyang byang chub sems dpa' shes rab kyi pha rol tu phyin pas yongs su zin pa la dang du len pa'i mthu yod pa yin te/ dang du len pa gang yin pa de ni bzod pa'i
56b5(mdo sde): pha rol tu phyin pa yin no/ /de ci'i phyir zhe na/ 'khor ba thog ma med pa nas sdug bsngal de dag so sor myong la/ sdug bsngal rnams myong nas kyang rgyun du zhugs pa'i 'bras bu yang ma thob la/ lan cig phyir 'ong ba'i 'bras bu yang ma yin/ phyir mi 'ong ba'i 'bras bu yang ma
56b6(mdo sde): yin/ dgra bcom pa nyid kyang ma yin/ rang byang chub kyang ma thob ste/ byang chub sems dpa' sems dpa' chen pos don gyi dbang 'di yang yang dag par rjes su mthong nas sdug bsngal de dag dang du blang bar bya'o/ /dper na mi la la kha zas ro brgya pa za na tshim pa dang / mos
56b7(mdo sde): pa dang / yi rangs pa dang / mgu bar 'gyur zhing dga' ba dang yid bde ba skyes te/ rab tu dga' bar gyur pa de bzhin du/ byang chub sems dpas slong ba mthong na gang de la lus sdug bsngal bar bya bar 'dod pa zhig yin du zin kyang ji ltar dgra bcom pa zag pa zad pas de bzhin
57a1(mdo sde): gshegs pa mthong na dga' ba dang / dad pa dang / gus pa bskyed pa de bzhin du/ byang chub sems dpas slong ba'i gang zag de la sems bskyed par bya'o/ /sems bskyed pa skyes so cog kyang thams cad mkhyen pa nyid du yongs su bsngo bar bya'o/ /yongs
57a2(mdo sde): su sngon byang chub sems dpa' sems dpa' chen po bzod pa'i pha rol tu phyin pa la gnas par rig par bya'o/ /bzod pa'i pha rol tu phyin pa las le'u gnyis pa'o// //tshe dang ldan pa sha ra dwa ti'i bu gzhan yang byang chub sems dpa' sems dpa' chen po ni gshe
57a3(mdo sde): yang phyir mi gshe ste/ bzod pa 'ba' zhig byed do/ /de ci'i phyir zhe na/ 'di lta ste/ des thams cad mkhyen pa nyid yongs su ma btang ba'i phyir brdegs kyang phyir mi rdeg /khros kyang phyir mi khro/ bsdigs kyang phyir sdigs par mi byed/ spyos kyang phyir spyo bar mi byed de
57a4(mdo sde): bzod pa 'ba' zhig byed do/ /de ci'i phyir zhe na/ 'di lta ste/ des thams cad mkhyen pa nyid yongs su ma btang ba'i phyir ro/ /gal te de la mdung thung dang / mda' stong gis lus la phog kyang de la sems sdang bar mi bya/ de la mi bzod pa dang / dang ba med pa dang / ngang
57a5(mdo sde): thung ba bskyed par mi bya'o/ /de ltar spyod na/ byang chub sems dpa' bzod pa'i pha rol tu phyin pa la spyod pa yin te/ lus la yang gser gyi kha dog yongs su 'dzin par 'gyur ro/ /tshe dang ldan pa sha ra dwa ti'i bu de lta bas na byang chub sems dpa' sems dpa' chen pos bzod
57a6(mdo sde): pa'i stobs dang ldan pa dang / dang du len pa'i rang bzhin can du bya'o/ /de ci'i phyir zhe na/ 'di lta ste/ bzod cing dang du len pa ni bzod pa'i pha rol tu phyin pa yongs su 'dzin pa yin te/ thams cad mkhyen pa nyid dang nye bar 'gyur la 'khor ba'i sdug bsngal rnams kyang ring bar
57a7(mdo sde): byed do/ /gal te byang chub sems dpa' nyan thos kyi sa'am/ rang sangs rgyas kyi sa la 'dod par byed na byang chub sems dpa' bzod pa'i pha rol tu phyin pa las nyams pa yin no/ /de ci'i phyir zhe na/ lus la sdug bsngal de snyed byung ba dang du blangs kyang nyan thos kyi sa'am/ rang
57b1(mdo sde): sangs rgyas kyi sa la 'dod par byed na/ byang chub sems dpas rang gi spyod yul bor te/ gzhan gyi spyod yul la gnas pa yin par yang rig par bya'o/ /smras pa/ tshe dang ldan pa gang po ji tsam gyis na byang chub sems dpa' gzhan gyi spyod yul la spyod pa zhes bya/ smras pa/
57b2(mdo sde): tshe dang ldan pa sha ra dwa ti'i bu byang chub sems dpa' nyan thos kyi sa'am/ rang sangs rgyas kyi sa'am/ nyan thos kyi yid la byed pa rnams sam/ rang sangs rgyas kyi yid la byed pa rnams sam/ nyan thos kyi lam mam/ rang sangs rgyas kyi lam la 'dod pa gang yin pa de ni de
57b3(mdo sde): tsam gyis na byang chub sems dpa' gzhan gyi spyod yul la spyod pa yin no/ /smras pa/ tshe dang ldan pa gang po byang chub sems dpa'i rang gi spyod yul gang yin/ smras pa/ 'di lta ste/ pha rol tu phyin pa drug thams cad mkhyen pa nyid dang ldan par yid la byed pa ste/ 'di ltar
57b4(mdo sde): sbyin pa'i pha rol tu phyin pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa 'di dag ni byang chub sems dpa'i spyod yul te/
57b5(mdo sde): 'di dag la spyod na byang chub sems dpa' rang gi spyod yul la spyod pa yin no/ /de la ni bdud sdig can gyis kyang glags mi rnyed de/ dper na rus sbal la was glags mi rnyed de/ de glags ma rnyed nas skyo ste phyir 'gro ba de bzhin du/ tshe dang ldan pa sha ra dwa ti'i bu/ byang chub sems
57b6(mdo sde): dpa' pha rol tu phyin pa drug la spyod pa la bdud sdig can gyis glags mi rnyed de glags ma rnyed nas skyo ste phyir 'gro'o/ /tshe dang ldan pa sha ra dwa ti'i bu gal te bdud sdig can gyis stong gsum gyi stong chen po'i 'jig rten gyi khams na sems can ji snyed yod pa de snyed kyi bdud sdig can mngon
57b7(mdo sde): par sprul la bdud re re yang de snyed kyi 'khor gyis bskor bar gyur kyang / de dag byang chub sems dpa' sems dpa' chen po pha rol tu phyin pa drug la spyod pa la glags rnyed pa'i skal ba med de glags mi rnyed pas skyo nas phyir 'gro bar 'gyur te/ rus sbal dang wa bzhin no/ /tshe dang ldan pa
58a1(mdo sde): sha ra dwa ti'i bu de lta bas na byang chub sems dpa' sems dpa' chen pos 'di ltar ji ltar byas na bdag pha rol tu phyin pa drug dang mi 'bral ba'i sems su 'gyur la/ de ltar gyur na bdag la bdud sdig can gyis glags mi rnyed do snyam du yang sems bskyed par mi bya'o/ /smras pa/
58a2(mdo sde): tshe dang ldan pa gang po ji tsam gyis na/ byang chub sems dpa' bdud kyi las su rig par bya/ smras pa/ tshe dang ldan pa sha ra dwa ti'i bu pha rol tu phyin pa rnams mi nyan pa ni/ byang chub sems dpa' sems dpa' chen po'i bdud kyi las su rig par bya'o/ /pha rol tu phyin pa rnams
58a3(mdo sde): la mi sgrub pa ni byang chub sems dpa'i bdud kyi las su rig par bya'o/ /bdud sdig can ni bdag gi thams cad mkhyen pa nyid kyi bar chad bya ba'i phyir nye bar gnas pa'o zhes kyang byang chub sems dpas de la gnod sems sam/ mi bzod pa bskyed par mi bya'o/ /de ltar spyod na byang chub
58a4(mdo sde): sems dpa' sems dpa' chen po bzod pa'i pha rol tu phyin pa spyod pa yin no/ /byang chub sems dpas 'di ltar bdag bla na med pa yang dag par rdzogs pa'i byang chub mngon par rdzogs par sangs rgyas nas/ sems can rnams kyi 'dod chags dang / zhe sdang dang / gti mug
58a5(mdo sde): spang ba'i phyir chos bshad par bya'o snyam du sems bskyed par bya'o/ /gal te byang chub sems dpa' sems dpa' chen pos de'i tshe dran pa rnyed na/ bdud sdig can zil gyis gnon pa yin no/ /gang gi tshe byang chub sems dpa' thams cad mkhyen pa nyid yid la byed pa dag dang bral
58a6(mdo sde): bar gyur na bdag spyod yul ma yin par lhung bar ma gyur grang zhes rig par bya'o/ /de ci'i phyir zhe na/ 'di ltar bdag thams cad mkhyen pa nyid dang mi ldan pa'i phyir ro zhes bdag nyid kyi sems la brgyad bkag par bya'o/ /smras pa/ tshe dang ldan pa gang po ji tsam gyis na byang chub sems
58a7(mdo sde): dpa' nyin mo chud zos par byed pa yin/ smras pa/ tshe dang ldan pa sha ra dwa ti'i bu gal te byang chub sems dpa' pha rol tu phyin pa drug po 'di rnams las gang yang rung ba spyod pa na/ thams cad mkhyen pa nyid la mi sems sam der yongs su sngo bar mi byed na/ byang chub sems dpa'i nyin
58b1(mdo sde): mo chud zos pa yin te/ nyin mo de ni zhen pa dang / rmugs pa yin par rig par bya'o/ /gal te byang chub sems dpa' phyid nyin nam/ yang na phyi ma'i nyin par ram/ nyi ma bzhi'i nyin par sems par gyur te/ sbyin pa'am/ tshul khrims sam/ bzod pa'am/ brtson 'grus sam/ bsam gtan
58b2(mdo sde): rnams sam/ shes rab la sems par gyur la/ bsams nas kyang bla na med pa yang dag par rdzogs pa'i byang chub tu yongs su sngon de ltar de'i nyin mo ni don yod pa yin te/ sbyin pa de yang 'bras bu dang bcas pa yin no/ /tshul khrims sam/ bzod pa'am/ brtson 'grus sam/
58b3(mdo sde): bsam gtan rnams sam/ shes rab gang yang rung ba sgom pa de yang 'bras bu dang bcas pa yin no/ /smras pa/ tshe dang ldan pa gang po byang chub sems dpa'i bzod pa gang yin pa dang / dgra bcom pa zag pa zad pa'i bzod pa gang yin pa'i bzod pa 'di gnyis la khyad par ni ci
58b4(mdo sde): yod/ tha dad du dbye ba ni gang yin/ smras pa/ tshe dang ldan pa sha ra dwa ti'i bu ri rab dang yungs 'bru la 'di lta ste/ che chung dang mthon dman dang / lci yang gi khyad par ni ci yod/ tha dad du dbye ba ni gang yin/ smras pa/ tshe dang ldan pa gang po ri'i rgyal po ri rab dang / yungs
58b5(mdo sde): 'bru ni 'di lta ste/ che chung dang / mthon dman dang / lci yang gi khyad par dpag tu med de/ tha dad du dbye ba dpag tu med do/ /smras pa/ tshe dang ldan pa sha ra dwa ti'i bu de de bzhin te/ byang chub sems dpa'i bzod pa dang / nyan thos kyis bzod pa ni khyad par dpag tu med cing /
58b6(mdo sde): tha dad du dbye ba dpag tu med do/ /tshe dang ldan pa sha ra dwa ti'i bu dper na/ rgya mtsho chen po'i chu dang / rgya mtsho chen po'i chu las skra'i rtse mo'i khyon gyis chu'i thigs pa gcig blangs pa gang yin pa de la ches mang ba'am/ ches dpag tu med pa gang yin smras pa/ rgya mtsho chen po'i chu la
58b7(mdo sde): ni skra'i rtse mo'i khyon gyis blangs pa'i chu'i thigs pa gcig gis brgya'i char yang nye bar mi 'gro ba nas/ rgyu'i bar du yang nye bar mi 'gro'o/ /smras pa/ tshe dang ldan pa sha ra dwa ti'i bu de bzhin du byang chub sems dpa'i bzod pa la nyan thos kyis bzod pas/ brgya'i char yang nye bar mi 'gro la/
59a1(mdo sde): stong gi cha dang / 'bum gyi cha dang / bye ba 'bum gyi cha dang / grangs dang / cha dang / bgrang ba dang / dpe dang / rgyur yang nye bar mi 'gro'o/ /de nas bcom ldan 'das kyis tshe dang ldan pa byams ma'i bu gang po la bka' stsal pa/ gang po 'di ltar khyod sangs
59a2(mdo sde): rgyas kyi mthus/ byang chub sems dpa' sems dpa' chen po rnams kyi bzod pa'i pha rol tu phyin pa 'di la spobs par byas pa legs so legs so/ /gang po byang chub sems dpa' sems dpa' chen po'i bzod pa'i tshad 'dzin par 'dod pa gang yin pa de ni de bzhin gshegs pa'i bzod pa
59a3(mdo sde): la tshad 'dzin par 'dod cing rab tu rnam par 'byed par sems su zad do/ /de ci'i phyir zhe na/ gang po 'di ltar byang chub sems dpa' sems dpa' chen po rnams ni bzod pa dpag tu med pa dang ldan pa yin pa'i phyir ro/ /bcom ldan 'das kyis de skad ces bka' stsal nas/ tshe dang
59a4(mdo sde): ldan pa sha ra dwa ti'i bu dang / byams ma'i bu gang po dang / nyan thos chen po de dag dang / byang chub sems dpa' sems dpa' chen po phyogs bcu nas lhags pa de dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan
59a5(mdo sde): 'das kyis gsungs pa la mngon par bstod do/ /bzod pa'i pha rol tu phyin pa las le'u gsum pa ste rdzogs so// //'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga'
59a6(mdo sde): ra ba na/ dge slong stong nyis brgya lnga bcu'i dge slong gi dge 'dun chen po dang thabs cig tu bzhugs te/ de nas bcom ldan 'das la tshe dang ldan pa byams ma'i bu gang pos 'di skad ces gsol to/ /bcom ldan 'das byang chub sems dpa' sems dpa' chen po bla na med pa yang
59a7(mdo sde): dag par rdzogs pa'i byang chub mngon par rdzogs par 'tshang rgya bar 'tshal bas ji tsam gyis na/ brtson 'grus kyi pha rol tu phyin pa la gnas pa lags/ de skad ces gsol pa dang / bcom ldan 'das kyis tshe dang ldan pa byams ma'i bu gang po la 'di skad ces bka' stsal to/ /gang
59b1(mdo sde): po 'di la byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pa theg pa la gsar du zhugs pas dang po sems bskyed pa nas bzung ste/ 'di ltar bdag gi lus 'di dang / bdag gi khog pa 'dis gzhan
59b2(mdo sde): gyi bya ba rnams dang / gzhan gyi yo byad rnams la thog mar 'gro bar bya'o/ /bdag gis sems can de dag gi bsam pa yongs su rdzogs par bya ste/ dper na bran mo chu chun bzhin du bdag gis bya'o snyam du sems bskyed par bya'o/ /dper na bran mo chu chun ni 'di ltar bdag
59b3(mdo sde): gi rang dgar 'dug pa'am/ nyal bar mi bya'o/ /gal te bdag khyim nas tshong 'dus su 'gro ba na rje bo dang / rje mo de nyid la zhus te 'gro bar bya'o/ /bza' ba'am/ bca' ba de yang gang gi tshe/ bdag la gnang bar gyur na de'i tshe bdag gis phyis bza' bar bya ste/ bdag
59b4(mdo sde): gis rje bo'i dbang du gnas par bya'o snyam pa de bzhin du gang po byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas 'di ltar bdag gi lus la bdag mi dbang ste/ gzhan gyi bya ba rnams dang / gzhan
59b5(mdo sde): gyi yo byad rnams la bdag gis phan thogs par bya'o snyam du sems bskyed par bya ste/ gang po de ltar byang chub sems dpa' sems dpa' chen pos brtson 'grus kyi pha rol tu phyin pa dang mi 'bral bar bya'o/ /de ltar brtson 'grus kyi pha rol tu phyin pa la gnas par yang bya'o/ /
59b6(mdo sde): gang po dper na la la zhig la rta rin po che yod de mi la la zhig gis zhon la/ de nas rta rin po che de 'di snyam du bdag gis mi 'di'i yan lag gang yang rung ba g.yo ba'am/ snang bar mi 'gyur bar bya'o snyam ste/ de'i rta de dag gi sems kyi rang dgar mi 'gro bar/ mi 'di bdag
59b7(mdo sde): gi lan gyis nyes pa ci yang 'byung bar mi bya'o snyam du zhon pa'i mi de nyid srung bar byed do/ /gang po de bzhin du byang chub sems dpa' brtson 'grus kyi pha rol tu phyin pa la lhag par dmigs par 'dod pas bdag gi sems kyi dbang du 'gro bar mi bya ste/ sems can gzhan dag dang /
60a1(mdo sde): gang zag gzhan rnams su yang rung / bdag la dmigs pas nyes pa 'byung bar mi 'gyur bar bya'o snyam ste/ yon tan 'di dag ni byang chub sems dpa' sems dpa' chen po de la yod do/ /gang po de ltar byang chub sems dpas pha rol rjes su bsrung bar bya zhing /
60a2(mdo sde): 'thun par gnas par bya'o/ /'thun par gnas shing rjes su srung na brtson 'grus kyi pha rol tu phyin pa yongs su 'dzin to/ /byang chub sems dpa' thams cad mkhyen pa nyid las phyir mi ldog pa gang yin pa 'di yang byang chub sems dpa' sems dpa' chen po'i brtson 'grus kyi pha rol
60a3(mdo sde): tu phyin pa yin no/ /byang chub sems dpa' gal te bdag gis sangs rgyas kyi zhing shin tu yongs su dag par ji ltar bya zhes shin tu yun ring por mtshams sbyor zhing 'khor ba 'di yang byang chub sems dpa'i brtson 'grus kyi pha rol tu phyin pa yin no/ /byang chub sems dpa' sems dpa'
60a4(mdo sde): chen po gal te stong gsum gyi stong chen po'i 'jig rten gyi khams 'di na skye ba gcig gis thogs pa'am/ skye ba gnyis kyis thogs pa'am/ skye ba gsum gyis thogs pa'am/ theg pa la gsar du zhugs pa'i byang chub sems dpa' la 'di skad du/ khyod thog ma kho nar bla na med pa
60a5(mdo sde): yang dag par rdzogs pa'i byang chub mngon par rdzogs par 'tshang rgya bar gyis shig / kho bo ni phyis mngon par rdzogs par 'tshang rgya bar bya'o zhes zer ba 'di yang byang chub sems dpa'i brtson 'grus kyi pha rol tu phyin pa yin no/ /byang chub sems dpa' gal te slong ba mthong na gud du
60a6(mdo sde): phyogs par mi byed cing dbang po rnams kyang g.yeng bar mi byed de/ sems can 'di ni bdag gi thams cad mkhyen pa nyid la phan 'dogs pa yin no snyam pa 'di yang / byang chub sems dpa'i brtson 'grus kyi pha rol tu phyin pa yin no/ /byang chub sems dpa' gal te sems can
60a7(mdo sde): gcig gi ched du yang bskal pa'am/ bskal pa las lhag par sems can dmyal ba chen por bdag btso bar spro bar byed cing sems can 'di ni bde bar gyur cig snyam pa 'di yang byang chub sems dpa' sems dpa' chen po'i brtson 'grus kyi pha rol tu phyin pa yin no/ /gal te
60b1(mdo sde): yang nyi ma bskal pa'i tshad tsam du gyur la/ nyi ma'i tshad de dag gi bskal pa gang gA'i klung gi bye ma snyed du sems can dmyal ba chen por bdag btso zhing sems can dmyal ba pa'i sems can gang yin pa de dag ni de las byung bar gyur cig snyam ste/ gal te de dag gis 'thob pa'i chos
60b2(mdo sde): shig yod na byang chub sems dpas khas blang bar bya'o/ /gal te khas len na 'di yang byang chub sems dpa'i brtson 'grus kyi pha rol tu phyin pa yin no/ /gal te zhum zhing mi dga' na byang chub sems dpa' le lo can yin par rig par bya'o/ /gal te sems dang sems
60b3(mdo sde): su mnyam na byang chub sems dpa' sems dpa' chen po brtson 'grus brtsams pa yin par rig par bya'o/ /gal te byang chub sems dpa' 'dzam bu'i gling 'di kho ra khor yug 'phyag cing 'ongs te/ phyogs de nyid du 'ongs nas 'di skad du/ bdag 'ongs nas shin tu yun ring ngo
60b4(mdo sde): snyam du sems na byang chub sems dpa' le lo can yin par rig par bya'o/ /gal te 'di snyam du bdag myur du 'ongs so snyam du sems na ni byang chub sems dpa' brtson 'grus brtsams pa yin par rig par bya ste/ 'di yang byang chub sems dpa' sems dpa' chen po'i
60b5(mdo sde): brtson 'grus kyi pha rol tu phyin pa yin no/ /gal te byang chub sems dpa' sems dpa' chen po mchod rten nam/ dge 'dun gyi zhal ta byed cing nyin mo 'gro ba na 'di snyam du/ kye ma nyi ma 'di re ring 'di re bul du 'gro snyam du sems na byang chub sems dpa' le lo can yin par
60b6(mdo sde): rig par bya'o/ /gal te 'di snyam du nyi ma 'di se gol gtogs pa tsam gyis song ngo snyam du sems na ni byang chub sems dpa' sems dpa' chen po brtson 'grus brtsams pa yin par rig par bya ste/ byang chub sems dpa' brtson 'grus kyi pha rol tu phyin pa la brtson pa yin no/ /
60b7(mdo sde): yang de'i las lo gcig gi bya ba gang yin pa'i las de nyi ma gcig gis las 'dra bar bsam zhing lo gcig gi bya ba'i las de nyi ma gcig gis zin par bya'o/ /bskal pa las lhag pa'i tshad gang yin pa de yang nyi ma gcig tsam du rtsi zhing 'jug par bya'o/ /bskal pa gang yin pa de yang nyi
61a1(mdo sde): ma gcig tsam du brtsi bar bya'o/ /gal te de ltar mi rtsi zhing de ltar mi rtog na byang chub sems dpa' le lo can yin par rig par bya'o/ /ji ste de ltar rtsi zhing de ltar rtogs na ni byang chub sems dpa' sems dpa' chen po brtson 'grus brtsams pa yin par rig par bya'o/ /
61a2(mdo sde): byang chub sems dpa' byang chub kyi phyir spyod pas bskal pa 'di snyed kyis na rang gi mngon par shes pas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro zhes kyang bskal pa rnams kyi grangs brjod par mi bya'o/ /gal te bskal pa rnams kyi tshad rjod na
61a3(mdo sde): byang chub sems dpa' le lo can yin par rig par bya'o/ /gal te de 'di snyam du bskal pa dpag tu med pa dag gis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur du zin kyang phyir phyogs par ni ye mi bya'o snyam du sems na/ byang chub sems dpa'
61a4(mdo sde): sems dpa' chen po brtson 'grus brtsams pa yin par rig par bya ste/ byang chub sems dpa' sems dpa' chen po brtson 'grus kyi pha rol tu phyin pa la spyod pa yin no/ /brtson 'grus kyi pha rol tu phyin pa la yang dag par gnas pa yin no/ /thams cad mkhyen pa nyid dang nye bar
61a5(mdo sde): 'gyur ro/ /'khor ba ring bar byed do/ /gal te byang chub sems dpa' la ri'i rgyal po ri rab 'di khyod kyis nyi ma gcig gis phigs par gyis shig ces bsgo la/ gal te ri'i rgyal po ri rab kyi tshad ji tsam pa 'dri na byang chub sems dpa' le lo can yin par rig par bya'o/ /gal
61a6(mdo sde): te ri'i rgyal po ri rab la yungs 'bru tsam zhig 'bigs par nus su zin kyang ri'i rgyal po ri rab 'di lta bu zhig la dbug tu ci yod de 'di ni phigs zin pa dang 'dra'o snyam du mthong zhing / nyin gcig kyang yun se gol gtogs pa tsam gyis dbug go snyam ste de ltar rtsi bar 'jug na/
61a7(mdo sde): byang chub sems dpa' sems dpa' chen po brtson 'grus brtsams pa yin par rig par bya'o/ /gang gA'i klung gi bye ma ji snyed yod pa de snyed kyi bskal pa nyin zhag gcig tu gyur du zin la/ nyin mtshan gyi tshad de dag gi bskal pa dpag tu med pa dag gis bla na med pa yang dag par
61b1(mdo sde): rdzogs pa'i byang chub mngon par rdzogs par 'tshang rgya bar bya dgos su zin na yang / mngon par rdzogs par sangs rgyas zin pa dang 'dra bar mthong na byang chub sems dpa' sems dpa' chen po de yang brtson 'grus brtsams pa yin par rig par bya'o/ /gal te brtson 'grus rtsom pa 'di'i
61b2(mdo sde): bsngags pa rjod pa na zhum zhing skrag par 'gyur na ni/ byang chub sems dpa' le lo can yin par rig par bya ste/ thams cad mkhyen pa nyid kyi zhing la 'jug par mi 'gyur ro/ /gal te byang chub sems dpa' brtson 'grus kyi pha rol tu phyin pa'i bsngags pa rjod pa na 'di ltar bdag
61b3(mdo sde): yon tan 'di lta bu 'di dag dang nam zhig ldan par 'gyur zhig gu snyam pa'i sems 'byung na byang chub sems dpa' le lo can yin par rig par bya'o/ /gal te yon tan 'di dag ni bdag la yod do snyam du bdag nyid kyis shes te/ bdag brtson 'grus kyi yon tan 'di dag gi pha rol
61b4(mdo sde): tu 'gro bar bya'o snyam na byang chub sems dpa' sems dpa' chen po brtson 'grus brtsams pa yin par rig par bya'o/ /gal te byang chub sems dpa' 'di snyam du lag pa'am/ rkang pa'am/ mgo slong ba na/ gal te byin na ni lag pa med pa dang / rkang pa med pa dang / mgo med
61b5(mdo sde): pa snyam du sems na byang chub sems dpa' le lo can yin par rig par bya'o/ /gal te 'di snyam du lag pa'am/ rkang pa'am/ mgo bo yongs su btang na bdag lha dang / mi dang / lha ma yin du bcas pa'i 'jig rten gyi bla na med pa'i lag pa dang / bla na med pa'i rkang pa
61b6(mdo sde): dang / bla na med pa'i mgo dang ldan par 'gyur ro snyam du sems te/ de ltar rtsi bas 'jug na byang chub sems dpa' brtson 'grus brtsams pa yin par rig par bya'o/ /gal te byang chub sems dpa'i mig slong ba na 'di snyam du gal te mig byin na ni mig med par 'gyur ro snyam du
61b7(mdo sde): sems na byang chub sems dpa' le lo can yin par rig par bya'o/ /gal te byang chub sems dpa'i mig slong ba na 'di snyam du mig yongs su btang bas bdag lha dang / mi dang lha ma yin du bcas pa'i 'jig rten gyi bla na med pa'i mig dang ldan zhing / bla na med pa'i ye shes kyi
62a1(mdo sde): mig tu 'gyur bar bya'o snyam du sems na ni byang chub sems dpa' sems dpa' chen po brtson 'grus brtsams pa yin par rig par bya ste/ nyan thos kyi sa dang / rang sangs rgyas kyi sa ring bar byed cing thams cad mkhyen pa nyid dang nye bar 'gyur ro/ /gal te byang
62a2(mdo sde): chub sems dpa'i yan lag dang nying lag slong ba na 'di snyam du/ gal te bdag gis yan lag dang nying lag byin na ni/ yan lag med par 'gyur ro snyam du sems na byang chub sems dpa' le lo can yin par rig par bya'o/ /gal te byang chub sems dpa'i yan lag dang nying lag
62a3(mdo sde): yongs su gtong ba na 'di snyam du sangs rgyas kyi chos rnams dang / lha dang / mi dang / lha ma yin du bcas pa'i 'jig rten gyi yan lag gi mchog tu 'gyur ro snyam du sems shing / de ltar rtsi bas 'jug na/ byang chub sems dpa' sems dpa' chen po brtson 'grus brtsams pa
62a4(mdo sde): yin par rig par bya'o/ /gal te byang chub sems dpa' la slong ba dag slong ba na 'di snyam du bdag la slong ba mang ches na slong ba 'di dag gi bsam pa yongs su rdzogs par byed sus nus slong ba 'di dag gi bsam pa yongs su rdzogs par ga la 'gyur snyam du de ltar sems na byang chub
62a5(mdo sde): sems dpa' le lo can yin par rig par bya'o/ /gal te 'di snyam du slong ba 'di dag ni mang ba ma yin te/ 'jig rten gyi khams gang gA'i klung gi bye ma snyed dag na slong ba yod pa de dag thams cad nyi ma gcig la 'ongs su zin kyang de ltar na yang mang ba ma yin no snyam du sems te/
62a6(mdo sde): 'di ltar yang de'i shes rab nye bar gnas par 'gyur zhing / 'di dag ni nyung ste gzhan dag la yang yang dag par kun bged pa spro'o zhes de snyam du sems shing de ltar rtsi bas 'jug na byang chub sems dpa' sems dpa' chen po brtson 'grus brtsams pa yin par rig par bya'o/ /de
62a7(mdo sde): ci'i phyir zhe na/ 'di ltar byang chub sems dpas ni sangs rgyas kyi chos dpag tu med pa mngon par bsgrub par bya dgos te/ brtson 'grus dang / sbyin pa yongs su gtong ba grangs chad pas ni sangs rgyas kyi chos dpag tu med pa rnams thob par mi nus kyi go cha dpag tu med pa bgos
62b1(mdo sde): pas sangs rgyas kyi chos dpag tu med pa rnams thob par nus pa'i phyir ro/ /dper na mi zhig rgya mtsho chen po rgal bar 'dod par gyur na des dpag tshad gzhan dang gzhan stong phrag mang por go cha bgo bar bya dgos pa de bzhin du/ byang chub sems dpa' bla na med pa yang dag par rdzogs
62b2(mdo sde): pa'i byang chub mngon par rdzogs par 'tshang rgya bar 'dod pas bskal pa bye ba khrag khrig 'bum phrag dpag tu med par go cha bgo bar bya dgos so/ /gal te byang chub sems dpa' 'di snyam du bskal pa grangs med pas bla na med pa yang dag par rdzogs pa'i byang chub mngon par rdzogs par
62b3(mdo sde): 'tshang rgya bar bya'o snyam du sems na/ byang chub sems dpa' le lo can yin par rig par bya'o/ /gal te 'di snyam du bskal pa dpag tu med pa dag gis bla na med pa yang dag par rdzogs pa'i byang chub mngon par rdzogs par 'tshang rgya bar bya'o snyam du sems na/ byang chub sems
62b4(mdo sde): dpa' sems dpa' chen po brtson 'grus brtsams shing go cha chen po bgos pa yin par rig par bya'o/ /de nas bcom ldan 'das la tshe dang ldan pa byams ma'i bu gang pos 'di skad ces gsol to/ /bcom ldan 'das ci byang chub sems dpa' dka' ba bgyid pa lags sam bka'
62b5(mdo sde): stsal pa/ gang po 'di ji snyam du sems/ byang chub sems dpa' dka' ba ci yang mi byed dam/ gsol pa/ bcom ldan 'das byang chub sems dpa' ni dka' ba ci yang mi bgyid do/ /de ci'i slad du zhe na/ chos thams cad ni sgyu ma lta bur bcom ldan 'das kyis bka'
62b6(mdo sde): stsal te/ bde bar tshor ba gang lags pa dang / sdug bsngal bar tshor ba gang lags pa'i chos 'di gnyis ni sgyu ma'i chos nyid las 'das pa ma lags pa'i slad du'o/ /bcom ldan 'das kyis bka' stsal pa/ gang po rnam grangs 'dis kyang byang chub sems dpa' sems dpa'
62b7(mdo sde): chen po dka' ba byed par rig par bya ste/ sgyu ma lta bu'i chos rnams kyis spro zhing / lus sam sems kyis kyang le lor mi byed de/ mngon par spro bar byed pa 'di yang byang chub sems dpa' sems dpa' chen po'i brtson 'grus kyi pha rol tu phyin pa yin par rig par bya'o/ /de nas
63a1(mdo sde): bcom ldan 'das la tshe dang ldan pa byams ma'i bu gang pos 'di skad ces gsol to/ /bcom ldan 'das ji tsam du byang chub sems dpa' sems dpa' chen po dka' ba bgyid pa lags par rig par bgyi ba ni ngo mtshar lags so/ /'di ni bcom ldan 'das kyis legs
63a2(mdo sde): par gsungs te/ gang bla na med pa yang dag par rdzogs pa'i byang chub mngon par rdzogs par sangs rgyas nas/ sems can dpag tu ma mchis shing grangs ma mchis pa rnams kyi mi shes pa spang ba'i slad du chos ston la mi shes pa de yang su'i yang ma lags te/ bdag ces bgyi
63a3(mdo sde): ba'am/ bdag gi zhes bgyi ba ni rang gi sems kyi mi shes pa'i bdag tu 'dzin pas zin pa'i sems can rnams de ltar sems par bas so/ /mi shes pa de ni rten cing 'brel par 'byung ba lags te/ sus kyang ma bskyed lags so/ /rgyu tshogs shing 'dus pa las 'byung
63a4(mdo sde): la/ rgyu ma mchis par gyur pas ni 'gag par 'gyur ro/ /chos rnams ni rang gi ngang gis 'gag pas na sus kyang bkag pa ma mchis so/ /bka' stsal pa/ gal te byang chub sems dpa' sems dpa' chen po de ltar rtsi bas 'jug cing de las sems phyir mi ldog na de nyid byang
63a5(mdo sde): chub sems dpa'i brtson 'grus kyi pha rol tu phyin pa yin te/ de bas na byang chub sems dpa' sems dpa' chen po brtson 'grus brtsams pa yin par rig par bya'o/ /gal te byang chub sems dpa' 'di snyam du gal te chos 'di dag stong pa yin na ni/ bdag gi brtson 'grus
63a6(mdo sde): brtsams pa mthu med par 'gyur ro snyam du sems na byang chub sems dpa' le lo can yin par rig par bya'o/ /gal te byang chub sems dpa' 'di snyam du gang gi phyir chos 'di dag stong pa de'i phyir stong pas bla na med pa yang dag par rdzogs pa'i byang chub mngon par rdzogs par 'tshang
63a7(mdo sde): rgya bar nus so/ /de ci'i phyir zhe na/ 'gro ba lnga'i sems can 'di dag ni stong pa nyid kyis bcings pas 'khor ba las mi 'da' ste/ bdag bla na med pa yang dag par rdzogs pa'i byang chub mngon par rdzogs par sangs rgyas pa na 'gro ba lnga'i sems can 'di dag 'khor ba las
63b1(mdo sde): rab tu rnam par thar bar bya ba'i phyir chos bshad par bya'o/ /rgyas par rab tu bstan par bya'o snyam du sems na 'di yang byang chub sems dpa' sems dpa' chen po'i brtson 'grus kyi pha rol tu phyin pa yin par rig par bya'o/ /gal te de 'di snyam du 'khor ba thog ma dang tha ma med pa
63b2(mdo sde): 'dir su zhig 'khor zhing 'dug ste/ bdag ni spro ba med kyis bdag ni 'di nyid du yongs su mya ngan las 'da' bar bya'o snyam du sems na/ byang chub sems dpa' le lo can yin par rig par bya'o/ /gal te de 'di snyam du bdag ji srid du mtshams sbyar cing 'khor ba de
63b3(mdo sde): srid du/ gzhan du yang mtshams sbyar zhing 'khor bar 'gyur te/ de yang mtshams sbyar zhing 'khor bar bya dgos la/ 'on kyang bla na med pa yang dag par rdzogs pa'i byang chub mngon par rdzogs par 'tshang rgya bar yang mi 'gyur gyis/ bla na med pa yang dag par rdzogs pa'i
63b4(mdo sde): byang chub mngon par rdzogs par 'tshang rgya bar bya'o snyam du sems la/ yang de 'di snyam du ji ltar sems bskyed pa 'di ltar 'gro ba bzhin du/ nyi ma yang sems bskyed pa tsam du snang ngo snyam du sems shing / de'i yid la byed pa rnams kyang thams cad mkhyen pa nyid dang ldan te/
63b5(mdo sde): dus tshigs dang / lo dang / zla ba dang / zla ba phyed pa thams cad 'da' yang mi tshor mi shes te/ 'di ltar sbyin pa'i pha rol tu phyin pas sems yongs su dag par byas pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol
63b6(mdo sde): tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pas sems yongs su dag par byas pas de'i phyir dus tshigs dang / lo dang / zla ba dang / zla ba phyed rnams yid la mi sems so/ /dper na tshong dpon zhig gis 'bum phrag mang po ri ba'i rin po che thob
63b7(mdo sde): na/ de khyim gyi bya ba rnams dang / de las gzhan pa bun skyin btang ba dang / 'du ba gang ci yang rung ba rnams kyang yid la mi sems so/ /gal te 'bum phrag mang po ri ba'i rin po che de gdod thob par 'gyur du re ba zhig yod na ni kha zas bza' ba'ang yid la med do/ /de bzhin du byang
64a1(mdo sde): chub sems dpa' pha rol tu phyin pa rnams kyis sems yongs su dag par gyur pa'ang / dus tshigs dang / lo dang / zla ba dang / zla ba phyed rnams yid la mi byed de/ nam zhig thams cad mkhyen pa nyid kyi rin po che thob par 'gyur snyam pa 'ba' zhig yid la byed do/ /
64a2(mdo sde): gsol pa/ bcom ldan 'das byang chub sems dpa' gang dag yon tan 'di dag yongs su sgrogs pa ni brtson 'grus kyi go cha chen po bgos pa lags so/ /bcom ldan 'das kyis bka' stsal pa/ gang po de de bzhin te/ byang chub sems dpa' sems dpa' chen po gang dag
64a3(mdo sde): yon tan 'di dag yongs su sgrogs pa ni brtson 'grus kyi go cha chen po bgos pa yin no/ /gang po lha dang mi dang lha ma yin du bcas pa'i 'jig rten gyi nang na/ de bzhin gshegs pa ma gtogs par byang chub sems dpa'i yon tan 'di dag dang ldan pa gang yin pa dang / gang la yon
64a4(mdo sde): tan 'di dag yod pa ngas yang dag par rjes su ma mthong ngo / /de nas tshe dang ldan pa byams ma'i bu gang po stan las langs te/ chos gos phrag pa gcig tu bgos nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas
64a5(mdo sde): tshig tu smras pa/ shar phyogs kyi 'jig rten gyi khams dpag tu med pa dag na/ theg pa la gsar du zhugs pa'i byang chub sems dpa' sems dpa' chen po gang dag gnas pa de dag phyir mi ldog par gyur cig /phyir mi ldog pa gang dag yin pa de dag ni myur du thams cad
64a6(mdo sde): mkhyen pa nyid yongs su rdzogs par gyur cig / de bzhin du lho phyogs dang / nub dang / byang dang / 'og dang / steng gi phyogs dang / de bzhin du phyogs mtshams dang phyogs bcu dag na theg pa la gsar du zhugs pa'i byang chub sems dpa' sems dpa' chen po gang dag gnas
64a7(mdo sde): pa de dag phyir mi ldog par gyur cig / phyir mi ldog pa gang dag yin pa de dag ni/ myur du thams cad mkhyen pa nyid yongs su rdzogs par gyur cig ces tshig tu smras so/ /de skad ces smras pa dang / bcom ldan 'das kyis tshe dang ldan pa byams ma'i bu gang po la 'di skad ces
64b1(mdo sde): bka' stsal to/ /gang po khyod kyis don gyi dbang gang yang dag par mthong bas tshig 'di skad du/ byang chub sems dpa' de dag myur du thams cad mkhyen pa nyid yongs su rdzogs par gyur cig ces smras/ gsol pa/ btsun pa bcom ldan 'das gal te byang chub sems dpa' ma
64b2(mdo sde): mchis na/ 'jig rten du sangs rgyas bcom ldan 'das rnams 'byung bar mi 'gyur la/ sangs rgyas 'byung ba ma mchis na/ bcom ldan 'das kyi nyan thos kyi dge 'dun dang / byang chub sems dpa' yang ma mchis te/ bcom ldan 'das de'i slad du/ byang chub sems
64b3(mdo sde): dpa'i spyod pa mchis na/ 'di ltar 'jig rten du sangs rgyas 'byung ba mchis la/ sangs rgyas 'byung ba mchis na/ bcom ldan 'das kyi nyan thos rnams dang / byang chub sems dpa' rnams mchis so/ /bcom ldan 'das dper bgyi na/ shing chen po sdong po dang ldan zhing snying
64b4(mdo sde): po dang ldan na/ me tog rnams mchis la/ me tog las 'bras bu rnams mchis par gyur te/ 'bras bu las kyang shing chen po 'byung bar 'gyur lags so/ /bcom ldan 'das de bzhin du sangs rgyas bzhugs na/ nyan thos rnams dang / byang chub sems dpa'i spyod
64b5(mdo sde): pa mchis te/ de las kyang de bzhin gshegs pa dgra bcom pa yang dag par rdzogs pa'i sangs rgyas 'byung bar 'gyur lags so/ /de nas bcom ldan 'das kyis tshe dang ldan pa byams ma'i bu gang pos bshad pa la mngon par bstod de/ gang po legs so/ /legs so
64b6(mdo sde): zhes bya ba byin no/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod kyis byang chub sems dpa' sems dpa' chen po brtson 'grus kyis go cha chen po bgos pa rnams kyi brtson 'grus kyi pha rol tu phyin pa zung shig /kun chub par
64b7(mdo sde): gyis shig / bcom ldan 'das kyis de skad ces bka' stsal nas/ tshe dang ldan pa byams ma'i bu gang po dang / tshe dang ldan pa sha ra dwa ti'i bu dang / tshe dang ldan pa kun dga' bo dang / thams cad dang ldan pa'i 'khor de dang / lha dang / mi dang / lha ma yin dang / dri zar bcas
65a1(mdo sde): pa'i 'jig rten yi rangs te/ bcom ldan 'das kyis gsungs pa la mngon par bstod do/ /brtson 'grus kyi pha rol tu phyin pa rdzogs so// //bam po drug pa ste tha ma/ 'di skad bdag gis thos pa dus gcig na/ bcom ldan
65a2(mdo sde): 'das rgyal po'i khab na/ bya rgod kyi phung po'i ri la dge slong stong nyis brgya lnga bcu'i dge slong gi dge 'dun chen po dang thabs cig tu bzhugs te/ de nas bcom ldan 'das la tshe dang ldan pa sha ra dwa ti'i bus 'di skad ces gsol to/ /bcom ldan 'das byang chub sems dpa' sems
65a3(mdo sde): dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'tshal bas bsam gtan gyi pha rol tu phyin pa la ji ltar bslab par bgyi/ bcom ldan 'das ji ltar bsam gtan gyi pha rol tu phyin pa bsgom par bgyi/ de skad ces gsol
65a4(mdo sde): pa dang / bcom ldan 'das kyis tshe dang ldan pa sha ra dwa ti'i bu la 'di skad ces bka' stsal to/ /sha ra dwa ti'i bu 'di la byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas bsam gtan dang po la
65a5(mdo sde): mnyam par 'jog pa na/ 'di ltar bsam gtan 'di la bdag gis sngon yang snyoms par zhugs te/ bsam gtan dang po 'di la sngon 'khor ba thog ma dang tha ma med pa'i skye bar snyoms par zhugs so snyam du mnyam par gzhag par mi bya'i/ bla na med pa yang dag par rdzogs pa'i byang chub
65a6(mdo sde): mngon par rdzogs par 'tshang rgya ba'i rten du 'gyur ro/ /de bzhin du bsam gtan gnyis pa dang / gsum pa dang / bzhi pa la mnyam par 'jog pa na/ 'di ltar bsam gtan bzhi pa 'di la bdag gis sngon yang snyoms par zhugs te/ bsam gtan bzhi pa 'di la sngon
65a7(mdo sde): 'khor ba thog ma dang tha ma med pa'i skye bar snyoms par zhugs te/ sngon yang bdag gis bsam gtan 'di dag bskyed do snyam du mnyam par gzhag par mi bya'i/ bla na med pa yang dag par rdzogs pa'i byang chub mngon par rdzogs par 'tshang rgya ba la phan 'dogs par 'gyur zhing
65b1(mdo sde): bsam gtan bzhi pa la brten nas/ mngon par shes pa lnga mngon par bsgrub par bya dgos te/ byang chub sems dpa' snga ma rnams kyis kyang 'di ltar bsam gtan gyi pha rol tu phyin pa la mnyam par bzhag cing bsgoms te/ de bas na bdag gis kyang 'di la bslab par bya'o/ /
65b2(mdo sde): byang chub sems dpa' bsam gtan gyi pha rol tu phyin pa la gnas par 'dod na shes rab kyi pha rol tu phyin pa yang mngon par bsgrub bo/ /sha ra dwa ti'i bu/ byang chub sems dpa' sems dpa' chen po bsam gtan bzhi pa la gnas pas zag pa zad pa mngon sum du bya ba'i phyir ni mnyam
65b3(mdo sde): par gzhag par mi bya'i/ 'di ni bdag bla na med pa yang dag par rdzogs par byang chub pa'i rten yin no/ /de bsam gtan bzhi pa la mnyam par 'jog pa na/ bsam gtan rnams dang / bsam gtan gyi bde ba dang / bsam gtan gyi rgyu 'thun pa'i ro myong bar mi byed de/ 'on
65b4(mdo sde): kyang gnas pa des gnas par byed do/ /de bsam gtan bzhi pa la gnas nas/ nam mkha' mtha' yas skye mched kyi snyoms par 'jug pa la mnyam par gzhog cing mngon par sgrub bo/ /rnam shes mtha' yas skye mched kyi snyoms par 'jug pa la mnyam par gzhog cing mngon
65b5(mdo sde): par sgrub bo/ /ci yang med pa'i skye mched kyi snyoms par 'jug pa la mnyam par gzhog cing mngon par sgrub bo/ /'du shes med 'du shes med min skye mched kyi snyoms par 'jug pa la mnyam par gzhog cing mngon par sgrub bo/ /de gzugs med pa'i snyoms par 'jug pa bzhi po 'di
65b6(mdo sde): dag gis gnas la/ de dag gi ro yang myong bar mi byed do/ /de skad ces bka' stsal pa dang / bcom ldan 'das la tshe dang ldan pa sha ra dwa ti'i bus 'di skad ces gsol to/ /bcom ldan 'das byang chub sems dpa' sems dpa' chen pos don gyi dbang gang yang dag par mthong
65b7(mdo sde): bas 'gog pa'i snyoms par 'jug pa la mnyam par gzhog par mi bgyid/ bcom ldan 'das kyis bka' stsal pa/ sha ra dwa ti'i bu 'di la byang chub sems dpa' sems dpa' chen po nyan thos kyi sa'am/ rang sangs rgyas kyi sar lhung du dogs pa'i phyir 'du shes dang tshor ba
66a1(mdo sde): 'gog pa'i snyoms par 'jug pa'i bde ba la mnyam par mi gzhog ste/ 'du shes dang / tshor ba 'gog pa'i snyoms par 'jug pa la mnyam par gzhag na ni/ dgra bcom pa'i 'bras bu mngon sum du byed par 'gyur bar shes par bya ste/ sha ra dwa ti'i bu don gyi dbang 'di yang
66a2(mdo sde): dag par mthong nas/ byang chub sems dpa' sems dpa' chen po 'du shes dang tshor ba 'gog pa'i snyoms par 'jug pa la mnyam par mi gzhog go/ /gsol pa/ bcom ldan 'das byang chub sems dpa' sems dpa' chen po rnams 'di ltar snyoms par 'jug pa 'di dag
66a3(mdo sde): nyid kyis gnas la/ snyoms par 'jug pa'i ro yang myong bar mi bgyid cing / snyoms par 'jug pa 'di dag la 'dod chags dang yang ma bral ba ni ngo mtshar bgyid pa lags so/ /bka' stsal pa/ sha ra dwa ti'i bu de de bzhin no/ /de de bzhin te/ byang chub sems dpa' rnams 'di
66a4(mdo sde): ltar snyoms par 'jug pa 'di dag nyid kyis gnas la/ snyoms par 'jug pa 'di dag gi ro yang myong bar mi byed cing / snyoms par 'jug pa 'di dag la 'dod chags dang yang ma bral ba ni ngo mtshar byed pa yin te/ shin tu ngo mtshar to/ /sha ra dwa ti'i bu de bas na don 'di yang rgyas par bya
66a5(mdo sde): ba dang / rdzogs par bya ba'i phyir khyod la dpe bstan par bya'o/ /sha ra dwa ti'i bu dper na/ 'dzam bu'i gling gi mi 'dod chags dang ma bral/ 'dun pa dang ma bral ba/ byang gi sgra mi snyan gyi gling du song ste/ de byang gi sgra mi snyan gyi gling du song nas/ byang gi sgra mi snyan gyi mi rnams
66a6(mdo sde): kyi bdag gi ba med cing yongs su ma bzung ba'i bud med rnams dang / dpag bsam gyi shing las byung ba'i gos rnams dang / ma rmos ma btab pa'i 'bras rnams dang / rgyan dang ldan pa'i shing de dag dang / nye bar spyad pa dang / longs spyad pa de dag dang / yongs su ma bzung
66a7(mdo sde): ba'i gser dang / rin po che de dag mthong ste/ sha ra dwa ti'i bu de ltar mi des byang gi sgra mi snyan gyi gling de'i kho ra khor yug mthong nas/ phyir 'khor te 'ongs na/ de la chags pa'am 'ching ba yang med do/ /de nas mi de byang gi sgra mi snyan gyi mi rnams kyi nye bar spyad pa dang / longs
66b1(mdo sde): spyad pa kun mthong nas/ phyir 'dzam bu'i gling du 'ong ba de bzhin du/ sha ra dwa ti'i bu byang chub sems dpa' sems dpa' chen po bsam gtan bzhi po 'di dag dang / gzugs med pa'i snyoms par 'jug pa bzhi rnams kyis gnas kyang / de dag gi ro yang myong bar mi byed do/ /byang
66b2(mdo sde): chub sems dpa' sems dpa' chen po de bsam gtan bzhi dang / gzugs med pa'i snyoms par 'jug pa bzhi rnams la gnas pa de dag gis 'dris par byas nas/ yang de 'dod pa na spyod pa'i chos rnams la dmigs te/ de'i lus zhig pa na phyir yang 'dod pa'i khams su lus
66b3(mdo sde): mngon par 'grub bo/ /sha ra dwa ti'i bu de ltar byang chub sems dpa' phyir yang pha rol tu phyin pa drug yang dag par blangs te gnas so/ /de nas bcom ldan 'das la tshe dang ldan pa sha ra dwa ti'i bus 'di skad ces gsol to/ /btsun pa bcom ldan 'das ci'i slad du byang chub sems dpa'
66b4(mdo sde): sems dpa' chen po gnas khyad par can dang / sa khyad par can bor te/ slar yang 'dod pa'i khams su skye bar gnang bar mdzad/ bcom ldan 'das kyis bka' stsal pa/ sha ra dwa ti'i bu byang chub sems dpa' sems dpa' chen po ni lha tshe ring po'i nang du skye bar ma gnang ngo / /de ci'i
66b5(mdo sde): phyir zhe na/ pha rol tu phyin pa'i phyogs ring bar byed du 'ong ba dang / yun ring mo zhig gis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur du dogs pa'i phyir ro/ /gsol pa/ bcom ldan 'das byang chub sems dpa' gang gnas gya
66b6(mdo sde): nom pa bor te/ slar yang sa tha chad la dmigs pa ni dka' ba bgyid pa lags so/ /btsun pa bcom ldan 'das dper bgyi na/ mi 'dod chags dang ma bral ba/ 'dun pa dang ma bral ba la la zhig gis bud med rin po che rgyan thams cad kyis brgyan pa/ gces par mchis
66b7(mdo sde): pa zhig mthong na/ des de kun du brtags te/ yan lag dang nying lag gi mtshan ma thams cad kyang bzung mod kyi de la bag ma mchis pa yang mi bgyid do/ /de dus gzhan zhig na bud med ngan pa bran mo'am/ las bgyid pa 'ga' zhig phyogs stong par mthong nas/ de la lta ste/
67a1(mdo sde): shin tu blta na sdug pa yang ma lags/ shin tu gzugs bzang ba yang ma lags mod kyi/ de de la bag ma mchis par bgyid do/ /bcom ldan 'das bdag ni byang chub sems dpa' sems dpa' chen po gang dag bsam gtan bzhi dang / gzugs ma mchis
67a2(mdo sde): pa'i snyoms par 'jug pa bzhi rnams la/ ci bde ci dgar gnas nas/ gnas de dag bor te/ slar yang 'dod pa'i khams la lhag par dmigs pa rnams dpe de dang 'dra ba snyam bgyid do/ /bka' stsal pa/ sha ra dwa ti'i bu byang chub sems dpa' sems dpa' chen po gang
67a3(mdo sde): gnas pa 'di dag gis gnas pa phyir yang 'dod pa'i khams la dmigs pa 'di ni/ sha ra dwa ti'i bu byang chub sems dpa'i thabs la mkhas pa yin par rig par bya'o/ /de ci'i phyir zhe na/ 'di ltar des thams cad mkhyen pa nyid yongs su ma spangs pa'i phyir ro/ /bsam
67a4(mdo sde): gtan gyi pha rol tu phyin pa las le'u dang po'o/ / //de nas tshe dang ldan pa byams ma'i bu gang pos tshe dang ldan pa sha ra dwa ti'i bu la 'di skad ces smras so/ /tshe dang ldan pa sha ra dwa ti'i bu ci'i phyir byang chub sems dpa' sems dpa' chen po la bsam gtan dang po
67a5(mdo sde): la mnyam par gzhag par gnang bar mdzad cing / bsam gtan gnyis pa dang / gsum pa dang / bzhi pa las brtsams te/ mnyam par gzhag par gnang ba mdzad la/ de la gnas par ni gnang bar ma mdzad/ de skad ces smras pa dang / tshe dang ldan pa sha ra dwa ti'i
67a6(mdo sde): bus tshe dang ldan pa byams ma'i bu gang po la 'di skad ces smras so/ /tshe dang ldan pa gang po lus zhig nas lha tshe ring po'i nang du skye bar 'gyur du dogs pa'i phyir te/ tshe dang ldan pa gang po de bzhin gshegs pa dgra bcom pa yang dag par rdzogs pa'i sangs rgyas kyis don gyi dbang 'di yang
67a7(mdo sde): dag par gzigs nas lha tshe ring po'i nang du skye bar ma gnang ngo / /de ci'i phyir zhe na/ 'dod pa'i khams su skyes na/ ches myur du thams cad mkhyen pa nyid yongs su rdzogs par 'gyur ba'i phyir ro/ /smras pa/ tshe dang ldan pa sha ra dwa ti'i bu ji tsam du/ byang chub sems
67b1(mdo sde): dpa' sems dpa' chen po gang dag gnas pa de dag gis gnas nas/ phyir yang gnas pa de dag bor te 'og ma'i chos 'di la dmigs pa ni dka' ba byed pa ste ngo mtshar to/ /tshe dang ldan pa sha ra dwa ti'i bu dper na/ mi la la zhig gis rin po che thams cad kyi gter mthong nas/
67b2(mdo sde): bgrangs te bsnams nas song la/ dus gzhan zhig du ka ka ni'am/ kAr ShA pa Na mthong na/ de la lag pas bsnyabs te/ blangs nas 'gro ba de bzhin du/ tshe dang ldan pa byang chub sems dpa' sems dpa' chen po bsam gtan bzhi dang / gzugs med pa'i snyoms par
67b3(mdo sde): 'jug pa bzhi po 'di dag la ci bde ci dgar gnas nas bgrangs te gcal la mnyam par bzhag nas/ phyir yang 'dod pa dang ldan pa'i chos rnams la dmigs shing / de'i lus zhig nas phyir yang 'dod pa'i khams su skye ste/ de ltar na byang chub sems dpa' sems dpa' chen po phyir
67b4(mdo sde): yang pha rol tu phyin pa drug yang dag par blangs nas gnas par 'gyur te/ tshe dang ldan pa sha ra dwa ti'i bu de bzhin gshegs pa dgra bcom pa yang dag par rdzogs pa'i sangs rgyas kyis don gyi dbang 'di yang dag par gzigs nas/ byang chub sems dpa' sems dpa' chen po lha tshe
67b5(mdo sde): ring po'i nang du skye bar gnang bar mi mdzad do/ /de nas bcom ldan 'das la tshe dang ldan pa byams ma'i bu gang pos 'di skad ces gsol to/ /bcom ldan 'das bdag 'di skad du ston cing 'chad pa/ de bzhin gshegs pas gsungs pa smra ba dang / chos smra ba lags sam/
67b6(mdo sde): chos kyi rjes su 'thun pa'i chos lung ston pa lags sam/ bka' stsal pa/ gang po khyod de skad ston cing de skad 'chad na/ khyod de bzhin gshegs pas gsungs pa smra ba yin/ chos smra ba yin/ chos kyi rjes su 'thun pa'i chos lung ston pa yin no/ /gang po 'di la
67b7(mdo sde): byang chub sems dpa' sems dpa' chen po gal te bsam gtan dang po la mnyam par gzhog cing / bsam gtan gnyis pa dang / gsum pa dang / bzhi pa la mnyam par gzhog pa na/ byang chub sems dpa' 'di snyam du/ bsam gtan 'di dag bskyed de/ gzugs
68a1(mdo sde): kyi khams sam/ gzugs med pa'i khams su skye bar bya'o snyam du mi sems so/ /gzugs kyi khams dang / gzugs med pa'i khams las 'da' bar bya'o snyam du yang mi sems so/ /gsol pa/ btsun pa bcom ldan 'das ci de bzhin gshegs pa'i
68a2(mdo sde): thams cad mkhyen pa nyid 'dod pa'i khams dang / gzugs kyi khams dang / gzugs ma mchis pa'i khams las 'das te/ khongs su ma gtogs pa zhig lags sam/ bcom ldan 'das kyis bka' stsal pa/ gang po de de bzhin no/ /de de bzhin te/ de bzhin
68a3(mdo sde): gshegs pa dgra bcom pa yang dag par rdzogs pa'i sangs rgyas kyi thams cad mkhyen pa nyid ni 'dod pa'i khams las 'das/ gzugs kyi khams las 'das/ gzugs med pa'i khams las 'das shing / khams gsum las 'das te khongs su ma gtogs pa yin no/ /
68a4(mdo sde): gsol pa/ bcom ldan 'das gal te de bzhin gshegs pa'i thams cad mkhyen pa nyid khams gsum gyi khongs su ma gtogs na/ de bzhin gshegs pa dgra bcom pa yang dag par rdzogs pa'i sangs rgyas kyis don gyi dbang gang yang dag par gzigs na/ byang chub
68a5(mdo sde): sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'tshal zhing / bsam gtan gyi pha rol tu phyin pa la gnas pa la 'dod pa'i khams dang / gzugs kyi khams dang / gzugs ma mchis pa'i khams las yang dag par
68a6(mdo sde): 'da' bar gnang bar mi mdzad/ bcom ldan 'das kyis bka' stsal pa/ gang po gal te byang chub sems dpa' bla na med pa yang dag par rdzogs pa'i byang chub mngon par rdzogs par 'tshang rgya bar 'dod cing / bsam gtan gyi pha rol tu phyin pa la gnas pa la 'dod pa'i
68a7(mdo sde): khams dang / gzugs kyi khams dang / gzugs med pa'i khams las yang dag par 'da' bar gnang du zin na/ byang chub sems dpa'i dam bcas pa spong bar 'gyur te/ nyan thos kyi sa'am/ rang sangs rgyas kyi sa la gnas par 'gyur ro/ /gang po byang chub sems
68b1(mdo sde): dpa' sems dpa' chen po gang gi tshe byang chub kyi snying po la 'dug pa na/ 'di ltar byang chub sems dpa' sems dpa' chen po 'dod pa'i khams dang / gzugs kyi khams spong ba'i dus de dang skabs de yod do/ /gang po gang gi tshe byang chub sems dpa' sems skye ba skyes shing /
68b2(mdo sde): 'byung ngo cog thams cad mkhyen pa nyid du yongs su sngo na/ de'i phyir byang chub sems dpa' khams gsum pa ring bar byed cing / thams cad mkhyen pa nyid dang nye bar 'gyur ro/ /gsol pa/ btsun pa bcom ldan 'das ji ltar na byang chub sems dpa' bsam gtan gyi pha rol tu
68b3(mdo sde): phyin pa la gnas shing / shes rab kyi pha rol tu phyin pa yongs su 'dzin pa na de bsam gtan de dag dang / bsam gtan gyi yan lag de dag gi ro yang myang bar mi bgyid la/ 'bral bar yang mi bgyid pa lags/ bcom ldan 'das kyis bka' stsal pa/ gang po 'di la byang chub sems
68b4(mdo sde): dpa' bsam gtan gyi pha rol tu phyin pa la gnas pa bsam gtan dang / bsam gtan gyi yan lag de dag la bdag med pa'i 'du shes kyis nye bar gnas pa yin te/ de dang ldan pa'i dge ba'i rtsa ba rnams kyang thams cad mkhyen pa nyid du yongs su sngo bar byed do/ /gang po de ltar
68b5(mdo sde): na byang chub sems dpa' sems dpa' chen po bsam gtan gyi pha rol tu phyin pa la gnas shing / shes rab kyi pha rol tu phyin pa yongs su 'dzin pa yin te/ bsam gtan dang / bsam gtan gyi yan lag de dag gi ro yang myong bar mi byed la/ 'bral bar yang mi byed do/ /
68b6(mdo sde): gsol pa/ btsun pa bcom ldan 'das ji ltar na byang chub sems dpa' bsam gtan gyi pha rol tu phyin pa la gnas shing / brtson 'grus kyi pha rol tu phyin pa yongs su 'dzin pa lags/ bcom ldan 'das kyis bka' stsal pa/ gang po gang gi tshe byang chub sems dpa' bsam
68b7(mdo sde): gtan gyi pha rol tu phyin pa la gnas shing / 'dod pa'i khams las 'das nas/ bsam gtan de dag kyang spangs la/ phyir yang 'dod pa'i khams la dmigs pa ste/ gang po de ltar na/ byang chub sems dpa' sems dpa' chen po bsam gtan gyi pha rol tu phyin pa la gnas shing /
69a1(mdo sde): brtson 'grus kyi pha rol tu phyin pa yongs su 'dzin pa yin no/ /gsol pa/ btsun pa bcom ldan 'das ji ltar na byang chub sems dpa' bsam gtan gyi pha rol tu phyin pa la gnas shing / bzod pa'i pha rol tu phyin pa yongs su 'dzin pa lags/ bcom ldan
69a2(mdo sde): 'das kyis bka' stsal pa/ gang po gang gi tshe byang chub sems dpa' sems dpa' chen po byams pa chen po dang / snying rje chen po dang ldan zhing / de bsam gtan de nyid la gnas pa na sems gnod sems med par gnas so/ /gang po de ltar na byang chub sems dpa' sems dpa'
69a3(mdo sde): chen po bsam gtan gyi pha rol tu phyin pa la gnas shing / bzod pa'i pha rol tu phyin pa yongs su 'dzin pa yin no/ /gsol pa/ btsun pa bcom ldan 'das ji ltar na byang chub sems dpa' bsam gtan gyi pha rol tu phyin pa la gnas shing / tshul khrims kyi pha rol tu phyin
69a4(mdo sde): pa yongs su 'dzin pa lags/ bcom ldan 'das kyis bka' stsal pa/ gang po de dag gi tshe byang chub sems dpa' bsam gtan gyi pha rol tu phyin pa la gnas pa na/ nyan thos kyi sa'am/ rang sangs rgyas kyi sa mchog tu 'dzin par mi byed de/ gang po de ltar na byang
69a5(mdo sde): chub sems dpa' sems dpa' chen po bsam gtan gyi pha rol tu phyin pa la gnas shing / tshul khrims kyi pha rol tu phyin pa yongs su 'dzin pa yin no/ /gsol pa/ btsun pa bcom ldan 'das ji ltar na byang chub sems dpa' bsam gtan gyi pha rol tu phyin pa la gnas shing /
69a6(mdo sde): sbyin pa'i pha rol tu phyin pa yongs su 'dzin pa lags/ bcom ldan 'das kyis bka' stsal pa/ gang po gang gi tshe byang chub sems dpa' sems dpa' chen po bsam gtan gyi pha rol tu phyin pa la gnas pa na/ sems can thams cad la snying rje skyed de/ sems can 'di dag ni
69a7(mdo sde): 'khor ba na spyod pa'i sdug bsngal rnams las yongs su ma grol gyis/ bdag nam bla na med pa yang dag par rdzogs pa'i byang chub mngon par rdzogs par sangs rgyas nas/ sems can 'di dag la chos kyi sbyin pas phan gdags shing / nyon mongs pa thams cad spang ba'i phyir chos
69b1(mdo sde): kyang bshad do snyam ste/ gang po de ltar na byang chub sems dpa' sems dpa' chen po bsam gtan gyi pha rol tu phyin pa la gnas shing / sbyin pa'i pha rol tu phyin pa yongs su 'dzin pa yin no/ /gsol pa/ btsun pa bcom ldan 'das thabs la mkhas pa 'di dang ldan pa'i byang
69b2(mdo sde): chub sems dpa' sems dpa' chen po de gang lags par rig par bgyi/ bcom ldan 'das kyis bka' stsal pa/ gang po de ni phyir mi ldog pa'i byang chub sems dpa' yin par rig par bya'o/ /gsol pa/ btsun pa bcom ldan 'das ji tsam du byang chub sems dpa' sems
69b3(mdo sde): dpa' chen po rnams sems can dpag tu ma mchis pa'i slad du go cha chen po bgos te/ bdag gis sems can dpag tu med pa yongs su mya ngan las bzla bar bya'o/ /bdag gis sangs rgyas kyi tshul rgyun mi 'chad par bya ba'i phyir 'bad par bya'o snyam ste/ 'on kyang 'di la
69b4(mdo sde): yongs su mya ngan las zlo ba gang lags pa dang / yongs su mya ngan las 'da' ba dang / bla na med pa yang dag par rdzogs pa'i byang chub mngon par rdzogs par 'tshang rgya ba yang ma mchis pa ni dka' ba bgyid pa ste/ ngo mtshar che bar rig par bgyi ba lags so/ /bka' stsal pa/ gang
69b5(mdo sde): po de lta mod kyi sdug bsngal skye bar 'gyur ba nyid ni skye/ sdug bsngal 'gag par 'gyur ba ni 'gag ste/ gang po de'i phyir rnam grangs 'dis de ltar byang chub sems dpa' sems dpa' chen po rnams dka' ba byed par rig par bya'o/ /gang pos gsol pa/ btsun pa bcom
69b6(mdo sde): ldan 'das de de lta lags so/ /de de lta lags te/ byang chub sems dpa' rnams ni dka' ba bgyid pa lags par rig par bgyi ba lags so/ /de ci'i slad du zhe na/ 'di ltar mya ngan las zlo ba gang lags pa'am/ mya ngan las 'da' bar 'gyur ba'am/ bla na med pa
69b7(mdo sde): yang dag par rdzogs pa'i byang chub mngon par rdzogs par 'tshang rgya ba'i chos 'ga' yang mi dmigs la/ sems can dpag tu ma mchis pa rnams kyi ched du/ bla na med pa yang dag par rdzogs pa'i byang chub mngon par rdzogs par sangs rgyas nas/ sems can de dag gi 'dod
70a1(mdo sde): chags spang ba dang / zhe sdang spang ba dang / gti mug spang ba'i slad du chos kyang ston pa'i slad du lags so/ /bcom ldan 'das kyis bka' stsal pa/ gang po gal te byang chub sems dpa' 'di ltar rnam par mi g.yeng bar gnas shing / thams cad mkhyen
70a2(mdo sde): pa nyid dang ldan pa'i yid la byed pa 'byung ba 'di ni/ de'i bsam gtan dang ldan par rig par bya'o/ /gang po gal te byang chub sems dpa' nyan thos kyi sa dang ldan pa'am/ rang sangs rgyas kyi sa dang ldan pa'i yid la byed pa 'byung na/ byang chub sems dpa' sems rnam par
70a3(mdo sde): g.yeng ba yin par rig par bya'o/ /de ci'i phyir zhe na/ 'di ltar de ni de'i 'jigs par bya ba yin pa'i phyir ro/ /gang po gzhan yang byang chub sems dpa' sems dpa' chen po gzugs la dmigs pa'am/ sgra la dmigs pa'am/ dri la dmigs pa'am/ ro la dmigs pa'am/
70a4(mdo sde): reg pa la dmigs pa yid la byed pa 'byung na/ gzhi de las kyang byang chub sems dpa' sems rnam par g.yeng bar 'gyur mod kyi/ chos 'di dag ni thams cad mkhyen pa nyid la bar chad byed par nye bar gnas pa ma yin no/ /chos gang dag thams cad mkhyen pa nyid kyi bar chad byed par nye
70a5(mdo sde): bar gnas pa ma yin pa de nyid byang chub sems dpa' sems dpa' chen po'i ting nge 'dzin gyi sa yin par rig par bya'o/ /bsam gtan gyi pha rol tu phyin pa las le'u gnyis pa'o// //de nas bcom ldan 'das la tshe dang ldan pa byams ma'i bu gang pos 'di skad ces
70a6(mdo sde): gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis don gyi dbang ci zhig gzigs na/ 'di ltar byang chub sems dpa' rnams kyi spang bar bgyi ba bsngags pa mdzad la/ nyan thos rnams kyi ni ma lags/ bcom ldan
70a7(mdo sde): 'das kyis bka' stsal pa/ gang po de'i phyir 'dir khyod nyid la dri bar byas/ khyod ji ltar bzod pa bzhin du lan thob shig /gang po 'di snyam du sems/ nyi ma'i dkyil 'khor 'dzam bu'i gling gi mi rnams la bya ba gang gis nye bar gnas pa bzhin du/ srog chags kyi rigs srin bu me khyer
70b1(mdo sde): yang bya ba de nyid kyis nye bar gnas sam/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ gang po de bzhin du byang chub sems dpa' sems dpa' chen po bya ba gang gis nye bar gnas pa des nyan thos nye bar gnas pa ma yin no/ /gang po
70b2(mdo sde): 'di ji snyam du sems/ byang chub sems dpa' sems dpa' chen po bya ba gang gis nye bar gnas snyam/ gsol pa/ bcom ldan 'das byang chub sems dpa' sems dpa' chen po ni 'di lta bus gnas te/ bdag gis sems can grangs med dpag tu med pa dag yongs su mya ngan
70b3(mdo sde): las bzla bar bya'o/ /bdag gis sangs rgyas kyi gdung mi 'chad par bya bar bsgrub par bya'o snyam pa'i bya ba des nye bar gnas pa lags te/ nyan thos rnams ni de lta ma lags so/ /bcom ldan 'das kyis bka' stsal pa/ gang po 'di ji snyam du sems/ nyan thos kyi dge 'dun 'di'i nang
70b4(mdo sde): na dge slong gcig tsam yang byang chub sems dpa' bya ba gang gis nye bar gnas pa'i bya ba des nye bar gnas pa khyod kyis yang dag par rjes su mthong ngam/ gsol pa/ bcom ldan 'das de ni ma mchis so/ /bcom ldan 'das kyis bka' stsal pa/ gang po de bzhin gshegs pa dgra
70b5(mdo sde): bcom pa yang dag par rdzogs pa'i sangs rgyas kyis don gyi dbang 'di yang dag par gzigs nas/ byang chub sems dpa' sems dpa' chen po rnams 'ba' zhig gi spang bar bya ba bsngags kyi nyan thos rnams kyi ni de lta ma yin no/ /gang po dper na/ nyi ma'i dkyil 'khor ni 'dzam bu'i
70b6(mdo sde): gling gi mi rnams la snang ba dpag tu med pas nye bar gnas pa yin la srog chags kyi rigs srin bu me khyer ni/ 'di ltar rang gi rgyud nyi tshe snang bar nye bar gnas par zad do/ /gang po de bzhin du nyan thos kyi theg pa pa'i gang zag ni 'di ltar rang gi rgyud nyi tshe'i nyon mongs pa bzlog pa'i phyir
70b7(mdo sde): nye bar gnas par zad kyi/ gang po byang chub sems dpa' ni bdag dang gzhan mya ngan las bzla ba'i phyir dang / sems can dpag tu med cing grangs med pa rnams kyi don gyi phyir dang / nyon mongs pa bzlog pa'i phyir nye bar gnas pa yin na/ gang po dper na/ 'phong gi slob dpon
71a1(mdo sde): mtshon cha la goms shing mkhas par gyur pa ni lo gcig tu yang rgyal po'i kAr ShA pa Na brgya stong za zhing / gang gi tshe rgyal po g.yul 'gyed pa'i dus la bab pa de'i tshe/ ji ltar 'phong gi slob dpon de ral gris 'debs sam/ mda' 'phen pa na/ thams cad du de
71a2(mdo sde): gdon mi za bar byed pa ltar glang po che dang / rta dang / mi gzhan gyis bya ba de mi byed do/ /gang po de bzhin du byang chub sems dpa' sems dpa' chen po ni sems can 'dod chags spyod pa dang / zhe sdang spyod pa dang / gti mug spyod pa rnams kyi ched du go cha gyon te/ sems can de dag
71a3(mdo sde): gi phyir bla na med pa yang dag par rdzogs pa'i byang chub mngon par rdzogs par sangs rgyas nas 'dod chags spang ba'i phyir dang / zhe sdang spang ba'i phyir dang / gti mug spang ba'i phyir chos kyang ston to/ /gang po des na byang chub sems dpa' sems dpa' chen po go cha chen po bgos pa
71a4(mdo sde): yin no/ /gsol pa/ bcom ldan 'das kyis bka' stsal pa'i don bdag gis 'tshal ba ltar na byang chub sems dpa' sems dpa' chen po ni nam yang mnyam par ma bzhag pa ma mchis par rig par bgyi'o/ /byang chub sems dpa' sems dpa' chen po ni sbyin pa'i pha rol tu
71a5(mdo sde): phyin pa la gnas pa na yang mnyam par gzhag par rig par bgyi'o/ /byang chub sems dpa' sems dpa' chen po ni tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes
71a6(mdo sde): rab kyi pha rol tu phyin pa la gnas pa na yang / mnyam par gzhag par rig par bgyi'o/ /bcom ldan 'das dper bgyi na/ nor bu rin po che bai dUr+ya ni gser gyi snod du bzhag na yang / rin po che'i rang bzhin mi 'dor la/ de bzhin du dngul gyi snod dang / shel gyi snod dang / lcags
71a7(mdo sde): kyi snod du bzhag na yang rin po che'i rang bzhin mi 'dor te/ de bzhin du kham pa'i snod dang / sa la bzhag na yang rin po che'i rang bzhin mi 'dor lags so/ /bcom ldan 'das de bzhin du byang chub sems dpa' sems dpa' chen po ni sbyin pa'i pha rol tu phyin pa la gnas pa na yang mnyam
71b1(mdo sde): par gzhag par rig par bgyi'o/ /tshul khrims kyi pha rol tu phyin pa dang / bzod pa'i pha rol tu phyin pa dang / brtson 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa la gnas pa na yang mnyam par gzhag par rig par bgyi ste/
71b2(mdo sde): de ltar bcom ldan 'das kyis bka' stsal pa'i don bdag gis 'tshal to/ /de skad ces gsol pa dang / bcom ldan 'das kyis tshe dang ldan pa byams ma'i bu gang po la 'di skad ces bka' stsal to/ /gang po legs so legs so/ /gang po de de bzhin no/ /gal te byang chub sems
71b3(mdo sde): dpa' sems dpa' chen po 'dod pa rnams las dben pa/ sdig pa mi dge ba'i chos rnams las dben pa/ rtog pa dang bcas pa/ dpyod pa dang bcas pa/ dben pa las skyes pa'i dga' ba dang bde ba can bsam gtan dang po bsgrubs te gnas shing / bsam gtan dang po la gnas
71b4(mdo sde): pa na nyan thos kyi sa'am/ rang sangs rgyas kyi sa la 'dod par byed na/ byang chub sems dpa' sems dpa' chen po sems rnam par g.yengs pa yin par rig par bya ste/ byang chub sems dpa' sems dpa' chen po mnyam par ma bzhag pa'i sa la gnas pa yin par rig par
71b5(mdo sde): bya'o/ /gang po gzhan yang gal te byang chub sems dpa' sems dpa' chen po rtog pa dang dpyod pa rnams dang bral zhing / nang yongs su dang ste/ sems kyi rgyud gcig tu gyur pas rtog pa med pa dpyod pa med pa'i ting nge 'dzin las skye ba'i dga' ba dang bde ba can bsam
71b6(mdo sde): gtan gnyis pa bsgrubs te gnas shing / bsam gtan gnyis pa la gnas pa na nyan thos kyi sa'am/ rang sangs rgyas kyi sa la 'dod par byed na/ byang chub sems dpa' sems rnam par g.yengs pa yin par rig par bya ste/ byang chub sems dpa' sems dpa' chen po mnyam
71b7(mdo sde): par ma bzhag pa'i sa la gnas pa yin par rig par bya'o/ /gang po gzhan yang byang chub sems dpa' sems dpa' chen po dga' ba'i 'dod chags dang bral bas btang snyoms la gnas shing / dran pa dang shes bzhin can yin te/ bde ba lus kyis myong la/ 'phags pa rnams
72a1(mdo sde): kyis gang de dran pa dang ldan pa bde ba la gnas pa/ btang snyoms pa'o zhes brjod pa ste/ dga' ba med pa bsam gtan gsum pa bsgrubs te gnas shing / bsam gtan gsum pa la gnas pa na nyan thos kyi sa'am/ rang sangs rgyas kyi sa la 'dod par byed na/ byang chub
72a2(mdo sde): sems dpa' sems dpa' chen po sems rnam par g.yengs pa yin par rig par bya ste/ mnyam par ma bzhag pa'i sa la gnas pa yin par rig par bya'o/ /gang po gzhan yang gal te byang chub sems dpa' bde ba yang spangs/ sdug bsngal yang spangs shing / snga nas yid bde ba dang /
72a3(mdo sde): yid mi bde ba yang nub pas bde ba yang ma yin/ sdug bsngal ba yang ma yin pa/ btang snyoms dang dran pa yongs su dag pa/ bsam gtan bzhi pa bsgrubs te gnas shing / bsam gtan bzhi pa la gnas pa na nyan thos kyi sa'am/ rang sangs rgyas kyi sa la 'dod par byed na byang
72a4(mdo sde): chub sems dpa' sems rnam par g.yengs pa yin par rig par bya ste/ mnyam par ma bzhag pa'i sa la gnas pa yin par rig par bya'o/ /gsol pa/ bcom ldan 'das ji tsam gyis na byang chub sems dpa' mnyam par gzhag par rig par bgyi/ bcom ldan 'das kyis bka'
72a5(mdo sde): stsal pa/ gang po gal te byang chub sems dpa' sems dpa' chen po sems can gang dang gang mthong ba de dang de la 'di ltar sems can 'di dag ni/ bdag bla na med pa yang dag par rdzogs pa'i byang chub mngon par rdzogs par sangs rgyas nas gdul bar bya ba yin no snyam du sems skyed
72a6(mdo sde): na/ byang chub sems dpa' mnyam par gzhag pa yin par rig par bya'o/ /gang po gzhan yang gal te byang chub sems dpa' pha rol skyabs su 'gro ba gsum la bkod la bkod nas kyang / dge ba'i rtsa ba de thams cad mkhyen pa nyid du yongs su sngo na/ byang chub sems dpa' mnyam
72a7(mdo sde): par gzhag pa yin par rig par bya'o/ /gang po gzhan yang gal te byang chub sems dpa' pha rol bslab pa'i gzhi lnga la bkod la/ bkod nas kyang dge ba'i rtsa ba de bla na med pa yang dag par rdzogs pa'i byang chub tu yongs su sngo na/ byang chub sems dpa' mnyam par gzhag pa
72b1(mdo sde): yin par rig par bya'o/ /gang po gzhan yang gal te byang chub sems dpa' pha rol dge ba bcu'i las kyi lam la bkod la/ bkod nas kyang dge ba'i rtsa ba de bla na med pa yang dag par rdzogs pa'i byang chub tu yongs su sngo na/ byang chub sems dpa' mnyam par gzhag pa yin par rig par
72b2(mdo sde): bya'o/ /gang po gzhan yang gal te byang chub sems dpa' rigs kyi bu'am/ rigs kyi bu mo gzhan sbyin pa yang dag par 'dzin du 'jug par byed/ gnas par byed/ 'god par byed/ tshul khrims dang / bzod pa dang / brtson 'grus dang / bsam gtan dang / shes rab yang dag par
72b3(mdo sde): 'dzin du 'jug par byed/ gnas par byed/ 'god par byed la/ bkod nas kyang dge ba'i rtsa ba de thams cad mkhyen pa nyid du yongs su sngo na/ byang chub sems dpa' mnyam par gzhag pa yin par rig par bya'o/ /gang po gzhan yang gal te byang chub sems dpa' tha na pha rol sbyin pa byed
72b4(mdo sde): pa rnams la yang rjes su yi rang bar byed la/ rjes su yi rang ba'i bsod nams de yang thams cad mkhyen pa nyid du yongs su sngo na/ byang chub sems dpa' mnyam par gzhag pa yin par rig par bya ste/ byang chub sems dpa' bsam gtan gyi pha rol tu phyin pa la gnas pa yin par rig par bya'o/ /
72b5(mdo sde): de ci'i phyir zhe na/ 'di ltar des thams cad mkhyen pa nyid yid la byed pa yongs su ma spangs pa'i phyir ro/ /gang gi tshe thams cad mkhyen pa nyid yid la byed pa dang ma bral na/ de nyid byang chub sems dpa' sems dpa' chen po'i bsam gtan gyi pha rol tu phyin par rig par bya'o/ /de ltar na byang
72b6(mdo sde): chub sems dpa' bsam gtan gyi pha rol tu phyin pa la yang gnas pa yin no/ /byang chub sems dpa' sems dpa' chen po bsam gtan gyi pha rol tu phyin pa la gnas pa/ bsam gtan la rten pas bla na med pa yang dag par rdzogs pa'i byang chub mngon par rdzogs par 'tshang rgya bar
72b7(mdo sde): 'gyur ro/ /de bzhin gshegs pa yang mi g.yo ba'i gnas la gnas nas/ tshe'i 'du byed 'dor bar mdzad de/ len pa med par yongs su mya ngan las 'da' bar yang mdzad do/ /gang po de ltar na bsam gtan gyi pha rol tu phyin pa ni byang chub sems dpa' bla na med pa yang dag par rdzogs pa'i
73a1(mdo sde): byang chub mngon par rdzogs par 'tshang rgya bar 'dod pa la phan 'dogs par gyur pa yin no/ /gang po byang chub sems dpa'i bsam gtan ni/ de bzhin gshegs pa'i bsam gtan ma gtogs par de las gzhan pa'i bsam gtan rnams kyi mchog ces bya'o/ /gtso bo dang /
73a2(mdo sde): phul dang / rab dang / rab mchog dang / gya nom pa dang / bla na med pa dang / gong na med pa zhes bya'o/ /de ci'i phyir zhe na/ gang po 'di ltar byang chub sems dpa'i bsam gtan ni thams cad mkhyen pa nyid dang ldan pa'i yid la byed pa rnams dang ma bral ba yin la/ nyan thos kyi bsam
73a3(mdo sde): gtan la ni thams cad mkhyen pa nyid dang ldan pa'i yid la byed pa rnams med pa'i phyir ro/ /de skad ces bka' stsal pa dang / tshe dang ldan pa byams ma'i bu gang pos bcom ldan 'das la 'di skad ces gsol to/ /bcom ldan 'das nyan thos bsam gtan la gnas pas kyang sangs rgyas bcom
73a4(mdo sde): ldan 'das chos nyid gang dang ldan pa'i chos nyid de mngon sum du bgyid na/ bcom ldan 'das ci'i slad du nyan thos kyi bsam gtan thams cad mkhyen pa nyid dang ldan pa'i yid la bgyid pa rnams dang bral ba lags/ bcom ldan 'das kyis bka' stsal pa/ gang po de'i phyir 'dir khyod nyid
73a5(mdo sde): la dri bar byas/ khyod ji ltar bzod pa de bzhin du lan thob cig /gang po 'di ji snyam du sems/ gal te nyan thos bsam gtan la gnas pa yang / sangs rgyas bcom ldan 'das chos nyid gang dang ldan pa'i chos nyid de mngon sum du byed na/ nyan thos de yang de bzhin gshegs pa
73a6(mdo sde): zhes bya'am/ gsol pa/ bcom ldan 'das de ni ma lags so/ /bcom ldan 'das kyis bka' stsal pa/ gang po de'i phyir khyod la dper bya ba bstan te/ 'di na mi mdzangs pa kha cig ni bshad pa'i don dpes rtogs par 'gyur bas khyod la dpe bstan par bya'o/ /gang po dper
73a7(mdo sde): na/ mi la la zhig rgyal po'i stan la 'dug na/ gang po 'di ji snyam du sems/ de tsam gyis na mi de yang rgyal po zhes bya'am/ gsol pa/ bcom ldan 'das de ni ma lags so/ /de ci'i slad du zhe na/ bcom ldan 'das 'di ltar mi de ni rgyal po'i mtshan rnams dang bral
73b1(mdo sde): ba'i slad du'o/ /bcom ldan 'das kyis bka' stsal pa/ gang po de de bzhin te/ nyan thos bsam gtan dang po la mnyam par gzhog cing / bsam gtan gnyis pa dang / gsum pa dang / bzhi pa la mnyam par gzhog gam/ gzugs med pa'i snyoms par 'jug pa bzhi la
73b2(mdo sde): mnyam par bzhag ste/ sangs rgyas bcom ldan 'das chos nyid gang dang ldan pa'i chos nyid de mngon sum du byed du zin kyang / gang po nyan thos la ni sangs rgyas kyi yon tan stobs bcu dang / mi 'jigs pa rnams med la/ thams cad mkhyen pa nyid kyi ye shes dang bral te/ ji ltar de
73b3(mdo sde): bzhin gshegs pa dgra bcom pa yang dag par rdzogs pa'i sangs rgyas yon tan gang dag dang ldan pa'i yon tan de dag dang bral bas na/ de bzhin gshegs pa'i nyan thos zhes bya ba'i ming 'thob bo/ /bsam gtan de dag kyang 'di ltar yon tan de rnams dang bral ba yin te/
73b4(mdo sde): bsam gtan de dag ni byang chub sems dpa'i bsam gtan rnams kyi brgya'i char yang nye bar mi 'gro'o/ /stong gi cha dang / 'bum gyi cha dang / grangs dang / cha dang / bgrang ba dang / dpe dang / rgyur yang nye bar mi 'gro'o/ /de ci'i phyir zhe na/ gang po 'di ltar byang chub sems dpa'
73b5(mdo sde): sems dpa' chen po bsam gtan gyi pha rol tu phyin pa la gnas pa ni/ thams cad mkhyen pa nyid kyang yongs su ma spangs pa yin la/ sangs rgyas kyi zhing yang yongs su dag par byed pa'i phyir ro/ /gnas pa 'dis gnas pa'i snyoms par 'jug pa 'di la byang chub sems dpa'
73b6(mdo sde): gnas pa gang gi gnas pa dang / snyoms par 'jug pa gang gis gnas pa yang / nyan thos dang / rang sangs rgyas thams cad kyis mi shes so/ /gsol pa/ bcom ldan 'das byang chub sems dpa' sems dpa' chen po'i gnas pa 'di'i ming ci zhes bgyi/ bcom ldan 'das
73b7(mdo sde): kyis bka' stsal pa/ gang po byang chub sems dpa'i gnas pa 'di'i ming ni gnas pa bsam gyis mi khyab pa zhes bya'o/ /de ci'i phyir zhe na/ gang po 'di ltar gnas pa 'di ni thams cad mkhyen pa nyid kyi chos 'thob pa'i phyir yang dag par 'jug pa yin no/ /gang po de lta bas na
74a1(mdo sde): gnas pa de'i ming ni 'jig rten thams cad la phan par 'dod pa'i gnas pa zhes bya'o/ /de ci'i phyir zhe na/ gang po 'di ltar byang chub sems dpa' sems dpa' chen po ni sems can dpag tu med pa rnams kyi ched du gnas pa 'di la mnyam par 'jog ste/ gnas
74a2(mdo sde): pa 'di dag gis gnas pa gang yin pa de ni/ bla na med pa yang dag par rdzogs pa'i byang chub mngon par rdzogs par sangs rgyas pa na/ sems can dpag tu med cing grangs med pa rnams la zag pa med pa'i bsam gtan rnams kyis 'doms shing rjes su ston te 'dul bar 'gyur ro/ /
74a3(mdo sde): gang po rnam grangs 'dis na byang chub sems dpa' sems dpa' chen po gnas pa gang gis gnas pa'i gnas pa 'di'i ming 'jig rten thams cad la phan par 'dod pa zhes bya ste/ gang po de ltar byang chub sems dpa' sems dpa' chen po bla na med pa yang dag par rdzogs pa'i byang chub
74a4(mdo sde): mngon par rdzogs par 'tshang rgya bar 'dod pas bsam gtan gyi pha rol tu phyin pa la bslab par bya'o/ /'di ltar bsam gtan gyi pha rol tu phyin pa mngon par bsgrub par yang bya'o/ /bsam gtan gyi pha rol tu phyin pa las le'u gsum pa'o// //de nas
74a5(mdo sde): bcom ldan 'das la tshe dang ldan pa byams ma'i bu gang pos 'di skad ces gsol to/ /bcom ldan 'das nyan thos ni byang chub sems dpa'i snyoms par 'jug pa rnams las khyad par du 'phags pa lags so/ /de ci'i slad du zhe na/ bcom ldan 'das 'di ltar nyan thos ni mthar
74a6(mdo sde): gyis gnas pa'i snyoms par 'jug pa dgu la mnyam par 'jog la/ byang chub sems dpa' ni snyoms par 'jug pa brgyad la mnyam par 'jog ste/ des na nyan thos kyi ting nge 'dzin ni gcig gis lhag ste/ de ltar na byang chub sems dpa' las nyan thos snyoms par 'jug pas
74a7(mdo sde): khyad zhugs pa lags so/ /de skad ces gsol pa dang / bcom ldan 'das kyis tshe dang ldan pa byams ma'i bu gang po la 'di skad ces bka' stsal to/ /gang po byang chub sems dpa' la yang 'gog pa'i snyoms par 'jug pa yod do/ /gang po byang chub sems dpas 'gog pa'i
74b1(mdo sde): snyoms par 'jug pa la dbang thob mod kyi/ mnyam par gzhog par ni mi byed do/ /de ci'i phyir zhe na/ nyan thos kyi sa'am/ rang sangs rgyas kyi sar lhung du dogs pa'i phyir de bzhin gshegs pa dgra bcom pa yang dag par rdzogs pa'i sangs rgyas kyis gnang bar ma mdzad do/ /gang
74b2(mdo sde): po de'i phyir khyod la dpes bstan par bya ste/ 'di na mi mdzangs pa la la dpe bstan pas bshad pa'i don rtogs par 'gyur ro/ /gang po dper na 'khor los sgyur ba'i rgyal po yang yul mtha' 'khob phyogs kyi rgyal phran mang po dag pas che la/ 'khor los sgyur ba'i rgyal po de bdag
74b3(mdo sde): nyid der mi 'gro zhing / sa phyogs der gnas par yang mi byed mod kyi/ 'on kyang yul phyogs de dag na 'khor los sgyur ba'i rgyal po de shes shing / yul gyi mi de dag 'khor los sgyur ba'i rgyal po de nyid kyi bka' nyan te/ 'khor los sgyur ba'i rgyal po de'i yul na 'khod do/ /
74b4(mdo sde): gang po de bzhin du 'di ltar byang chub sems dpa' sems dpa' chen po ni 'du shes dang tshor ba 'gog pa'i snyoms par 'jug pa la mnyam par yang mi 'jog la/ byang chub sems dpas snyoms par 'jug pa de la dbang yang nges par thob ste/ byang chub sems dpa' ni nam byang
74b5(mdo sde): chub kyi snying po la 'dug par ma gyur gyi bar du ting nge 'dzin de la mnyam par bzhag pa'i dus ma yin no/ /de ci'i phyir zhe na/ nyan thos nyid du gnas par 'gyur du 'ong ba dang / nyan thos kyi sa gnon par 'gyur du 'ong ba dang / nyan thos rnams dang mnyam par 'gyur du dogs
74b6(mdo sde): pa'i phyir ro/ /gang po dper na rgyal po rgyal rigs spyi bo nas dbang bskur ba tshong 'dus su song ste/ chang gi btung ba 'thung 'dod par gyur na/ de'i blon po mkhas pa'i rang bzhin can dag 'di skad du lha skyems gsol ba'i dus 'di ma lags so/ /skabs 'di ma lags te/ gang
74b7(mdo sde): gi tshe lha btsun mo'i 'khor du gshegs pa de'i tshe skyems gsol ba'i dus lags so/ /zhes zer ro/ /gang po 'di ji snyam du sems/ chang gi btung ba de rgyal po la med dam/ gsol pa/ bcom ldan 'das mchis so/ /bcom ldan 'das kyis bka' stsal pa/ rgyal po la chang
75a1(mdo sde): gi btung ba yod mod kyi/ blon po rnams kyis 'thung du mi ster ro/ /de ci'i phyir zhe na/ de ni grong khyer mang po dang grong khyer brgya phrag mang po dang / yul mang po dang mi 'bum phrag mang po dag gi rje yin pas na/ de tshong 'dus kyi nang du chang 'thung ba mi rigs pa'i phyir ro/ /gang po de bzhin du byang chub
75a2(mdo sde): sems dpa' sems dpa' chen po la shes pa gang dang ldan na/ 'du shes dang tshor ba 'gog pa'i snyoms par 'jug pa la mnyam par 'jog pa'i shes pa yod mod kyi/ sangs rgyas bcom ldan 'das rnams kyis de la gnang bar mi mdzad do/ /de ci'i phyir zhe na/ re zhig 'du shes dang tshor ba 'gog pa'i
75a3(mdo sde): snyoms par 'jug pa la mnyam par bzhag pa'i dus ma yin zhing / skabs ma yin pa'i phyir ro/ /gang po gang byang chub sems dpa' sems dpa' chen po 'du shes thams cad dang / mtshan ma thams cad spang ba'i phyir bdud rtsi'i dbyings mngon sum du byas nas 'du shes dang tshor ba 'gog pa'i snyoms
75a4(mdo sde): par 'jug pa la mnyam par bzhag ste/ gnas par 'gyur ba'i dus de dang / skabs de ni phyis 'ong bar 'gyur te/ gang gi tshe byang chub kyi snying po la 'dug par 'gyur ba de ni de'i dus dang de'i skabs yin no/ /'du shes thams cad las yang dag par 'da' bar bya ba'i phyir 'du shes dang tshor ba 'gog pa'i snyoms
75a5(mdo sde): par 'jug pa bsgrubs te/ bla na med pa yang dag par rdzogs pa'i byang chub mngon par rdzogs par sangs rgyas nas/ chos kyi 'khor lo rnam pa bcu gnyis pa bskor bar 'gyur ro/ /de skad ces bka' stsal pa dang / tshe dang ldan pa byams ma'i bu gang pos bcom ldan 'das la 'di skad ces gsol to/ /bcom
75a6(mdo sde): ldan 'das ji tsam du byang chub sems dpa' sems dpa' chen po 'di ltar zag pa zad pa mngon sum du bgyid pa la mthu mchis shing / stobs dang ldan la/ mngon sum du yang mi bgyid pa ni dka' ba bgyid pa lags te/ ngo mtshar lags so/ /de ci'i slad du zhe na/ bcom ldan 'das 'di ltar byang chub sems
75a7(mdo sde): dpa' ni sems can rnams la yun ring por phan pa dang / lhag pa'i bsam pas nye bar gnas pa'i slad du'o/ /bcom ldan 'das kyis bka' stsal pa/ gang po de de bzhin no/ /de de bzhin te/ byang chub sems dpa' sems dpa' chen pos don gyi dbang 'di yang dag par mthong nas/ mthar gyis gnas pa'i
75b1(mdo sde): snyoms par 'jug pa 'di dag la mnyam par mi 'jog go/ /de ci'i phyir zhe na/ gang po snyoms par 'jug pa 'di dag la dbang yang thob la/ mnyam par yang mi 'jog pa gang yin pa de nyid byang chub sems dpa' sems dpa' chen po'i thabs mkhas pa yin par rig par bya'o/ /gang po byang chub sems dpa' theg pa la
75b2(mdo sde): gsar du zhugs pa'am/ phyir mi ldog pa yang rung ste/ gang la la dag gis bsam gtan gyi pha rol tu phyin pa la 'di ltar gnas par byas na byang chub sems dpa' zhes bya'o/ /de nas bcom ldan 'das la tshe dang ldan pa sha ra dwa ti'i bus 'di skad ces gsol to/ /bcom ldan 'das byang chub sems dpa' sems dpa' chen
75b3(mdo sde): pos bsam gtan gyi pha rol tu phyin pa la ji ltar gnas par bgyi/ ji ltar bsam gtan la mnyam par bzhag par bgyi/ bcom ldan 'das kyis bka' stsal pa/ sha ra dwa ti'i bu 'di la byang chub sems dpa' 'dod pa dag las dben pa/ sdig pa mi dge ba'i chos rnams las dben pa/ rtog pa dang bcas pa/
75b4(mdo sde): dpyod pa dang bcas pa/ dben pa las skyes pa'i dga' ba dang bde ba can/ bsam gtan dang po bsgrubs te gnas/ de bzhin du bsam gtan gnyis pa dang / gsum pa dang / bzhi pa bsgrubs te gnas/ nam mkha' mtha' yas skye mched kyi snyoms par 'jug pa dang / rnam shes mtha' yas skye mched kyi
75b5(mdo sde): snyoms par 'jug pa dang / ci yang med pa'i skye mched kyi snyoms par 'jug pa dang / 'du shes med 'du shes med min skye mched kyi snyoms par 'jug pa bsgrubs te gnas shing / de gzugs na spyod pa dang / gzugs med pa na spyod pa'i bsam gtan dang / snyoms par 'jug pa la mnyam par bzhag ste/ de la
75b6(mdo sde): 'dris par byas shing / de la rtse bar byas nas phyir yang 'dod pa'i khams su sems glon par byed do/ /de ci'i phyir zhe na/ gzugs na spyod pa dang / gzugs med pa na spyod pa'i lha rnams kyi nang du skye bar 'gyur du dogs pa'i phyir te/ gzugs dang gzugs med pa na spyod pa'i bsam gtan rnams la mnyam par
75b7(mdo sde): gzhog na/ der nying mtshams sbyor bar byed pas na/ de las sems srung bar byed de/ der skye ba las phyir zlog par byed do/ /gzugs na spyod pa dang / gzugs med pa na spyod pa'i lha rnams kyi nang du skyes na/ skye bo stong phrag mang po dag mgu bar mi 'gyur zhing / sangs rgyas mthong ba dang / sangs
76a1(mdo sde): rgyas su sbyor ba las shin tu phyi rol tu 'gyur du dogs pa dang / glen pa'i gnas dag tu skyes te/ glen pa'i skye ba yongs su 'dzin par 'gyur du 'ong ngo snyam nas byang chub sems dpa' thabs mkhas pas gzugs dang / gzugs med pa na spyod pa'i snyoms par 'jug pa de dag thob
76a2(mdo sde): nas de la 'dris par byas te/ phyir yang thabs la mkhas pas 'dod pa'i khams su nying mtshams sbyor bar byed do/ /sha ra dwa ti'i bu dper na/ mi zhig rgyal po'i btsun mo dang lhan cig gnas par 'dod pa de 'di snyam du thabs ji ltar byas na/ rgyal po'i btsun mo dam pa dang lhan cig gnas par bya/
76a3(mdo sde): rgyal pos kyang mi tshor la/ rgyal po'i mi dag gis kyang mi tshor zhing / nye zho med par phyir yang 'gro bar bya snyam du sems te/ de thabs mkhas pas sman gang gis mi de'i pho mtshan med par 'gyur ba de lta bu btsal nas/ de pho mtshan med par rgyal po de dang 'dris par byas te/ rgyal po de la yang 'di skad du/ lha
76a4(mdo sde): mkhyen par mdzad du gsol/ bdag gi pho mtshan ma mchis par gyur te/ bdag ma rungs par gyur gyis lha'i btsun mo'i 'khor bsrung bar 'tshal lo zhes gsol nas/ de rgyal po des brtags te/ btsun mo'i 'khor du btang ngo / /btang nas kyang mi des sman gang gis pho mtshan 'byung bar 'gyur ba de zos
76a5(mdo sde): nas/ de rgyal po'i btsun mo dam pa dang zla ba gcig gam/ gnyis sam/ gsum gyi bar du lhan cig gnas nas/ de 'di snyam du gal te bdag rgyal pos tshor na gdon mi za bar srog dang bral bar byed kyis/ bdag phyir yang rgyal po'i pho brang 'di nas nye zho med pa dang / bde bar 'gro bar bya'o snyam du sems te/
76a6(mdo sde): des rgyal po de la lha mkhyen par mdzad du gsol/ bdag gi pho mtshan yang slar byung gis/ lha'i btsun mo'i 'khor nas bdag slar mchi'o zhes gsol to/ /de nas rgyal po de 'di snyam du/ kye ma mi 'di 'di ltar 'ongs nas g.yo med par nga'i btsun mo'i 'khor dang lhan cig 'dug pa gang yin pa de ni dge ba
76a7(mdo sde): zhig yin no snyam sems te/ rgyal pos de la lus la bgo ba byin zhing / sbyin pa byin nas btang ngo / /de ltar thabs la mkhas pa dang / sman la mkhas pas rgyal po'i btsun mo'i 'khor sun phyung nas/ phyir yang 'di ltar sman gyi yon tan dang / 'di ltar thabs mkhas pa'i phyir de thabs mkhas pas nye
76b1(mdo sde): zho med par phyir song ngo / /sha ra dwa ti'i bu de bzhin du byang chub sems dpa' sems dpa' chen po thabs la mkhas pa ni/ bsam gtan dang po thob nas mnyam par gzhog go/ /bsam gtan gnyis pa dang / gsum pa dang / bzhi pa thob nas mnyam par gzhog go/ /nam mkha' mtha'
76b2(mdo sde): yas skye mched kyi snyoms par 'jug pa dang / rnam shes mtha' yas skye mched kyi snyoms par 'jug pa dang / ci yang med pa'i skye mched kyi snyoms par 'jug pa dang / 'du shes med 'du shes med min skye mched kyi snyoms par 'jug pa thob nas mnyam par 'jog ste/ de la 'dris par
76b3(mdo sde): byas nas/ thabs mkhas pas phyir yang 'dod pa'i khams su babs te/ 'dod pa'i khams la dmigs shing / de sangs rgyas mthong ba dang / sangs rgyas la bsnyen bkur bya ba dang yang 'bral bar mi 'gyur la/ yang dag pa'i mtha' yang mngon sum du mi byed do/ /
76b4(mdo sde): de ci'i phyir zhe na/ 'di ltar thams cad mkhyen pa nyid yongs su ma spangs pa dang / sems can thams cad yongs su ma spangs pa'i phyir ro/ /sha ra dwa ti'i bu de ltar na/ byang chub sems dpa' sems dpa' chen po thabs la mkhas pa ni/ bsam gtan
76b5(mdo sde): gyi pha rol tu phyin pa la gnas shing / yang dag pa'i mtha' yang mngon sum du mi byed la 'gog pa'i snyoms par 'jug par yang mi ltung ngo / /bcom ldan 'das kyis de skad ces bka' stsal nas/ tshe dang ldan pa sha ra dwa ti'i bu dang / tshe dang ldan pa byams ma'i bu gang po
76b6(mdo sde): dang / nyan thos chen po de dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /bsam gtan gyi pha rol tu phyin pa las le'u bzhi pa ste rdzogs so// //
76b7(mdo sde): 'phags pa pha rol tu phyin pa lnga bstan pa zhes bya ba theg pa chen po'i mdo rdzogs so// //rgya gar gyi mkhan po dzi na mi tra dang / zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa// //
77a1(mdo sde): @##/ /rgya gar skad du/ Ar+ya dA na pA ra mi tA nA ma ma ha yA na sU tra/ bod skad du/ 'phags pa sbyin pa'i pha rol tu phyin pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/
77a2(mdo sde): bcom ldan 'das nyid kyi rtsa lag dang / yul gyi mi rnams la phan gdags pa'i phyir ser skya'i gnas kyi grong khyer chen po na rgyal po zas gtsang gi kun dga' ra ba shing sA la dang / ta la dang / ta ma la dang / dong ka'i shing dang / rgya shug dang / star ga shing dang / 'bra go dang / shi ba Ta dang /
77a3(mdo sde): ka dam pa dang / a mra dang / nyo ti dang / skyu ru ra'i shing dang / bil ba dang / bal po se'u dang / ka pid tha dang / chu shing dang / n+ya gro d+ha dang / u dum ba ra dang / ba ru ra'i shing dang / a shwa da tha dang / bar shi ka dang / sna ma dang / d+ha nu ska ri dang / a ti mug ta dang / tsam pa
77a4(mdo sde): ka dang / mya ngan 'tshang dang / ta ra ni dang / skya snar dang / shi ri sha dang / a rdzu na dang / shing ljon pa brgya stong du mas brgyan pa/ phu chu dang 'bab chu'i dngo dang / mtshe'u dang / lteng ka dang / rdzing bu dang / khron pa dri zhim po dang ldan pa dag gis mdzes par byas pa/ me tog ut+pal
77a5(mdo sde): dang / pad ma dang / ku mu da dang / pad ma dkar po dag gis gang ba ngang pa dang / rma bya dang / khrung khrung dang / ngur pa dang / khu byug dang / chun lag dang / ne tso dang / ri skegs dang / shang shang te'u dang / tsa ko ra dang / 'jon mo dang / ka ran da ba rnams skad 'byin pa/ bung ba
77a6(mdo sde): brgya stong dag gis mdzes par byas pa/ chu yan lag brgyad dang ldan pa gsal zhing dri zhim la shin tu bsil ba dang / rnyog pa med cing rnam par dang bas yongs su gang ba gsing ma sngo zhing 'jam la gzhon pa/ dar dang / bal dang / srin bal dang / mon dar dang / ka tsa lin di ka dang /
77a7(mdo sde): zar ma'i gos ltar reg na bde ba/ yid du 'ong zhing gtsang la rdo dang / gseg ma dang / gyo mo dang / bkra mi shis pa dang / 'dam rdzab dang / snyag snyig med pa'i sa phyogs bzang po sna tshogs ldang sko ska dang / sha bkra dang / spre'u dang / byi la dang / sre mo dang / ri bong dang / dom dang /
77b1(mdo sde): dred dang / bya'i tshogs kyis bsten pa mtshan mo'i lha dang / lha'i bu mo dang / 'jig rten skyong dang / chu lha dang / zhi ba dang / gshin rje dang / 'phags skyes po dang / lus ngan po dang / brgya byin dang / mig mi bzang dang / yul 'khor srung dang / lha ma yin dang / nam mkha' lding dang /
77b2(mdo sde): dri za dang / mi'am ci dang / lto 'phye chen po 'bum dag gnas pa na rten cing bzhugs te dge slong gi dge 'dun chen po dge slong bdun khri bdun stong la 'di lta ste/ tshe dang ldan pa sha ra dwa ti'i bu dang / tshe dang ldan pa maud gal gyi bu chen po dang / tshe dang ldan pa rab 'byor dang / tshe dang ldan pa ka pi na dang /
77b3(mdo sde): tshe dang ldan pa ba lang bdag dang / tshe dang ldan pa gsus po che dang / tshe dang ldan pa b+ha ra dwa dza dang / tshe dang ldan pa kun shes kauN+Di n+ya dang / tshe dang ldan pa bzang ldan dang / tshe dang ldan pa gang po dang / tshe dang ldan pa rab tu bzang po dang / tshe dang ldan pa lam phran bstan dang / tshe dang ldan pa
77b4(mdo sde): bak+ku la dang / tshe dang ldan pa sgra gcan zin dang / tshe dang ldan pa nye dga' bo dang / tshe dang ldan pa dga' bo dang / tshe dang ldan pa kun dga' bo dang / de dag la sogs pa dge slong bdun khri bdun stong la 'di lta ste/ tshe dang ldan pa kun dga' bo gang zag gcig ma gtogs par thams cad kyang dgra
77b5(mdo sde): bcom pa/ zag pa zad pa/ nyon mongs pa med pa/ dbang dang ldan par gyur pa/ sems shin tu rnam par grol ba/ shes rab shin tu rnam par grol ba/ cang shes pa/ glang po chen po/ bya ba byas pa/ byed pa byas pa/ khur bor ba/ bdag gi don rjes su thob pa/ srid par kun tu
77b6(mdo sde): sbyor ba yongs su zad pa/ yang dag pa'i shes pas sems shin tu rnam par grol ba/ sems thams cad kyi dbang dam pa'i pha rol tu son pa sha stag dang thabs cig go/ /byang chub sems dpa'i tshogs chen po byang chub sems dpa' bye ba 'bum phrag du ma la 'di lta ste/ byang chub sems dpa'
77b7(mdo sde): sems dpa' chen po byams pa dang / 'jam dpal gzhon nur gyur pa dang / spyan ras gzigs dbang phyug dang / mthu chen thob dang / kun tu bzang po dang / nam mkha'i snying po dang / lha'i cod pan dang / rin chen cod pan dang / lag na rin chen dang / rin chen 'od dang / rin
78a1(mdo sde): chen snying po dang / rin chen gtsug phud dang / rin chen seng ge dang / rin chen dra ba can dang / dra ba can gyi 'od dang / nyi 'od dang / zla 'od dang / mthu brtan dang / blo gros brtan dang / brtson 'grus brtan dang / mthu rtsal brtan dang / spro ba brtan dang /
78a2(mdo sde): spro ba che ba dang / mchog tu dga' ba'i rgyal po dang / sman gyi rgyal po dang / sman yang dag 'phags dang / dge ba dri ma med pa rnam dag rin chen zla 'od rgyal po dang / pad ma'i 'dab ma ltar dri ma med pa rgyu skar rgyal po mngon par shes pa'i me tog shin tu rgyas pa dang / bung ba dang /
78a3(mdo sde): snag sa dang / rma bya dang / 'jon mo dang / mugs gsal ral pa'i thor tshugs can dang / pad ma dang / zla ba ltar bzhin 'dzum zhing brjid la mdangs gsal ba dang / rin po che mthon ka ltar mig shin tu mdzes pa yon tan rin po che'i tog dang / so mnyam zhing thags bzang la dkar
78a4(mdo sde): ba dngul dang / dung dang / zla ba dang / ku mu da dang / 'o ma ltar dkar ba dang / lce chu shing gi lo ma dang / ta la'i 'dab ma ltar yangs shing zangs kyi glegs ma lta bu dang / khu byug dang / ne tso dang / ri skegs dang / ku na la dang / ka la ping ka skad 'byin pa lta bur yid du 'ong ba'i nga ro'i
78a5(mdo sde): gdangs nges par sgrogs pa dang / lus zla ba dang / nyi ma 'char ka dang / dong ka'i shing dang / sa ha ka ra dang / me tog 'byung ba'i ka dam pa lta bu dang / byang chub sems dpa' sems dpa' chen po rka lag phra zhing mnyen la gzhon sha chags shing srab la 'jam zhing / me tog ltar
78a6(mdo sde): shin tu gzhon la rka lag gi sen mo zangs kyi mdog 'dra ba dang / de dag la sogs pa byang chub sems dpa' dgu khri dgu stong thams cad kyang phyir mi ldog pa/ phyir mi ldog pa'i chos kyi 'khor lo skor ba/ bdud dang / phyir rgol ba nges par bcom pa/ bdud kyi las thams cad
78a7(mdo sde): las yang dag par 'das pa/ de bzhin gshegs pa thams cad kyi yul la 'jug pa shes pa la mkhas pa/ mngon par shes pa/ dpa' bar 'gro ba'i ting nge 'dzin gyi mtha'i sgo bsgrub pa'i gzungs thob pa/ pha rol tu phyin pa thams cad la thabs mkhas pa rtogs par khong du chud pa/
78b1(mdo sde): 'jig rten gyi khams tha dad pa ston pa/ go cha chen po bgos pa/ sangs rgyas kyi yon tan la the tsom med pa/ nyon mongs pa dang nye ba'i nyon mongs pa'i bag chags thams cad la sems pas bag chags dang mtshams sbyor ba dang bcas par mngon pa'i nga rgyal yang dag par bcom nas/
78b2(mdo sde): dul ba dang / des pa dang ldan pa/ dran pa nye bar gzhag pa dang / yang dag par spong ba dang / rdzu 'phrul gyi rkang pa dang / dbang po dang / stobs dang / byang chub kyi yan lag dang / lam la zhugs pa byams pa dang / snying rje dang / dga' ba dang / btang snyoms dang /
78b3(mdo sde): bzod pa dang / bsam pa dang / bag la nyal phun sum tshogs pa/ nga rgyal dang / rgyags pa dang / dregs pa dang / nyes rtsom dang / khengs pa dang / ser sna dang / ngar 'dzin pa dang / nga yir 'dzin pa dang / lhag par zhen pa dang / chags pa dang / zhen pa dang / brgyal
78b4(mdo sde): ba dang / sred pa dang / mngon par zhen pa dang bral ba bskal pa bye ba khrag khrig 'bum phrag grangs med par bdag la phan pa dang / gzhan la phan pa dang / bde bar sbyor ba la brtson la/ dge ba'i rtsa ba shin tu bsags shing tshogs rdzogs par byas pa'i rgyud can sgyu dang / g.yo dang
78b5(mdo sde): dang / phra ma dang / ngag rtsub po dang / gsod pa dang / gnod par byed pa dang / 'ching ba dang / lta ba ngan pas gzings pa dang / bsdigs pa dang / rtsod pa dang / 'thab pa dang / 'breg pa dang / 'khrug long dang / 'gyed pa dang / nye ba'i nyon mongs pa dang bral
78b6(mdo sde): ba sha stag dang / 'jig rten skyong ba bzhi po 'di lta ste/ rgyal po chen po rnam thos kyi bu dang / rgyal po chen po yul 'khor srung dang / rgyal po chen po 'phags skyes po dang / rgyal po chen po mig mi bzang rang rang gi g.yog 'khor gyis bskor ba rnams dang / gnod sbyin gyi sde dpon
78b7(mdo sde): chen po lngas rtsen rang gi bu'i 'khor dang bcas pa dang / gnod sbyin gyi sde dpon chen po lag na rdo rje rang gi gnod sbyin gyi 'khor dang bcas pa dang / 'byung po chen po'i ma 'phrog ma rang gi gnod sbyin mo'i 'khor dang bcas pa dang / dung can ma dang / mdung thogs ma dang / ser mo dang /
79a1(mdo sde): dka' zlog ma dang / dpal gyi lha mo chen mo dang / dbyangs can ma dang / 'jigs byed ma dang / zla ba dang / lha'i dbang po brgya byin dang / lha'i bu dbang phyug chen po dang / mi mjed kyi bdag po tshangs pa rang gi lha'i bu'i 'khor dang bcas pa dag dang / klu'i
79a2(mdo sde): rgyal po ma dros pa dang / klu'i rgyal po rgya mtsho rang rang gi klu'i 'khor dang bcas pa dag dang / nam mkha' lding gi dbang po gzi chen dang / nam mkha' lding gi dbang po lus chen rang rang gi nam mkha' lding gi 'khor dang bcas pa dag dang / lha ma yin gyi dbang po stobs can dang /
79a3(mdo sde): lha ma yin gyi dbang po sgra gcan rang rang gi tshogs kyi 'khor dang bcas pa dag dang / mi'am ci'i rgyal po ljon pa rang gi mi'am ci'i 'khor dang bcas pa dang / dri za'i bu zur phud lnga pa rang gi 'khor dang bcas pa dang / de las gzhan pa lha dang / klu dang / gnod sbyin dang / dri za dang /
79a4(mdo sde): lha ma yin dang / nam mkha' lding dang / mi'am ci dang / lto 'phye chen po dang / mi dang mi ma yin pa gzi brjid che ba gzi brjid che ba dpag tu med/ grangs med pa dag dang yang thabs cig ste/ rigs bzhi po bram ze dang / rgyal rigs dang / rje'u rigs dang / dmangs rigs rnams dang /
79a5(mdo sde): 'khor bzhi po dge slong dang / dge slong ma dang / dge bsnyen dang / dge bsnyen ma rnams dang / shAkya bye ba khrag khrig phrag 'bum dag dang / rgyal po rnams dang / blon po chen po rnams dang / grong rdal gyi mi rnams dang / yul gyi mi rnams dang / khyim bdag dang / blon
79a6(mdo sde): po dang / pho brang 'khor gyi mi dang / sgo dpon gyi 'khor rnams kyis bskor cing mdun gyis bltas nas bkur sti byas/ bla mar byas/ ri mo byas/ mchod pa byas te/ bcom ldan 'das kyis na bza' dang / zhal zas dang / gzims cha dang / gdan dang / snyun gyi gsos sman
79a7(mdo sde): dang / yo byad mang po gya nom pa dag brnyes shing phyogs bcu'i 'jig rten gyi khams rab 'byam dpag tu med/ grangs med pa dag tu yang / bcom ldan 'das kyi grags pa dang / sgra dang / tshigs su bcad pa rgya cher mngon par grags so/ /rdo rje'i snying po'i sa phyogs mnyam zhing
79b1(mdo sde): yid du 'ong la rgya che zhing yangs pa/ chag chag legs par btab pa/ phyag dar legs par byas pa/ legs par rnam par phye ba/ pog snod nas bdugs pa/ me tog uta pa la dang / pad ma dang / ku mu da dang / pad ma dkar po dang / a ti mug ta ka dang / ka dam
79b2(mdo sde): pa dang / par shi ka dang / ta ra ni dang / skya snar dang / mya ngan 'tshang dang / ko ran da ka dang / sna ma dang / yu thi ka'i me tog dag bkram pa/ rin po che sna tshogs kyi shing ljon pas mdzes par byas pa na seng ge'i khri rin po che'i snying po dang / rin po che'i ras bcos bu 'bum
79b3(mdo sde): dag bting ba/ rin po che'i bla re bres pa/ rin po che'i dril bu g.yer ka'i dra ba bres pa/ rin po che'i lda ldi spyangs pa/ rin po che sna tshogs kyis spras pa/ nor bu dang / gser dang / rdo rje dang / bai dUr+ya dang / mu tig dang / dung dang / man shel dang / byi ru dang / an
79b4(mdo sde): da rnyil dang / rdo'i snying po dang / ma rgad dang / spug dang / shel dang / rin po che bye ba khrag khrig phrag 'bum dag gis brgyan pa la bzhugs te/ dbang po zhi ba thugs zhi ba dul ba dang zhi gnas dam pa brnyes pa/ dul ba dang zhi gnas mchog brnyes pa/ bsrungs pa/ gtso
79b5(mdo sde): bor gyur pa/ dbang po thul ba/ mtsho ltar dang zhing gsal la rnyog pa med pa/ rin po che'i mchod sdong ltar mngon par 'phags pa dpal 'bar zhing lam me lhan ner bzhugs pa/ sku skyes bu chen po'i mtshan sum cu rtsa gnyis kyis legs par brgyan pa/ sku dpe byad bzang pos
79b6(mdo sde): mdzes par byas pa/ rgya mtsho chen po ltar dam pa'i chos kyi chus yongs su gang ba/ ri rab ltar mi bskyod pa/ sa ltar sems can thams cad kyi nye bar 'tsho ba/ chu ltar dge ba'i rtsa ba rab tu skyed pa/ tha snyad ltar thugs mnyam pa/ nam mkha' ltar gos pa med pa/ nyi ma ltar
79b7(mdo sde): mi shes pa'i mun pa sel ba/ zla ba ltar dkar po'i chos yongs su rdzogs pa/ yid bzhin gyi nor bu ltar bsam pa thams cad yongs su rdzogs par mdzad pa/ nyi ma ltar shar ba/ nyi ma ltar gzi brjid kyis lam me ba/ zla ba ltar bsil zhing sim par mdzad pa/ rgya mtsho ltar rin
80a1(mdo sde): po che'i 'byung gnas su gyur pa rgya mtsho ltar zab pa/ me'i phung po ltar snang ba/ lus mi bskyod pa/ sems mi g.yo ba/ zhi zhing rab tu zhi ba/ dbang po 'khrul pa mi mnga' ba/ ma khengs shing mi rgod pa dang / dran pa legs par nye bar gzhag pa/ spyod
80a2(mdo sde): lam mdzes pa/ legs par mnyam par gzhag pa/ rtag tu mnyam par gzhag pa/ phyi ma'i mtha'i bskal pa bye ba phrag 'bum du dge ba'i rtsa ba thams cad yang dag par bsgrubs pa/ bsod nams kyi tshogs thams cad bsags pa/ pha rol tu phyin pa thams cad la
80a3(mdo sde): thabs mkhas pa/ rtogs par thugs su chud pa/ sangs rgyas dang byang chub sems dpa'i sa thams cad la rnam par rol pa/ byang chub sems dpa'i spyod pa thams cad thugs kyis spyad pa/ sems can thams cad kyis phan pa dang bde ba 'thob par bya ba'i phyir brtson pa de chos
80a4(mdo sde): ston te/ tshangs par spyod pa/ thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su dag pa/ yongs su byang ba/ dri ma med pa/ 'od gsal ba/ yid du 'ong ba/ yid du
80a5(mdo sde): 'thad pa/ yid sim par byed pa/ yid shin tu dga' bar byed pa/ yid skul bar byed pa/ yid mgu zhing rgyas par byed pa/ rnam par dag pa/ 'jigs pa med pa/ mi rtsub pa/ brtan pa/ zab pa/ mi g.yo ba/ mi 'gyur ba/ brtag tu med pa/ rtog
80a6(mdo sde): ge ba'i spyod yul ma yin pa/ bsam gyis mi khyab pa/ rmad du byung ba/ brjod du med pa'i yang brjod du med pa/ ston cing 'chad de rnam par 'byed la 'grel cing gsal bar mdzad do/ /de'i tshe byang chub sems dpa' sems dpa' chen po ri'i phug dang / zom dang / ri sul
80a7(mdo sde): dang / gseb dang / sman ljongs na seng ge'i mchog rnam par bsgyings shing nga ro rnam par sgrogs pa lta bu'i mi'i dbang po'i gtsug gi nor bu zhes bya ba/ gzugs bzang ba/ mdzes pa/ blta na sdug pa/ kha dog bzang po/ rgyas pa mchog dang ldan pa sngon gyi rgyal ba rnams la
80b1(mdo sde): lhag par bya ba byas pa/ dge ba'i rtsa ba bskyed pa/ sangs rgyas bye ba khrag khrig 'bum phrag mang po la bsnyen bkur byas pa/ dkon mchog gsum gyi gdung 'tshob pa/ snying rje can/ spobs pa thogs pa med pa/ skye dgu la mnyes gshin pa/ dad pa bzang ba/ bsam
80b2(mdo sde): pa dge ba/ brtan pa/ zab pa/ snying brtse ba can/ snying rje dang ldan pa/ des pa/ 'grogs na bde ba/ mkhas pa/ mdzangs pa/ gsal ba/ yid gzhungs pa/ shes nyen dang ldan pa/ le lo med pa/ shin tu dul ba/ dge des che ba/ sgyu can ma yin
80b3(mdo sde): pa/ g.yo med pa/ mi rtsub pa/ mi brlang ba/ drang ba/ nga rgyal dang / rgyags pa dang / dregs pa dang / 'thab pa dang / khro ba dang / phrag dog dang / ser sna dang / ngar 'dzin pa dang / nga yir 'dzin pa dang / lhag par zhen pa dang / sdug bsngal ba dang /
80b4(mdo sde): yid mi bde ba dang / ma rig pa dang bral ba dang / bsod nams dang ldan pa zhig 'khor de nyid du 'dus par gyur te 'dug go/ /de nas byang chub sems dpa' sems dpa' chen po ri'i phug dang / zom dang / ri sul dang / gseb dang / sman ljongs na seng ge'i mchog
80b5(mdo sde): rnam par bsgyings shing nga ro rnam par sgrogs pa lta bu'i mi'i dbang po'i gtsug gi nor bu stan las langs te/ bla gos phrag pa gcig tu gzar nas/ pus mo g.yas pa'i lha nga pad ma'i snying po la btsugs te/ bcom ldan 'das ga la ba de logs su thal mo sbyar ba btud nas/
80b6(mdo sde): bcom ldan 'das la 'di skad ces gsol to/ /gal te bdag gis zhus nas zhu ba lan gdab pa'i slad du/ bcom ldan 'das kyis skabs phye na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu
80b7(mdo sde): bar 'tshal lo/ /de skad ces gsol pa dang / bcom ldan 'das kyis byang chub sems dpa' sems dpa' chen po ri'i phug dang / zom dang / ri sul dang / gseb dang / sman ljongs na seng ge'i mchog rnam par bsgyings shing nga ro rnam par sgrogs pa lta bu'i mi'i
81a1(mdo sde): dbang po'i gtsug gi nor bu la 'di skad ces bka' stsal to/ /rigs kyi bu khyod la sangs rgyas dang / byang chub sems dpa' thams cad rtag tu skabs 'byed kyis/ rigs kyi bu khyod kyis de bzhin gshegs pa dgra bcom pa yang dag par rdzogs pa'i sangs
81a2(mdo sde): rgyas la ci dang ci 'dod pa dris shig dang / ngas dris pa de dang de'i lan btab pas khyod kyi sems rangs par bya'o/ /de skad ces bka' stsal pa dang / bcom ldan 'das la byang chub sems dpa' sems dpa' chen po ri'i phug dang / zom dang / ri sul dang / gseb dang /
81a3(mdo sde): sman ljongs na seng ge'i mchog rnam par bsgyings shing / nga ro rnam par sgrogs pa lta bu'i mi'i dbang po'i gtsug gi nor bus 'di skad ces gsol to/ /bcom ldan 'das rigs kyi bu'am rigs kyi bu mo dang po sems bskyed pas gang la mngon par brtson par bgyi lags/ de skad
81a4(mdo sde): ces gsol pa dang / bcom ldan 'das kyis byang chub sems dpa' sems dpa' chen po ri'i phug dang / zom dang / ri sul dang / gseb dang / sman ljongs na seng ge'i mchog rnam par bsgyings shing / nga ro rnam par sgrogs pa lta bu'i mi'i dbang po'i gtsug gi nor bu la
81a5(mdo sde): legs so/ /zhes bya ba byin te/ rigs kyi bu legs so legs so/ /rigs kyi bu khyod de bzhin gshegs pa la don 'di yongs su dri bar sems pa ni khyod yang legs so/ /de'i phyir rigs kyi bu khyod legs par rab tu nyon la yid la zung shig dang ngas bshad do/ /
81a6(mdo sde): byang chub sems dpa' sems dpa' chen po ri'i phug dang / zom dang / ri sul dang / gseb dang / sman ljongs na seng ge'i mchog rnam par bsgyings shing / nga ro rnam par sgrogs pa lta bu'i mi'i dbang po'i gtsug gi nor bus/ bcom ldan 'das la legs so
81a7(mdo sde): zhes gsol nas/ bcom ldan 'das kyi ltar nyan pa dang / bcom ldan 'das kyis de la bka' stsal pa/ rigs kyi bu byang chub sems dpa' sems dpa' chen po dang po sems bskyed pas dge ba bcu'i las kyi lam dag la mngon par brtson par bya'o/ /rigs kyi bu de
81b1(mdo sde): la byang chub sems dpa' sems dpa' chen po dge ba bcu'i las kyi lam dag la ji ltar mngon par brtson par byed ce na rigs kyi bu 'di la byang chub sems dpa' sems dpa' chen po ni srog gcod pa spangs pa yin/ log par lta ba'i bar dag spangs pa yin no/ /rigs kyi
81b2(mdo sde): bu de la byang chub sems dpa' sems dpa' chen po srog gcod pa spangs pa ji lta bu yin zhe na/ rigs kyi bu 'di la byang chub sems dpa' de 'di snyam du sems te/ srog ces bya ba ni tha na srog chags grog sbur yan chad la yang sdug cing phangs la dga' zhing yid du 'ong ba yin te/
81b3(mdo sde): bdag la yang srog 'di sdug cing phangs la dga' zhing yid du 'ong ba yin gyis su yang bdag la gsod pa 'am/ gsod du 'jug pa'am/ bsad pa la rjes su yi rang bar ma gyur cig bdag gis kyang su la yang bsad par mi bya/ gsod du gzhug par mi bya/ gsod pa la
81b4(mdo sde): rjes su yi rang bar mi bya'o snyam mo/ /rigs kyi bu de ltar na byang chub sems dpa' sems dpa' chen po srog gcod pa spangs pa yin no/ /de la 'di skad ces bya ste/ mngal na gnas pa yan chad kyang / /kun la srog ni sdug pa'i phyir/ /bdag gi srog phangs gang
81b5(mdo sde): yin pa/ /de ni srog chags gsod mi byed/ /de la ma byin par len pa spangs pa ji lta bu yin zhe na/ rigs kyi bu 'di la byang chub sems dpa' de 'di snyam du sems te/ nor zhes bya ba ni tha na rigs ngan dang / g.yung po yan chad la yang sdug cing phangs la dga' zhing yid du
81b6(mdo sde): 'ong ba yin te/ bdag la yang nor 'di sdug cing phangs la dga' zhing yid du 'ong ba yin gyis su yang bdag la 'phrog pa'am/ 'phrog tu 'jug pa'am/ phrogs pa la rjes su yi rang bar ma gyur cig /bdag gis kyang su la yang dbrog par mi bya/ 'phrog tu gzhug par mi
81b7(mdo sde): bya/ phrogs pa la rjes su yi rang bar mi bya'o snyam mo/ /rigs kyi bu de ltar na byang chub sems dpa' sems dpa' chen po ma byin par len pa spangs pa yin no/ /de la 'di skad ces bya ste/ shing dang bong ba yan chad la/ /gzhan gyi bor bar gyur pa yang / /gang la pha yi nor
82a1(mdo sde): sdug pa/ /de ni nor la 'phrog mi byed/ /de la 'dod pas log par g.yem pa spangs pa ji lta bu yin zhe na/ rigs kyi bu 'di la byang chub sems dpa' de 'di snyam du sems te/ chung ma zhes bya ba ni tha na dud 'gro'i skye gnas su gyur pa rnams la yang /
82a2(mdo sde): sdug cing phangs la dga' zhing yid du 'ong ba yin te/ bdag la yang chung ma 'di sdug cing phangs la dga' zhing yid du 'ong ba yin gyis/ su yang bdag la 'phrog pa'am/ 'phrog tu 'jug pa'am/ phrogs pa la rjes su yi rang ba'am/ nan gyis mnan te/ dga'
82a3(mdo sde): dgur yongs su longs spyad par ma gyur cig / bdag gis kyang su la yang dbrog par mi bya/ 'phrog tu gzhug par mi bya/ phrogs pa la rjes su yi rang bar mi bya/ nan gyis mnan te/ dga' dgur longs spyad par mi bya'o snyam mo/ /rigs kyi bu de ltar na byang chub sems dpa'
82a4(mdo sde): sems dpa' chen po 'dod pa la log par g.yem pa spangs pa yin no/ /de la 'di skad ces bya ste/ bran mor gyur pa yan chad kyang / /gzhan gyi bzhag par gyur pa la/ /gang la rang gi chung ma sdug /de ni chung ma 'phrog mi byed/ /de la du smra ba spangs pa ji lta bu yin
82a5(mdo sde): zhe na/ rigs kyi bu 'di la byang chub sems dpa' de 'di snyam du sems te/ bden pa zhes bya ba de ni tha na gnod sbyin dang / 'byung po dang / sha za rnams la yang sdug cing phangs la dga' zhing yid du 'ong ba yin te/ bdag la yang bden pa 'di sdug cing phangs la/ dga'
82a6(mdo sde): zhing yid du 'ong ba yin gyis/ su yang bdag la du smra bas sun 'byin pa'am/ sun 'byin du 'jug pa'am/ sun phyung ba la rjes su yi rang bar ma gyur cig /bdag gis kyang su la yang du smra bas sun dbyung bar mi bya/ sun 'byin du gzhug par mi bya/ sun
82a7(mdo sde): phyung ba la rjes su yi rang bar mi bya'o snyam mo/ /rigs kyi bu de ltar na byang chub sems dpa' sems dpa' chen po du smra ba spangs pa yin no/ /de la 'di skad ces bya ste/ gnod sbyin 'byung po yan chad kyang / /gang la bden par smra ba sdug /shes rab can de tshig gis/ /
82b1(mdo sde): lus can rnams la sun mi 'byin/ /de la phra ma'i tshig spangs pa ji lta bu yin zhe na/ rigs kyi bu 'di la byang chub sems dpa' de 'di snyam du sems te/ phra ma'i tshig ces bya ba ni/ tha na gang zag phra ma can rnams la yang yid mi sdug cing mi 'dod la/ mi dga' zhing yid
82b2(mdo sde): du mi 'ong ba yin te/ bdag la yang phra ma'i tshig 'di mi sdug cing mi 'dod la mi dga' zhing yid du mi 'ong ba yin gyis/ su yang bdag la phra ma zer bas gleng ba'am/ gleng du 'jug pa'am/ glengs pa la rjes su yi rang bar ma gyur cig /bdag gis kyang su la yang phra ma
82b3(mdo sde): zer bas gleng bar mi bya/ gleng du gzhug par mi bya/ glengs pa la rjes su yi rang bar mi bya'o snyam mo/ /rigs kyi bu de ltar na byang chub sems dpa' sems dpa' chen po phra ma'i tshig spangs pa yin no/ /de la ngag rtsub po smra ba spangs pa ji lta bu yin zhe na/ rigs kyi bu
82b4(mdo sde): 'di la byang chub sems dpa' de 'di snyam du sems te/ ngag rtsub po zhes bya ba ni tha na gang zag ngag rtsub po dang ldan pa rnams la yang mi sdug cing mi 'dod la mi dga' zhing yid du mi 'ong ba yin te/ bdag la yang ngag rtsub po 'di mi sdug cing mi 'dod la mi dga' zhing yid du mi 'ong ba yin
82b5(mdo sde): gyis/ su yang bdag la ngag rtsub po smra ba dang / gtum pa'i tshig dang / brlang ba'i tshig dang / mi bden pa'i tshig gis tho 'tsham pa'am/ tho 'tsham du 'jug pa'am/ tho 'tshams pa la rjes su yi rang bar ma gyur cig /bdag gis kyang su la yang ngag rtsub po smra ba
82b6(mdo sde): dang / gtum pa'i tshig dang / brlang ba'i tshig dang / mi bden pa'i tshig gis tho btsam par mi bya/ tho btsam du gzhug par mi bya/ tho btsams pa la rjes su yi rang bar mi bya'o snyam mo/ /rigs kyi bu de ltar na byang chub sems dpa' sems dpa' chen po ngag rtsub po
82b7(mdo sde): spangs pa yin no/ /de la 'di skad ces bya ste/ gang dag su yang rung ba la/ /phra ma ngag rtsub mi sdug pa/ /de ni phra ma mi zer te/ /rtsub pa'i tshig kyang srung bar byed/ /de la tshig kyal pa spangs pa ji lta bu yin zhe na/ rigs kyi bu 'di la byang chub sems dpa' sems
83a1(mdo sde): dpa' chen po de 'di snyam du sems te/ tshig kyal pa zhes bya ba ni tha na gang zag tshig kyal pa can dag la yang mi sdug cing mi 'dod la mi dga' zhing yid du mi 'ong ba yin te/ bdag la yang tshig kyal pa 'di mi sdug cing mi 'dod la/ mi dga' zhing yid du mi 'ong
83a2(mdo sde): ba yin gyis/ su yang bdag la tshig kyal pa smras pas dran par byed pa'am/ dran par byed du 'jug pa'am/ dran par byas pa la rjes su yi rang bar ma gyur cig /bdag gis kyang su la yang tshig kyal pa smra bas dran par mi bya/ dran par byed du mi gzhug /dran par byas pa
83a3(mdo sde): la rjes su yi rang bar mi bya'o snyam mo/ /rigs kyi bu de ltar na byang chub sems dpa' sems dpa' chen po tshig kyal pa spangs pa yin no/ /de la byang chub sems dpa' sems dpa' chen po brnab sems spangs pa ji lta bu yin zhe na/ rigs kyi bu 'di la byang chub sems dpa' de
83a4(mdo sde): 'di snyam du sems te/ brnab sems zhes bya ba ni tha na gang zag brnab sems can rnams la yang mi sdug cing mi 'dod la mi dga' zhing yid du mi 'ong ba yin te/ bdag la yang brnab sems 'di mi sdug cing mi 'dod la mi dga' zhing yid du mi 'ong ba yin gyis/ su yang bdag la brnab
83a5(mdo sde): sems kyi tshig gis rjod pa'am/ rjod du 'jug pa'am/ brjod pa la rjes su yi rang bar ma gyur cig /bdag gis kyang su la yang brnab sems kyi tshig gis brjod par mi bya/ rjod du gzhug par mi bya/ brjod pa la rjes su yi rang bar mi bya'o snyam mo/ /rigs kyi bu de ltar na byang
83a6(mdo sde): chub sems dpa' sems dpa' chen po brnab sems spangs pa yin no/ /de la 'di skad ces bya ste/ kyal pa'i tshig dang brnab sems gnyis/ /gang zhig bdag nyid mi 'dod pa/ /de ni kyal pa'i tshig mi smra/ /brnab sems kyang ni srung bar byed/ /de la gnod sems
83a7(mdo sde): spangs pa ji lta bu yin zhe na/ rigs kyi bu 'di la byang chub sems dpa' de 'di snyam du sems te/ gnod sems zhes bya ba ni tha na gang zag gnod sems su gyur pa'i sems dang ldan pa rnams la yang / mi sdug cing mi 'dod la mi dga' zhing yid du mi 'ong ba yin te/ bdag la yang
83b1(mdo sde): gnod sems 'di mi sdug cing mi 'dod la mi dga' zhing yid du mi 'ong ba yin gyis/ su yang bdag la gnod sems kyi tshig gis 'chad pa'am/ 'chad du 'jug pa'am/ bshad pa la rjes su yi rang bar ma gyur cig /bdag gis kyang su la yang gnod sems kyi tshig gis bshad
83b2(mdo sde): par mi bya/ 'chad du gzhug par mi bya/ bshad pa la rjes su yi rang bar mi bya'o snyam mo/ /rigs kyi bu de ltar na byang chub sems dpa' sems dpa' chen po gnod sems spangs pa yin no/ /de la log par lta ba spangs pa ji lta bu yin zhe na/ rigs kyi bu 'di la
83b3(mdo sde): byang chub sems dpa' de 'di snyam du sems te/ log par lta ba zhes bya ba ni tha na gang zag log par zhugs pa rnams la yang mi sdug cing mi 'dod la mi dga' zhing yid du mi 'ong ba yin te/ bdag la yang log par lta ba 'di mi sdug cing mi 'dod la mi dga' zhing yid du mi 'ong
83b4(mdo sde): ba yin gyis/ su yang bdag la log par lta ba'i tshig gis ston pa'am/ ston du 'jug pa'am/ bstan pa la rjes su yi rang bar ma gyur cig /bdag gis kyang su la yang log par lta ba'i tshig gis bstan par mi bya/ ston du gzhug par mi bya/ bstan pa la rjes
83b5(mdo sde): su yi rang bar mi bya'o snyam mo/ /rigs kyi bu de ltar na byang chub sems dpa' sems dpa' chen po log par lta ba spangs pa yin no/ /de la 'di skad ces bya ste/ gnod sems log par lta ba gnyis/ /yong gis mi 'dod gang yin pa/ de ni gnod sems mi byed de/ /
83b6(mdo sde): gang la'ang log par mi 'jug go/ /rigs kyi bu de ltar na byang chub sems dpa' sems dpa' chen po ni dge ba bcu'i las kyi lam 'di dag la mngon par brtson par byed do/ /dge ba bcu'i las kyi lam bstan pa 'di bshad pa na sems can dpag tu med grangs med pa dag bla na
83b7(mdo sde): med pa yang dag par rdzogs pa'i byang chub tu sems skyes so/ /sangs rgyas kyi chos thams cad kyi rgyan dang / spud pa dang / lhab lhub bkod pa zhes bya ba theg pa chen po'i mdo las le'u dang po'o// //rigs kyi bu gzhan yang byang chub sems dpa'
84a1(mdo sde): sems dpa' chen po dang po sems bskyed pas ni pha rol tu phyin pa bcu la mngon par brtson par bya'o/ /bcu gang zhe na/ 'di lta ste/ sbyin pa'i pha rol tu phyin pa dang / tshul khrims kyi pha rol tu phyin pa dang / bzod pa'i pha rol tu phyin pa dang / brtson
84a2(mdo sde): 'grus kyi pha rol tu phyin pa dang / bsam gtan gyi pha rol tu phyin pa dang / shes rab kyi pha rol tu phyin pa dang / thabs dang / smon lam dang / stobs dang / ye shes kyi pha rol tu phyin pa'o/ /rigs kyi bu de la byang chub sems dpa' sems dpa' chen po pha rol tu phyin
84a3(mdo sde): pa bcu po de dag la ji ltar mngon par brtson par byed ce na/ rigs kyi bu 'di la byang chub sems dpa' sems dpa' chen po ni sbyin pa sbyin par byed/ tshul khrims srung bar byed/ bzod pa sgom par byed/ brtson 'grus rtsom par byed/ bsam gtan la bsam gtan du byed/
84a4(mdo sde): shes rab 'bar bar byed/ thabs la mkhas par byed/ smon lam 'debs par byed/ stobs la 'jug par byed/ ye shes la 'jug par byed do/ /rigs kyi bu de la byang chub sems dpa' sems dpa' chen po sbyin pa'i pha rol tu phyin pa la ji ltar mngon par brtson par
84a5(mdo sde): byed ce na/ rigs kyi bu 'di la byang chub sems dpa' sems dpa' chen po zas dang / skom dang / bzhon pa dang / gos dang / rgyan sbyin pa la mngon par brtson par byed pa nas rkang sbyin pa'i bar dag la mngon par brtson par byed do/ /rigs kyi bu de la byang chub sems
84a6(mdo sde): dpa' zas sbyin pa dag la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ zas sbyin pa zhes bya ba de ni tshe dang / kha dog dang / stobs dang / bde ba 'grub par 'gyur ba'i tshig yin no/ /de lta bas na
84a7(mdo sde): bdag gis zas sbyin pa la mngon par brtson par bya dgos te/ bdag gis zas kyi sbyin pa sbyin par bya gor ma chag snyam mo/ /des zas kyi sbyin pa de byin pas tshe byin pa dang / bde ba byin par 'gyur ro/ /de nas de'i tshe bcom ldan 'das kyis tshigs su bcad pa 'di dag bka'
84b1(mdo sde): stsal to/ /kha zas sbyin pa byin na ni/ /des na tshe dang kha dog dang / /stobs dang bde ba lnga pa spobs/ /shes rab can gyis byin pa yin/ /kha zas byin pas dga' ba dang / /tshe ring stobs ldan bde skyid 'gyur/ /skyid cing brten pa de dag ni/ /thogs med
84b2(mdo sde): spobs dang ldan par 'gyur/ /phyug cing nor mang dpal dang ldan/ /mi ni des shing blo ldan la/ /bsod nams ldan zhing mkhas la zhi/ /kha zas byin pas de ltar 'gyur/ /de la skom sbyin pa la ji ltar mngon par brtson par byed ce na/ rigs kyi bu 'di la byang
84b3(mdo sde): chub sems dpa' de 'di snyam du sems te/ skom sbyin pa zhes bya ba de ni nyon mongs pa'i sred pa thams cad sel bar 'gyur ba'i tshig yin te/ de lta bas na bdag gis skom gyi sbyin pa sbyin par bya gor ma chag snyam mo/ /de skom gyi sbyin pa de sbyin pa na/ sangs rgyas
84b4(mdo sde): kyis bsngags pa'i smon lam bzhin du skom gyi sbyin pa 'dis na/ bdag sems can thams cad kyi nyon mongs pa sred pa'i rgya mtsho thams cad skems par byed par gyur cig /rnam par grol ba'i ro'i skom gyis kyang tshim par byed par gyur cig ces smon lam 'debs so/ /'di
84b5(mdo sde): la tshig phyi ma yang yod de/ rga shi'i chu srin gyis dkrugs pa'i/ /nyon mongs sred pa'i mtsho skems nas/ /rnam grol ro yi skom gyis ni/ /mi rnams bdag gis tshim par bya/ /skom byin pas ni mkhas pa de/ /kun tu 'bar zhing rab 'bar ba'i/ /nyam ngar
84b6(mdo sde): mi skye zhing / /skom pa'i gnod pa 'byung mi 'gyur/ /de la bzhon pa'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ bzhon pa'i sbyin pa zhes bya ba de ni bde ba dang / rdzu 'phrul gyi gzhi thams cad spud
84b7(mdo sde): pa'i tshig yin gyis/ bdag gis bzhon pa'i sbyin pa sbyin par bya ste/ bzhon pa shing rta'am/ bzhon pa khyogs sam/ bzhon pa rta'am/ bzhon pa glang po che'am/ lha ma sbyin par bya gor ma chag snyam mo/ /de bzhon pa'i sbyin pa de dag sbyin pa na/ sangs
85a1(mdo sde): rgyas kyis bsngags pa'i smon lam bzhin du bzhon pa'i sbyin pa 'dis na bdag sems can thams cad kyi bde ba dang / rdzu 'phrul gyi gzhi thams cad sdud par gyur cig ces smon lam 'debs so/ /de la 'di skad ces bya ste/ bzhon pa shing rta byin pa yis/ /
85a2(mdo sde): rtag tu sems can thams cad kyis/ /theg pa chen po thob gyur cing / /rdzu 'phrul rkang pa thob par shog /bzhon pa sbyin pas drang srong che/ /sangs rgyas zhing nas zhing dag tu/ /blo ldan bya yi shugs 'dra bar/ /rdzu 'phrul gyis ni mkha' la 'gro/ /de la gos sbyin pa
85a3(mdo sde): la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ gos sbyin pa zhes bya ba de ni ngo tsha shes pa dang / khrel yod pa dang / mdog yongs su dag par byed pa'i tshig yin gyis/ bdag gis gos kyi
85a4(mdo sde): sbyin pa sbyin par bya gor ma chag snyam mo/ /de gos kyi sbyin pa de sbyin pa na/ sangs rgyas kyis gnang ba'i smon lam bzhin du gos kyi sbyin pa 'dis na bdag sems can thams cad kyi ngo tsha shes pa dang / khrel yod pa dang / mdog yongs su dag par byed par gyur cig ces
85a5(mdo sde): smon lam 'debs so/ /'di la tshig phyi ma yang yod de/ gos kyi sbyin pa 'dis na bdag /sems can kun gyi ngo tsha shes/ /khrel yod pa ni sbyong ba dang / /mdog kyang dag par byed gyur cig /gos sbyin shin tu dpal dang ldan/ /rtag tu rigs ldan gzugs
85a6(mdo sde): bzang zhing / /mi de ngo tsha shes par 'gyur/ /mi ni grags ldan skal dang ldan/ /de la rgyan sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ rgyan byin pa zhes bya ba de ni skyes bu chen po'i mtshan sum
85a7(mdo sde): cu rtsa gnyis dang / dpe byad bzang po brgyad cu yongs su rdzogs par 'gyur ba'i tshig yin gyis/ bdag gis rgyan gyi sbyin pa gser gyi rgyan nam/ nor bu'am/ mu tig gam/ bai dUr+ya'am/ dung ngam/ man shel lam/ byi ru'i rgyan sbyin pa sbyin par bya
85b1(mdo sde): gor ma chag snyam mo/ /de rgyan gyi sbyin pa de sbyin pa na/ sangs rgyas kyis gsungs pa'i smon lam bzhin du/ rgyan gyi sbyin pa 'dis na bdag gis sems can thams cad kyi lus mtshan dang dpe byad bzang po dag gis brgyan pa mthong bar gyur cig ces smon lam 'debs so/ /
85b2(mdo sde): de la tshig phyi ma yang yod de/ gser gyi rgyan ni byin pa yis/ /mtshan rnams kyis ni brgyan pa yi/ /sems can thams cad mthong gyur cing / /bdag kyang byang chub tshol bar shog /nor bu mu tig byin pas ni/ /gang dang gang du de skye ba/ /skye gnas de dang de
85b3(mdo sde): dag tu/ /rin chen char ni 'bab par 'gyur/ /de la mar me sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ mar me sbyin pa zhes bya ba de ni lha'i mig yongs su dag par 'gyur ba'i tshig yin gyis/
85b4(mdo sde): bdag gis mar me'i sbyin pa sbyin par bya gor ma chag snyam mo/ /de mar me'i sbyin pa de sbyin pa na sangs rgyas kyis bstan pa'i smon lam bzhin du mar me sbyin pa 'dis na/ bdag sems can thams cad kyi lha'i mig yongs su dag par 'gyur ba'i don byed par gyur cig ces smon lam
85b5(mdo sde): 'debs so/ /de la tshig phyi ma yang yod de/ kun mkhyen ye shes 'gyur ba yi/ /mar me sbyin pa des na bdag /sems can kun gyi lha yi mig /rnam par dag par byed gyur cig /mi de mar me sbyin pa yis/ /'jig rten dag na dus kun tu/ /sangs rgyas rnams
85b6(mdo sde): kyi spyan lnga dang / /rim gyis su ni ldan par 'gyur/ /de la rol mo'i sgra sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ rol mo'i sgra'i sbyin pa zhes bya ba de ni lha'i rna ba yongs su rdzogs par 'gyur ba'i tshig
85b7(mdo sde): yin gyis/ bdag gis rol mo'i sgra'i sbyin pa sbyin par bya gor ma chag snyam mo/ /de rol mo'i sgra'i sbyin pa de sbyin pa na/ sangs rgyas rnam par rol pa'i smon lam bzhin du/ rol mo'i sgra'i sbyin pa 'dis na bdag sems can thams cad kyi lha'i rna ba yongs su rdzogs par
86a1(mdo sde): byed par gyur cig ces smon lam 'debs so/ /de la tshig phyi ma yang yod de/ rol mo'i sgra byin des na bdag /sems can kun la lha rna dang / /sangs rgyas byang chub 'gro phan pa/ /rab tu rdzogs par byed gyur cig /rol mo sgra ni byin pas na/ /
86a2(mdo sde): rdzogs pa'i sangs rgyas grags ldan pa/ /dpa' bo rnams kyi lha yi snyan/ /gang du skyes pa de yis 'thob/ /de la spos dang / phye ma dang / byug pa sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/
86a3(mdo sde): spos dang / phye ma dang / byug pa sbyin pa zhes bya ba de ni tshul khrims dang / thos pa dang / ting nge 'dzin gyi spos dang / phye ma dang / byug par 'gyur ba'i tshig yin gyis/ bdag gis spos dang / phye ma dang / byug pa sbyin par bya gor ma chag snyam mo/ /
86a4(mdo sde): de spos dang / phye ma dang / byug pa'i sbyin pa de sbyin pa na/ sangs rgyas kyis dgongs pa'i smon lam bzhin du spos dang / phye ma dang / byug pa'i sbyin pa 'dis na bdag gis sems can thams cad tshul khrims dang / thos pa dang / ting nge 'dzin gyi spos kyis byug
86a5(mdo sde): par gyur cig ces smon lam 'debs so/ /de la 'di skad ces bya ste/ spos dang phye ma byin pa dang / byug pa dag ni byin pa yis/ /tshul khrims thos dang ting nge 'dzin/ /lus can rnams kyis thob gyur cig /spos dang phye ma byin pa dang / /byug pa byin
86a6(mdo sde): pas skyob rnams kyi/ /lha yi shangs dang lha yi sku/ /skyon med de yis 'thob par 'gyur/ /de la me tog sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ me tog dang / me tog phreng gi sbyin
86a7(mdo sde): pa zhes bya ba de ni gzungs dang / spobs pa dang / byang chub kyi yan lag rin po che'i me tog thob par 'gyur ba'i tshig yin gyis/ bdag gis me tog dang / me tog phreng gi sbyin pa sbyin par bya gor ma chag snyam mo/ /de me tog dang / me tog phreng gi sbyin pa de sbyin
86b1(mdo sde): pa na/ sangs rgyas kyis gsungs pa'i smon lam bzhin du me tog dang / me tog phreng gi sbyin pa 'dis na/ bdag gis sems can thams cad kyi lus gzungs dang / spobs pa dang / byang chub kyi yan lag rin po che'i me tog gis brgyan par byed par gyur cig ces
86b2(mdo sde): smon lam 'debs so/ /de la tshig phyi ma yang yod de/ me tog me tog phreng byin pas/ /myur bar rnam pa thams cad du/ /byang chub yan lag me tog gis/ /lus can kun la brgyan par shog /me tog me tog phreng byin pas/ /gang dang gang du skyes
86b3(mdo sde): pa der/ /rgyal po blon po zhang blon gyis/ /rtag tu mchod cing rim gro byed/ /de la ro bro ba'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ ro bro ba sbyin pa zhes bya ba de ni ro bro ba'i mchog tu
86b4(mdo sde): 'gyur ba'i skyes bu chen po'i mtshan du 'gyur ba'i tshig yin gyis/ bdag gis ro bro ba'i sbyin pa rgun gyi ro'am/ bu ram shing gi ro'am/ sbrang rtsi'i ro'am/ mar gyi ro'am/ 'bru mar gyi ro'am/ lan tshwa'i ro sbyin par bya gor ma chag snyam mo/ /de
86b5(mdo sde): ro bro ba'i sbyin pa de sbyin pa na/ sangs rgyas kyis bsngags pa'i smon lam bzhin du/ ro'i sbyin pa 'dis na/ bdag gis sems can thams cad la ro bro ba'i mchog tu 'gyur ba'i skyes bu chen po'i mtshan yongs su rdzogs par byed par gyur cig ces smon lam 'debs so/ /
86b6(mdo sde): de la 'di skad ces bya ste/ ro yi sbyin pas sems can kun/ /kun mkhyen ro yi snying po yis/ /rdzogs sangs rgyas pa'i byang chub kyi/ /spyod pa yongs su rdzogs gyur cig /ro yi sbyin pas yid gzhungs shing / /dran ldan blo gros rgya mtsho bzhin/ /des ni ro yi
86b7(mdo sde): rnam grangs 'thob/ /lhun gyis grub par longs spyod ldan/ /de la gnas sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ gnas sbyin pa zhes bya ba de ni sems can thams cad kyi gnas dang / skyob
87a1(mdo sde): pa dang / gling dang / skyabs dang / dpung gnyen du 'gyur ba'i tshig yin gyis/ bdag gis gnas kyi sbyin pa sbyin par bya gor ma chag snyam mo/ /de gnas kyi sbyin pa de sbyin pa na/ sangs rgyas kyis dmigs pa'i smon lam bzhin du gnas
87a2(mdo sde): kyi sbyin pa 'dis na bdag sems can thams cad kyi gnas dang / skyob pa dang / gling dang / skyabs dang / dpung gnyen du gyur cig ces smon lam 'debs so/ /de la 'di skad ces bya ste/ gzhal med khang gnas sbyin pa yis/ /bdag ni 'dzam bu'i gling dag tu/ /
87a3(mdo sde): lus can rnams kyi skyob dang gling / /skyabs dang dpung gnyen gyur par shog /gzhal med khang gnas sbyin pa yis/ /gang dang gang du skyes pa na/ /khyim dang gnas dang yul 'khor gyi/ /bdag po dang ni gtso bor 'gyur/ /de la mal dang sngas sbyin pa la ji ltar mngon
87a4(mdo sde): par brtson par byed ce na/ rigs kyi bu 'di la byang chub sems dpa' de 'di snyam du sems te/ mal dang sngas kyi sbyin pa zhes bya ba de ni sgrib pa thams cad gtan spong ba'i 'phags pa dang / lha'i tshangs pa'i gnas de bzhin gshegs pa'i gzims mal dang / 'phangs sbyin pa'i
87a5(mdo sde): tshig yin gyis/ bdag gis mal dang sngas kyi sbyin pa sbyin par bya gor ma chag snyam mo/ /de mal dang sngas kyi sbyin pa de sbyin pa na/ sangs rgyas kyis bstan pa'i smon lam bzhin du mal dang sngas kyi sbyin pa 'dis na bdag sems can thams cad kyi sgrib pa thams cad gtan spong
87a6(mdo sde): ba'i 'phags pa dang / lha'i tshangs pa'i gnas de bzhin gshegs pa'i gzims mal dang / 'phangs sbyin par gyur cig ces smon lam 'debs so/ /de la tshig phyi ma yang yod de/ mal dang sngas rnams byin pas bdag la ni/ /bsod nams tshogs ni cung zad ci yod
87a7(mdo sde): pa/ /des na bdag gis skye bo'i sgrib pa dag /sdig pa'i blo gros ngan pa 'joms par shog /lus can rnams kyi lta ba ngan pa yi/ /dra ba shes rab mtshon gyis gcod par shog /bde bar gshegs pa rnams la 'os pa yi/ /mal mchog tshangs gnas bsten pa sbyin
87b1(mdo sde): par shog / mal dang sngas rnams sbyin par byed pa'i mi/ /bstan bcos dag la mkhas par skye bar 'gyur/ /zhi gnas 'thob cing rgya cher sbyin pa dang / /pad ma las byung gzi can gzhon nur 'gyur/ /de la stan sbyin pa la ji ltar mngon par brtson par byed ce na/ rigs kyi bu
87b2(mdo sde): 'di la byang chub sems dpa' de 'di snyam du sems te/ stan sbyin pa zhes bya ba de ni stong gsum gyi stong chen po'i 'jig rten gyi khams thams cad kyi sa gzhi la/ byang chub kyi snying po rdo rje'i gdan thob par 'gyur ba'i tshig yin gyis/ bdag gis stan gyi sbyin pa sbyin par
87b3(mdo sde): bya gor ma chag snyam mo/ /de stan gyi sbyin pa de sbyin pa na/ de bzhin gshegs pa dang 'thun pa'i smon lam bzhin du/ stan gyi sbyin pa 'dis na bdag gis sems can thams cad kyis stong gsum gyi stong chen po'i 'jig rten gyi khams thams cad kyi sa gzhi la byang chub kyi snying po
87b4(mdo sde): rdo rje'i gdan thob par byed par gyur cig ces smon lam 'debs so/ /de la 'di skad ces bya ste/ stan gyi sbyin pa 'di yis na/ /byang chub snying po'i rdo rje'i gdan/ /bzang zhing sra la brtan pa dag /lus can rnams la 'byung bar shog /sna tshogs rin chen bdun las byas/ /
87b5(mdo sde): 'phang du dpag tshad gnyis yod la/ /kho ra khor yug dpag tshad gcig /ri rab bzhin du spa ba dang / /rin chen ljon shing brgyas bskor cing / /gzhal med khang gis legs par brgyan/ /dril bu g.yer ka'i dra bas bkab/ /nor bu rin chen spras gsal ba/ /
87b6(mdo sde): tshangs pa mtshungs par spyod rnams la/ /khri'u dang stan dang stegs byin pas/ /'khor ba dag na 'khor ba'i tshe/ /de 'dra'i stan ni thob par 'gyur/ /de la yo byad kyi sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du
87b7(mdo sde): sems te/ yo byad sbyin pa zhes bya ba de ni byang chub kyi yo byad yongs su rdzogs par 'gyur ba'i tshig yin gyis/ bdag gis yo byad kyi sbyin pa sbyin par bya gor ma chag snyam mo/ /de yo byad kyi sbyin pa de sbyin pa na/ de bzhin gshegs pa la 'os pa'i smon lam bzhin du
88a1(mdo sde): yo byad byin pa 'dis na bdag sems can thams cad kyi byang chub kyi yo byad yongs su rdzogs par byed par gyur cig ces smon lam 'debs so/ /de la tshig phyi ma yang yod de/ yo byad yongs su btang ba des/ /bdag gis kyang ni lus can gyi/ /byang chub yo
88a2(mdo sde): byad btsal ba dag / yongs su rdzogs par byed gyur cig /yo byad rab tu byin pa yis/ /gang dang gang du skyes pa der/ /rnam pa kun gyi mchog ldan pa'i/ /yan lag thams cad rdzogs par 'gyur/ /de la sman sbyin pa la ji ltar mngon par brtson par byed ce na/
88a3(mdo sde): rigs kyi bu 'di la byang chub sems dpa' de 'di snyam du sems te/ sman gyi sbyin pa zhes bya ba de ni sems can thams cad kyi rga ba dang 'chi ba med pa'i bdud rtsi'i bde ba yongs su rdzogs par 'gyur ba'i tshig yin gyis/ bdag gis sman gyi sbyin pa sbyin par bya gor ma chag snyam mo/ /
88a4(mdo sde): de sman gyi sbyin pa de sbyin pa na/ de bzhin gshegs pas byin gyis brlabs pa'i smon lam bzhin du/ sman byin pa 'dis na bdag sems can thams cad kyi rga ba dang / 'chi ba med pa'i bdud rtsi'i bde ba yongs su rdzogs par byed par gyur cig ces smon lam 'debs so/ /de la 'di skad ces
88a5(mdo sde): bya ste/ rtsi dang sman gyi sbyin pa yis/ /sems can thams cad tshe dpag med/ /thams cad mkhyen pa'i bdud rtsi yang / /myur ba nyid du thob gyur cig /rtsi dang sman gyi sbyin pa yis/ /zla ba nya ltar nad med cing / /gnod chung skyid cing bde bar gnas/ /mi
88a6(mdo sde): rnams tshe ni ring bar 'gyur/ /de la bran dang bran mo dang / las byed pa dang / zho shas 'tsho ba yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ bran dang / bran mo dang / las
88a7(mdo sde): byed pa dang / zho shas 'tsho ba yongs su gtong ba'i sbyin pa zhes bya ba de ni byang chub sems dpa' rnams kyi rang dga' dang / rang dbang dang / rang byung gi ye shes yongs su rdzogs par 'gyur ba'i tshig yin gyis/ bdag gis bran dang / bran mo dang / las byed
88b1(mdo sde): pa dang / zho shas 'tsho ba yongs su gtong ba'i sbyin pa sbyin par bya gor ma chag snyam mo/ /de bran dang / bran mo dang / las byed pa dang / zho shas 'tsho ba'i sbyin pa de sbyin pa na/ de bzhin gshegs pas gsungs shing bstan pa'i smon lam bzhin du bran dang /
88b2(mdo sde): bran mo dang / las byed pa dang / zho shas 'tsho ba yongs su gtong ba'i sbyin pa 'dis na/ bdag sems can thams cad kyi rang dga' dang / rang dbang dang / rang byung gi ye shes yongs su rdzogs par byed par gyur cig ces smon lam 'debs so/ /de la 'di skad ces
88b3(mdo sde): bya ste/ bran dang bran mo btang ba yis/ /mdor na lus can thams cad kyi/ /rang byung gi ni ye shes kyi/ /snying po yongs su rdzogs gyur cig /bran dang bran mo btang ba yis/ /mi ni bran du mi skye zhing / /brtan po rang dbang yod pas 'tsho/ /zhum pa med cing
88b4(mdo sde): 'jigs pa med/ /de la gser dang / dngul dang / nor bu dang / mu tig dang / bai dUr+ya dang / dung dang / man shel dang / byi ru dang / rin po che thams cad yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la
88b5(mdo sde): byang chub sems dpa' de 'di snyam du sems te/ gser dang / dngul dang / nor bu dang / mu tig dang / bai dUr+ya dang / dung dang / man shel dang / byi ru dang / rin po che thams cad yongs su gtong ba zhes bya ba de ni/ byang chub sems dpa' rnams kyi
88b6(mdo sde): sangs rgyas kyi zhing bye ba khrag khrig 'bum phrag mtha' yas mu med pa dag tu 'od zer sngon po dang / ser po dang / dmar po dang / dkar po dang / btsod ka dang / shel dang / dngul gyi kha dog lta bu snang bar 'gyur ba'i tshig yin gyis/ bdag gis gser
88b7(mdo sde): dang / dngul dang / nor bu dang / mu tig dang / bai dUr+ya dang / dung dang / man shel dang / byi ru dang / rin po che thams cad yongs su gtong ba'i sbyin pa sbyin par bya gor ma chag snyam mo/ /gser dang / dngul dang / nor bu dang / mu tig dang / bai dUr+ya dang /
89a1(mdo sde): dung dang / man shel dang / byi ru dang / rin po che thams cad yongs su gtong ba'i sbyin pa de sbyin pa na/ de bzhin gshegs pas ji ltar mkhyen cing bshad de gsal bar mdzad pa'i smon lam bzhin du gser dang / dngul dang / nor bu dang / mu tig
89a2(mdo sde): dang / bai dUr+ya dang / dung dang / man shel dang / byi ru dang / rin po che thams cad byin pa des na bdag sangs rgyas kyi zhing bye ba khrag khrig phrag 'bum mtha' yas mu med pa dag tu 'od zer sngon po dang / ser po dang / dmar po dang / dkar po dang / btsod ka dang / shel
89a3(mdo sde): dang / dngul gyi kha dog lta bus snang bar byed par gyur cig ces smon lam 'debs so/ /de la tshig phyi ma yang yod de/ rin chen byin pa des na bdag /'od zer sna tshogs snang ba yis/ /sangs rgyas drang srong che rnams kyi/ /zhing rnams thams cad snang byed shog /rin chen
89a4(mdo sde): sna tshogs byin pa yis/ /nges pa gang dang gar skyes pa/ /'jig rten mtshams med yan cad du/ /des ni 'od zer snang bar byed/ /de la rta dang / glang po che dang / shing rta'i bzhon pa yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la
89a5(mdo sde): byang chub sems dpa' de 'di snyam du sems te/ rta dang / glang po che dang / shing rta'i bzhon pa yongs su gtong ba'i sbyin pa zhes bya ba de ni byang chub sems dpa' rnams kyi theg pa chen po dang / theg pa mchog dang / theg pa mi mnyam pa dang mnyam pa dang / sangs rgyas kyi theg
89a6(mdo sde): pa bla na med pa/ gtso bo dam pa rab mchog sdud pa'i tshig yin gyis/ bdag gis rta dang / glang po che dang / shing rta'i bzhon pa yongs su gtong ba'i sbyin pa sbyin par bya gor ma chag snyam mo/ /de rta dang / glang po che dang / shing rta'i bzhon pa yongs su gtong ba'i sbyin pa
89a7(mdo sde): sbyin pa na de bzhin gshegs pas gsungs shing bsgoms pa'i smon lam bzhin du rta dang / glang po che dang / shing rta'i bzhon pa yongs su gtong ba'i sbyin pa 'dis na bdag gis sems can thams cad theg pa chen po dang / theg pa mchog dang / theg pa mi mnyam pa dang mnyam pa dang /
89b1(mdo sde): sangs rgyas kyi theg pa bla na med pa/ gtso bo dam pa/ rab mchog gis sdud par byed par gyur cig ces smon lam 'debs so/ /de la tshig phyi ma yang yod de/ bdag gis glang chen byin pa yis/ /sangs rgyas theg pa theg pa che/ /theg pa mchog gis lus can rnams/ /myur
89b2(mdo sde): du sdud par byed par shog / glang chen byin zhing rta byin pas/ /gsal zhing mkhas la shes nyen can/ /theg pa che la mos pa dang / /mi de skal ba can du 'gyur/ /de la skyed mos tshal dang / dka' thub kyi nags tshal dang / gtsug lag khang yongs su gtong ba'i sbyin pa la ji
89b3(mdo sde): ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ skyed mos tshal dang / dka' thub kyi nags tshal dang / gtsug lag khang yongs su gtong ba'i sbyin pa zhes bya ba de ni byang chub sems dpa' rnams kyi bsam gtan gyi yan
89b4(mdo sde): lag yongs su rdzogs par byed par 'gyur ba'i tshig yin gyis/ bdag gis skyed mos tshal dang / dka' thub kyi nags tshal dang / gtsug lag khang yongs su gtong ba'i sbyin pa sbyin par bya gor ma chag snyam mo/ /de skyed mos tshal dang / dka' thub kyi nags tshal dang /
89b5(mdo sde): gtsug lag khang yongs su gtong ba'i sbyin pa sbyin pa na/ sangs rgyas kyis bstod cing bsngags pa'i smon lam bzhin du/ skyed mos tshal dang / dka' thub kyi nags tshal dang / gtsug lag khang yongs su gtong ba'i sbyin pa 'dis na bdag sems can thams cad kyi bsam gtan
89b6(mdo sde): gyi yan lag yongs su rdzogs par byed par gyur cig ces smon lam 'debs so/ /de la tshig phyi ma yang yod de/ lha gang skyed mos tshal byin pas/ /bdag gis sems can thams cad kyi/ /bsam gtan yan lag rim bzhin du/ /yongs su rdzogs par byed par shog /lha gang skyed
89b7(mdo sde): mos tshal byin pas/ /rnal 'byor can gyi mi de ni/ /bsam gtan yan lag yongs rdzogs shing / /rnal 'byor spyod la dka' thub che/ /de la chung ma dang bu dang / bu mo yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di
90a1(mdo sde): snyam du sems te/ chung ma dang bu dang / bu mo yongs su gtong ba'i sbyin pa zhes bya ba de ni byang chub sems dpa' rnams kyi bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba'i tshig yin gyis bdag gis chung ma dang /
90a2(mdo sde): bu dang / bu mo yongs su gtong ba'i sbyin pa sbyin par bya gor ma chag snyam mo/ /de chung ma dang / bu dang / bu mo yongs su gtong ba'i sbyin pa de sbyin pa na/ de bzhin gshegs pas bsnyen bkur mdzad mdzad pa'i smon lam bzhin du chung ma dang / bu dang / bu mo yongs su
90a3(mdo sde): gtong ba'i sbyin pa 'dis na bdag sems can thams cad bla na med pa yang dag par rdzogs pa'i byang chub mngon par rdzogs par 'tshang rgya bar byed par gyur cig ces smon lam 'debs so/ /de la tshig phyi ma yang yod de/ bu yi sbyin pa des na myur bar yang / /sems can rnams ni
90a4(mdo sde): re re'i don gyi phyir/ /sems can thams cad bla na med pa yi/ /byang chub dam pa 'tshang rgya byed par shog /chung ma bu dang bu mo gtong byed pa/ /de la byang chub zag med dga' ba med/ /brtson 'grus ldan pa'i mi ni gang la yang / /dka' ba ci yang med par blta
90a5(mdo sde): bar bya/ /de la nor dang / 'bru dang / bang mdzod yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ nor dang / 'bru dang / bang mdzod yongs su gtong ba'i sbyin pa zhes bya ba de ni/ byang chub
90a6(mdo sde): sems dpa' rnams kyi dam pa'i chos kyi mdzod yongs su rdzogs par 'gyur ba'i tshig yin gyis/ bdag gis nor dang / 'bru dang / bang mdzod yongs su gtong ba'i sbyin pa sbyin par bya gor ma chag snyam mo/ /de nor dang / 'bru dang / bang mdzod yongs su gtong ba'i sbyin
90a7(mdo sde): pa de sbyin pa na/ de bzhin gshegs pas gsungs pa'i smon lam bzhin du nor dang / 'bru dang / bang mdzod yongs su gtong ba'i sbyin pa 'dis na/ bdag sems can thams cad kyi dam pa'i chos kyi mdzod yongs su rdzogs par byed par gyur cig ces smon lam 'debs so/ /de la 'di skad
90b1(mdo sde): ces bya ste/ nor dang dbyig rnams gtong ba'i bsod nams ni/ /mkha' las lhag pa bdag la ci yod pas/ /mi rnams rgyud ni dam pa'i chos mdzod kyis/ /rgyal po'i mdzod ltar myur du rgyas gyur cig /nor dang 'bru dang bang mdzod bud med rnams/ /gtong ba'i bsod
90b2(mdo sde): nams bdag la ci yod pa/ /des na bdag gis byang chub myur 'thob cing / /dam pa'i chos kyi mdzod ni thob par shog /de la gling bzhi dang / 'dzam bu'i gling dang / rgyal srid kyi dbang phyug thams cad yongs su gtong ba'i sbyin pa la ji ltar mngon par brtson par byed ce na/ rigs kyi bu
90b3(mdo sde): 'di la byang chub sems dpa' de 'di snyam du sems te/ gling bzhi dang / 'dzam bu'i gling dang / rgyal srid kyi dbang phyug thams cad yongs su gtong ba'i sbyin pa zhes bya ba de ni/ byang chub sems dpa' rnams kyi dam pa'i chos kyi rgyal srid kyi dbang phyug 'thob par 'gyur ba'i tshig
90b4(mdo sde): yin gyis/ bdag gis gling bzhi dang / 'dzam bu'i gling dang / rgyal srid kyi dbang phyug thams cad yongs su gtong ba'i sbyin pa sbyin par bya gor ma chag snyam mo/ /de gling bzhi dang / 'dzam bu'i gling dang / rgyal srid kyi dbang phyug thams cad yongs su gtong ba'i sbyin pa de sbyin
90b5(mdo sde): pa na/ de bzhin gshegs pas bstan pa'i smon lam bzhin du/ gling bzhi dang / 'dzam bu'i gling dang / rgyal srid kyi dbang phyug thams cad yongs su gtong ba'i sbyin pa 'dis na/ bdag sems can thams cad dam pa'i chos kyi rgyal srid kyi dbang phyug 'thob pa thob par gyur cig
90b6(mdo sde): ces smon lam 'debs so/ /de la 'di skad ces bya ste/ gling bzhi ril gyis btang ba 'di dag las/ /bdag gis bsod nams cung zad ci bsgrubs pa/ /des na mi rnams 'di dag dam chos kyi/ /rgyal srid 'thob pa'i mtha' ni thob gyur cig /'dzam bu gling ni byin pa
90b7(mdo sde): yis/ /rin chen sna bdun ldan pa yi/ /rgyal po gling bzhi dbang byed pa/ /dbang phyug rnam par rgyal bar 'gyur/ /de la gtsug gi nor bu dang / cod pan yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di
91a1(mdo sde): snyam du sems te/ gtsug gi nor bu dang / cod pan yongs su gtong ba'i sbyin pa zhes bya ba de ni/ byang chub sems dpa' rnams kyi spyi gtsug bltar mi mthong bar 'gyur ba'i tshig yin gyis/ bdag gis gtsug gi nor bu dang / cod pan yongs su gtong
91a2(mdo sde): ba'i sbyin pa sbyin par bya gor ma chag snyam mo/ /de gtsug gi nor bu dang / cod pan yongs su gtong ba'i sbyin pa de sbyin pa na/ de bzhin gshegs pas gsungs pa'i smon lam bzhin du/ gtsug gi nor bu dang / cod pan yongs su gtong ba'i sbyin pa 'dis na bdag sems
91a3(mdo sde): can thams cad kyis spyi gtsug bltar mi mthong ba thob par byed par gyur cig ces smon lam 'debs so/ /de la 'di skad ces bya ste/ mgo bo'i nor bu cod pan byin pa yi/ /bsod nams tshogs ni bdag la ci yod pa/ /des na 'dir ni sems can thams cad kyi/ /spyi gtsug
91a4(mdo sde): bltar med rtag tu thob gyur cig / gtsug gi nor bu byin des bdag /n+ya gro da ltar chu zheng gab/ /gser dang nor bu byas pa yis/ /gtsug tor phun sum tshogs par shog /de la rkang pa sbyin pa la ji ltar mngon par brtson par byed ce na/ rigs kyi bu 'di la byang chub sems
91a5(mdo sde): dpa' de 'di snyam du sems te/ rkang pa sbyin pa zhes bya ba de ni byang chub sems dpa' rnams kyi chos kyi rkang pa byang chub kyi snying por 'gro ba'i tshig yin gyis/ bdag gis rkang pa sbyin pa sbyin par bya gor ma chag snyam mo/ /de la rkang pa sbyin pa de sbyin pa na/ de bzhin gshegs
91a6(mdo sde): pas brnyes pa'i smon lam bzhin du rkang pa sbyin pa 'dis na/ mi rnams dang sems can thams cad rtag tu myur bar khyim nas mngon par byung nas skye ba dang / rga ba dang / na ba dang / 'chi ba'i gnod pa zhi bar bya ba'i don gyi phyir 'dod bzhin du bag brkyang nas rab tu dga' zhing dbang po zhi
91a7(mdo sde): l a skyabs su 'os pa'i zla ba'i 'od ltar gzugs zhi ba snang byed nyi ma sna tshogs kyi gzi brjid ltar snying rje las byung ba'i 'od zer 'phro bas mtshams med pa yan cad mun par zhugs pas nyam thag pa'i mi rnams kyi mun pa snang bar byas nas lus rab tu tsha ba'i sdug bsngal rnams sel cing
91b1(mdo sde): pad ma'i rkang pa 'khor lo rtsibs stong dang ldan pa'i mtshan gyis spras la/ mnyam zhing 'jam pa dang / sor mo ring zhing ngang pa'i rkang pa ltar dra bas 'brel pa dang / sen mo me long bzang po dag par phyis pa lta bus brgyan te/ me tog kun da ltar 'dug pa dang / long bu mi
91b2(mdo sde): mngon pa dang / rje ngar smyig ma dang e na ya'i byin pa 'dra ba'i ya mtshan gyi stabs kyis dal bus dal nas byang chub kyi snying po'i gdan rdo rje'i stegs bu'i gdan/ chos kyi seng ge'i khri la bdud rnam par gzhom pa'i phyir shin tu gnon par gyur cig ces smon lam 'debs so/ /
91b3(mdo sde): de la tshig phyi ma yang yod de/ rkang pa byin pa 'di yis na/ /rkang thil 'khor lo'i mtshan can gyis/ /byang chub snying po'i gdan la/ /brtan pos shin tu gnon par shog /rkang pa sbyin pa 'dis na bdag /byang chub snying po'i gdan mchog la/ /'dug nas bdud rnams sde
91b4(mdo sde): dang dpung / /bzhon dang bcas par 'dul bar shog /de la lag mthil sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ lag mthil sbyin pa zhes bya ba de ni byang chub sems dpa' rnams kyi sems can
91b5(mdo sde): thams cad la chos kyi lag pa sbyin pa'i tshig yin gyis/ bdag gis lag mthil sbyin pa sbyin par bya gor ma chag snyam mo/ /de la lag mthil gyi sbyin pa de sbyin pa na/ de bzhin gshegs pas rnam par mkhyen pa'i smon lam bzhin du lag mthil sbyin pa 'dis na/
91b6(mdo sde): bdag sems can dman pa dang / long ba dang / bkren pa dang / mgon med pa dang / sdug bsngal ba dang / dbul po dang / gnas med pa dang / skyabs med pa dang / dpung gnyen med pa rnams dang / sems can dmyal ba dang / dud 'gro'i skye gnas dang / gshin rje'i
91b7(mdo sde): 'jig rten dang / ngan song ngan 'gro log par ltung ba dang / mi khom par skyes pa rnams la chos kyi lag pa sbyin par byed par gyur cig ces smon lam 'debs so/ /de la tshig phyi ma yang yod de/ lag mthil sbyin pas myur du bdag /rnam 'dren lag na rin chen dang / /
92a1(mdo sde): lag pa ring zhing gser mdog ldan/ /'jig rten mchod gnas gyur par shog /snying rjes non par gyur nas ni/ /chos kyi lag pa bstod byas la/ /ngan song kun las lus can rnams/ /bdag gis rtag tu 'byin par shog /de la rna ba dang sna yongs su
92a2(mdo sde): gtong ba'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ rna ba dang sna yongs su gtong ba'i sbyin pa zhes bya ba de ni byang chub sems dpa' rnams kyi dbang po tshang ba yongs su rdzogs par 'gyur ba'i tshig yin
92a3(mdo sde): gyis/ bdag gis rna ba dang / sna yongs su gtong ba'i sbyin pa sbyin par bya gor ma chag snyam mo/ /de rna ba dang sna yongs su gtong ba'i sbyin pa de sbyin pa na/ de bzhin gshegs pas rnam par gzhag pa'i smon lam bzhin du/ rna ba dang sna yongs su gtong ba'i sbyin pa 'dis na/ bdag
92a4(mdo sde): sems can thams cad dbang po thams cad dang ldan par byed par gyur cig ces smon lam 'debs so/ /de la 'di skad ces bya ste/ rna ba dang ni sna btang bas/ /srog chags rnams ni thams cad kyang / /dbang po kun dang ldan gyur te/ /yan lag thams cad rdzogs par shog /rna ba
92a5(mdo sde): dang ni sna btang bas/ gang dang gang du skyes pa der/ /blta na sdug cing gzugs bzang la/ /mi ni de bzhin mdzes par 'gyur/ /de la mig gi sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ mig sbyin pa zhes bya
92a6(mdo sde): ba de ni byang chub sems dpa' rnams kyi chos kyi mig sgrib pa med pa yongs su dag pa'i tshig yin gyis/ bdag gis mig gi sbyin pa sbyin par bya gor ma chag snyam mo/ /de mig gi sbyin pa de sbyin pa na/ de bzhin gshegs pas dag par mdzad pa'i smon lam bzhin du/ mig
92a7(mdo sde): gi sbyin pa 'dis na/ bdag sems can thams cad kyi chos kyi mig sgrib pa med pa yongs su dag par byed par gyur cig ces smon lam 'debs so/ /de la tshig phyi ma yang yod de/ mig gi sbyin pa 'dis na bdag /bla med byang chub sangs rgyas nas/ /sems can kun gyi chos kyi mig /
92b1(mdo sde): rnam par dag par byed gyur cig /mig byin brtul zhugs bzang po des/ dri ma med cing skyon med la/ /dag cing yangs la mdzes dang / /zhi ba'i mig ni thob par 'gyur/ /uta pal sngon po'i 'dab 'dra dang / /byi'u ku na la'i mig 'dra zhing / /mig gi rdzi ma ba yi 'dra/ /
92b2(mdo sde): de 'dra'i mig ni de yis 'thob/ /de la mgo bo yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ mgo bo yongs su gtong ba'i sbyin pa zhes bya ba de ni/ byang chub sems dpa' rnams kyi khams
92b3(mdo sde): gsum thams cad las khyad par du 'phags pa'i mchog thams cad mkhyen pa'i ye shes 'thob pa'i tshig yin gyis/ bdag gis mgo bo yongs su gtong ba'i sbyin pa sbyin par bya gor ma chag snyam mo/ /de mgo bo yongs su gtong ba'i sbyin pa de sbyin pa na/ de bzhin gshegs
92b4(mdo sde): pa'i rkyen du bab pa'i smon lam bzhin du mgo bo yongs su gtong ba'i sbyin pa 'dis na/ bdag sems can thams cad 'jig rten gsum las khyad par du 'phags pa'i mchog thams cad mkhyen pa'i ye shes thob par byed par gyur cig ces smon lam 'debs so/ /de la tshig phyi ma yang
92b5(mdo sde): yod de/ mgo bo yongs su gtong ba yis/ /bsod nams bdag la ci yod pa/ /des na sems can kun mkhyen gyi/ /go 'phang mi g.yo thob gyur cig /de la pags shun yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la byang chub sems
92b6(mdo sde): dpa' de 'di snyam du sems te/ pags shun yongs su gtong ba'i sbyin pa zhes bya ba de ni/ byang chub sems dpa' rnams kyi pags pa 'jam zhing srab la gser gyi mdog lta bu yongs su rdzogs par 'gyur ba'i tshig yin gyis/ bdag gis pags shun yongs su gtong ba'i sbyin
92b7(mdo sde): pa sbyin par bya gor ma chag snyam mo/ /de pags shun yongs su gtong ba'i sbyin pa de sbyin pa na/ de bzhin gshegs pa'i smon lam bzhin du/ pags shun yongs su gtong ba'i sbyin pa 'dis na/ bdag sems can thams cad kyi pags pa 'jam zhing srab la/ gser gyi kha dog lta bu
93a1(mdo sde): yongs su rdzogs par byed par gyur cig ces smon lam 'debs so/ /de la tshig phyi ma yang yod de/ pags shun yongs su btang ba yis/ /bdag gis su ni lus can rnams/ /pags shun lus las skyes pa dag /'jam srab gser gyi mdog sgyur shog /
93a2(mdo sde): de la sha dang khrag yongs su gtong ba'i sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ sha dang khrag yongs su gtong ba'i sbyin pa zhes bya ba de ni/ byang chub sems dpa' rnams kyi snying po med pa thams cad las snying
93a3(mdo sde): po blang ba'i tshig yin gyis/ bdag gis sha dang khrag yongs su gtong ba'i sbyin pa sbyin par bya gor ma chag snyam mo/ /de sha dang khrag yongs su gtong ba'i sbyin pa de sbyin pa na/ de bzhin gshegs pas bskyed pa'i smon lam bzhin du/ sha dang khrag yongs su gtong ba'i
93a4(mdo sde): sbyin pa 'dis na bdag gis sems can thams cad snying po med pa thams cad las snying po len du 'jug par byed par gyur cig ces smon lam 'debs so/ /de la tshig phyi ma yang yod de/ sha dang khrag gi sbyin pa yi/ /rnam smin bdag la ci yod des/ /snying po med pa ma lus las/ /
93a5(mdo sde): 'gro kun snying por thob gyur cig /de la rkang sbyin pa la ji ltar mngon par brtson par byed ce na/ rigs kyi bu 'di la byang chub sems dpa' de 'di snyam du sems te/ rkang sbyin pa zhes bya ba de ni byang chub sems dpa' rnams kyi lus rdo rje ltar mi shigs pa yongs su rdzogs par 'gyur
93a6(mdo sde): ba'i tshig yin gyis bdag gis rkang gi sbyin pa sbyin par bya gor ma chag snyam mo/ /de rkang gi sbyin pa de sbyin pa na/ de bzhin gshegs pas bskyed pa'i smon lam bzhin du/ rkang gi sbyin pa 'dis na/ bdag sems can thams cad kyi lus rdo rje ltar mi shigs pa yongs
93a7(mdo sde): su rdzogs par byed par gyur cig ces smon lam 'debs so/ /de la tshig phyi ma yang yod de/ rkang gi sbyin pa 'di yis na/ /bdag gis sems can thams cad kyi/ /rnag gi lus kyi za ma tog /rdo rje mi shigs rdzogs byed shog /gzhan yang byang chub sems dpa' de 'di snyam
93b1(mdo sde): du sems te/ kha dog phun sum tshogs pa byin pas ni/ kha dog dang ldan par 'gyur gyis bdag gis kha dog phun sum tshogs pa sbyin par bya gor ma chag snyam sems shing dri phun sum tshogs pa byin pas ni grags pa'i dri dang ldan par 'gyur/ ro bro ba phun sum tshogs pa byin
93b2(mdo sde): pas ni yo byad gya nom pa rnams 'thob par 'gyur/ reg pa phun sum tshogs pa byin pas ni rka lag 'jam la gzhon sha chags par 'gyur/ rang gi lag nas byin pas ni bsnyen bkur byed pa 'thob par 'gyur/ gus par byas te byin pas ni gnyen la sogs pa'i nang du gzhan
93b3(mdo sde): gyis bkur sti bya bar 'gyur/ dus su byin pas ni de'i nor rnams dus su 'grub cing rgyas par 'gyur/ 'thun pa dang yid du 'ong ba byin pas ni mal dang gos la sogs pa longs spyod yid du 'ong ba rnams la sems 'jug par 'gyur/ gzhan la mi gnod par byin pas ni longs spyod
93b4(mdo sde): brtan pa dag 'thob par 'gyur/ mi dga' ba dang du len pa'i sbyin pas ni 'khor snying nye bar 'gyur/ zas byin pas ni stobs dang ldan par 'gyur/ skom byin pas ni skom pa med par 'gyur/ gos byin pas ni kha dog dang ldan par 'gyur/ mar me byin pas ni mig dang ldan
93b5(mdo sde): par 'gyur/ rol mo'i sgra byin pas ni rna ba nyams pa med par 'gyur/ bzhon pa byin pas ni bde ba dang ldan par 'gyur/ sman byin pas ni nad nyung bar 'gyur/ me tog byin pas ni gzhan gyis mchod par 'gyur/ me tog phreng byin pas ni gzhan gyis rim gro bya bar 'gyur/
93b6(mdo sde): bstod pa byin pas ni tshangs pa'i dbyangs dang ldan par 'gyur/ stan byin pas ni bla ma'i gnas thob par 'gyur/ bzhon pa byin pas ni rdzu 'phrul dang ldan par 'gyur/ byug pa byin pas ni rma med par 'gyur/ phyag dar bya ba byin pas ni rdul dang bral bar 'gyur/ dril bu byin pas
93b7(mdo sde): ni tshe rabs dran par 'gyur/ gnas byin pas ni thams cad byin par 'gyur/ chos byin pas ni bdud rtsi byin par 'gyur gyis bdag gis chos kyi sbyin pa sbyin par bya gor ma chag snyam mo/ /de sbyin pa de lta bu sbyin pa na chags pas sbyin par mi byed/ sdang bas sbyin par mi byed/ rmongs
94a1(mdo sde): pas sbyin par mi byed/ tshig pa za zhing sbyin par mi byed/ brnyas bzhin du sbyin par mi byed/ rdeg cing sbyin par mi byed/ tshar bcad de sbyin par mi byed/ khyad du gsod cing sbyin par mi byed/ smad de sbyin par mi byed/ nga rgyal gyis khengs bzhin du sbyin par mi byed/ 'gying bzhin du sbyin par mi
94a2(mdo sde): byed/ lhag mar gyur pa sbyin par mi byed/ rul cing myags pa sbyin par mi byed kyi sbyin pa gang dang gang sbyin pa de gus par byas te sbyin par byed/ bla mar byas/ ri mo byas/ mchod pa byas shing brjod nas sbyin par byed/ mang du sbyin par byed/
94a3(mdo sde): bzang po sbyin par byed/ rab tu dga' bas sbyin par byed/ dga' zhing mgu bas sbyin par byed/ gtsang ba dang / rgya cher sbyin par byed/ rang gi lag nas sbyin par byed gus pa dang bcas pa dang / zhe sa dang bcas pas sbyin par byed/ bsam pa dag cing bzang la dge
94a4(mdo sde): bas sbyin par byed/ ser sna med par sbyin par byed/ brkam pa med par sbyin par byed/ zhum pa med par sbyin par byed/ 'jigs pa med par sbyin par byed/ rgya che zhing yangs par sbyin par byed do/ /de sbyin pa de lta bu de sbyin pa na 'di snyam du 'di ni tshul khrims dang ldan pa
94a5(mdo sde): yin gyis/ bdag gis sbyin par bya'o/ /'di ni tshul khrims 'chal pa yin no/ /'di ni dge ba'i chos dang ldan pa yin no/ /'di ni dge ba'i chos ma yin pa dang ldan pa yin no/ /'di la byin na ni 'bras bu che ba dang / phan yon che ba dang / mthu che bar 'gyur ro/ /'di la
94a6(mdo sde): byin na ni 'bras bu mi che ba dang / phan yon mi che ba dang / mthu mi che bar 'gyur ro snyam du mi sems so/ /gzhan yang yang dag pa'i blo dang ldan gyi yang dag pa ma yin pa ma yin pa'i phyir de sbyin pa de sbyin pa na/ 'di snyam du sbyin pa 'di dang dge ba'i rtsa ba dang / chos kyi sbyin pa de
94a7(mdo sde): yongs su gtong ba 'dis na bdag rgyal por gyur cig ce'am/ rgyal po gzhan nam/ blon po chen po'am/ lha'am/ klu'am/ lha'i bu'am/ lha gzhan gang yang rung ba zhig tu gyur cig ces sems skyed par mi byed do/ /'o na gang du zhe na/ gzhan du na bla na med pa yang dag
94b1(mdo sde): par rdzogs pa'i byang chub tu yongs su sngo bar byed de/ dge ba'i rtsa ba 'di dang chos kyi phyir yongs su gtong ba 'dis na/ bdag sems can ma rgal ba rnams sgrol ba dang / ma grol ba rnams dgrol bar byed pa dang / dbugs ma phyin pa rnams dbugs 'byin pa dang / yongs
94b2(mdo sde): su mya ngan las ma 'das pa rnams yongs su mya ngan las zlo bar byed pa dang / 'jig rten long ba 'dren pa med pa dang / skyo ba med pa dang / skyabs med pa dang / gnas med pa dang / gling med pa dang / dpung gnyen med pa rnams kyi 'dren pa dang / yongs su 'dren pa dang /
94b3(mdo sde): sgrol ba dang / skyabs dang / gnas dang / gling dang / dpung gnyen du gyur cig ces yongs su sngo bar byed do/ /de la 'di skad ces bya ste/ chos phyir sbyin pa 'dis na bdag /'khor ba yi ni rgya mtsho las/ /gzhan min theg pa chen po yis/ /sems can rnams ni
94b4(mdo sde): sgrol gyur cig / skye bo thams cad nyon mongs pa'i/ /'ching ba dag las 'grol bar shog /dbugs ma phyin pa dbugs 'byin cing / /mya ngan 'das lam ston gyur cig /'jig rten long ba 'dren med pa'i/ /yongs su 'dren par bdag gyur cig /lus can rnams la
94b5(mdo sde): skyob pa dang / /dpung gnyen gling dang skyabs gyur cig /rigs kyi bu de ltar na byang chub sems dpa' sems dpa' chen po sbyin pa'i pha rol tu phyin pa la mngon par brtson par byed pa yin no/ /de nas byang chub sems dpa' sems dpa' chen po ri'i phug dang / zom dang / ri
94b6(mdo sde): sul dang / gseb dang / sman ljongs na seng ge'i mchog rnam par bsgyings shing nga ro rnam par sgrogs pa lta bu'i mi'i dbang po'i gtsug gi nor bus/ bcom ldan 'das las sbyin pa'i pha rol tu phyin pa'i rnam par dbye ba bshad pa thos nas tshim zhing mgu la yi rangs te/ rab tu
94b7(mdo sde): dga' zhing bde ba dang / yid bde ba skyes nas stan las langs te/ bla gos phrag pa gcig tu gzar nas pus mo g.yas pa'i lha nga pad ma'i snying po la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la tshigs su bcad
95a1(mdo sde): pa'i dbyangs kyis legs so zhes bya ba gsol to/ /sbyin mdzad legs so rtag tu yab 'dra khyod legs so/ /sbyin mdzad legs so gsang mdzad bde gshegs khyod legs so/ /gnyen gyur legs so mdza' bo ston par gyur pa legs/ /gcig
95a2(mdo sde): pu 'di na dmyal ba skyob pa khyod legs so/ /thu bo legs so lha mi rnams nang bgres pa legs/ /mchod gnas legs so mi rnams nang na dpa' bo legs/ /gsungs pa legs so bdag nyid chen po rab tu legs/ /mi rnams nyon mongs dug sel sman pa'i rgyal
95a3(mdo sde): po legs/ /grol ba legs so srid pa gsum las rnam grol legs/ /sman pa legs so phan bzhed dam pa sbyin mdzad legs/ /dpal yon can legs bkra shis snyoms pa'i thugs mnga' legs/ /skal ldan zla ba nyi 'dra dri med zhal mnga' legs/ /
95a4(mdo sde): blo ldan mthon mthing spyan yangs ring ba legs/ /dpal ldan shangs 'tsham cha byad rmad du byung ba legs/ /smra mkhas snyan shal gser gyi 'phyang thag 'dra ba legs/ /mche ba kha ba dung 'dra legs la phyag 'tshal lo/ /gtso bo bgres pa mgon po khyod kyis de ring du/ /
95a5(mdo sde): mi rnams sbyin pa dbye ba legs par gsungs pa legs/ /slar zhing tshul khrims bzod pa stobs dang ye shes dang / /thabs dang bsam gtan rdzu 'phrul smon lam mnyan par 'tshal/ /bcom ldan 'das kyis de skad ces bka' stsal nas/ byang chub sems dpa' 'jam dpal
95a6(mdo sde): gzhon nur gyur pa dang / byang chub sems dpa' spyan ras gzigs dbang phyug dang / ri'i phug dang / zom dang / ri sul dang / gseb dang / sman ljongs na seng ge'i mchog rnam par bsgyings shing nga ro rnam par sgrogs pa lta bu'i mi'i dbang po'i gtsug gi nor bu la sogs pa/ byang chub
95a7(mdo sde): sems dpa' de dag dang / lha'i bu de dag dang / rgyal po chen po bzhi po de dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa sbyin pa'i
95b1(mdo sde): pha rol tu phyin pa zhes bya ba theg pa chen po'i mdo rdzogs so/ / //rgya gar gyi mkhan po pradz+nyA barma dang / zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa// //
95b2(mdo sde): @##/ /rgya gar skad du/ Ar+ya dA nA nu shan+sa niR+de sha/ bod skad du/ 'phags pa sbyin pa'i phan yon bstan pa/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan
95b3(mdo sde): yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/ de nas bcom ldan 'das kyis dge slong rnams la bka' stsal pa/ dge slong dag mkhas pa rnams kyis rnam pa sum cu rtsa bdun sbyin pa sbyin no/ /sum cu rtsa bdun gang zhe na/ ser sna
95b4(mdo sde): rnam par spang ba'i phyir dad pas sbyin pa sbyin no/ /dus su sbyin pa sbyin no/ /de bzhin gshegs pas gnang ba'i rung ba dngos po gsum yongs su dag par sbyin pa sbyin no/ /sems kyi 'khrug pa'i skyon thams cad spang ba'i phyir bsti stang du byas te sbyin pa sbyin no/ /snying po med
95b5(mdo sde): pa'i lus las snying po blang ba'i phyir rang gi lag nas sbyin pa sbyin no/ /gzhan la mi gnod pa'i sbyin pa byin na rnam par smin pa gtong ba chen po rab tu 'thob par 'gyur ro/ /kha dog phun sum tshogs pa sbyin pa byin na rnam par smin pa kha dog mdzes pa rab tu 'thob par 'gyur ro/ /
95b6(mdo sde): dri phun sum tshogs pa sbyin pa byin na rnam par smin pa grags pa'i dri rab tu 'thob par 'gyur ro/ /ro bro ba phun sum tshogs pa sbyin pa byin na rnam par smin pa ro bro ba mchog gi dpe byad bzang po rab tu 'thob par 'gyur ro/ /gya nom pa sbyin pa byin na rnam par smin pa longs spyod
95b7(mdo sde): gya nom pa rab tu 'thob par 'gyur ro/ /rgya chen po sbyin pa byin na rnam par smin pa longs spyod rgya chen po rab tu 'thob par 'gyur ro/ /bza' ba sbyin pa byin na rnam par smin pa tshe rabs thams cad du bkres pa rnam par gcod pa rab tu 'thob par 'gyur ro/ /btung ba sbyin pa
96a1(mdo sde): byin na rnam par smin pa tshe rabs thams cad du skom pa rnam par gcod pa rab tu 'thob par 'gyur ro/ /bgo ba sbyin pa byin na rnam par smin pa gos kyi longs spyod sna tshogs rab tu 'thob par 'gyur ro/ /gnas kyi sbyin pa byin na rnam par smin pa pu shu dang khang pa
96a2(mdo sde): brtsegs pa dang / khyams dang / khang pa dang / gzhal med khang dang / skyed mos tshal dang / kun dga' ra ba dang / yul rab tu 'thob par 'gyur ro/ /mal cha sbyin pa byin na rnam par smin pa rigs mthon po rab tu 'thob par 'gyur ro/ /bzhon pa sbyin pa byin na
96a3(mdo sde): rnam par smin pa rdzu 'phrul gyi rkang pa bzhi rab tu 'thob par 'gyur ro/ /sman sbyin pa byin na rnam par smin pa rga shi med cing mya ngan dang kun nas nyon mongs pa 'gog pa'i mya ngan las 'das pa rab tu 'thob par 'gyur ro/ /chos sbyin pa byin na rnam par smin pa skye ba dran pa
96a4(mdo sde): rab tu 'thob par 'gyur ro/ /me tog sbyin pa byin na rnam par smin pa byang chub kyi yan lag gi me tog rab tu 'thob par 'gyur ro/ /phreng ba sbyin pa byin na rnam par smin pa 'dod chags dang zhe sdang dang gti mug gi dri ma rnam par dag pa rab tu 'thob par 'gyur ro/ /bdug pa
96a5(mdo sde): sbyin pa byin na rnam par smin pa nyon mongs pa'i dri nga ba thams cad med pa rab tu 'thob par 'gyur ro/ /gdugs sbyin pa byin na rnam par smin pa chos la dbang ba'i dbang phyug rab tu 'thob par 'gyur ro/ /dril bu sbyin pa byin na rnam par smin pa sgra dbyangs yid du 'ong ba rab tu
96a6(mdo sde): 'thob par 'gyur ro/ /sil snyan sbyin pa byin na rnam par smin pa tshangs pa'i sgra dbyangs lta bu rab tu 'thob par 'gyur ro/ /mar me sbyin pa byin na rnam par smin pa lha'i mig sgrib pa med cing rnam par dag pa rab tu 'thob par 'gyur ro/ /dar sbyin pa byin na rnam par smin pa lha
96a7(mdo sde): dang mi'i nang na rnam par grol ba'i dar gyis bcings pa rab tu 'thob par 'gyur ro/ /de bzhin gshegs pa'i mchod rten nam/ de bzhin gshegs pa'i sku gzugs la 'bru mar dri zhim po phul lam/ spos kyi khrus chu dbul ba phul na rnam par smin pa skyes bu chen po'i mtshan sum
96b1(mdo sde): cu rtsa gnyis dang / dpe byad bzang po brgyad cu rab tu 'thob par 'gyur ro/ /khrus kyi yo byad sbyin pa byin na rnam par smin pa tshe rabs thams cad du nad nyung ba dang / rigs kyi mchog tu skye zhing kun tu mdzes pa rab tu 'thob par 'gyur ro/ /snying po lnga sbyin pa byin na rnam par smin pa
96b2(mdo sde): tshe rabs thams cad du mthu che zhing spro ba chen po mi thul ba rab tu 'thob par 'gyur ro/ /byams pa la gnas te sbyin pa byin na rnam par smin pa gnod sems med pa rab tu 'thob par 'gyur ro/ /snying rje la gnas te sbyin pa byin na rnam par smin pa 'tshe ba med pa rab tu 'thob par 'gyur
96b3(mdo sde): ro/ /dga' ba la gnas te sbyin pa byin na rnam par smin pa mi 'jigs pa sbyin pa rab tu 'thob par 'gyur ro/ /btang snyoms la gnas te sbyin pa byin na rnam par smin pa mi dga' ba spong ba rab tu 'thob par 'gyur ro/ /rnam pa sna tshogs kyi sbyin pa byin na rnam par smin pa longs
96b4(mdo sde): spyod sna tshogs rab tu 'thob par 'gyur ro/ /lan la mi re ba la gnas te sbyin pa byin na rnam par smin pa bla na med pa yang dag par rdzogs pa'i byang chub rab tu 'thob par 'gyur te/ dge slong dag mkhas pa rnams kyis rnam pa sum cu rtsa bdun po de dag sbyin pa sbyin no/ /bcom
96b5(mdo sde): ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do/ /'phags pa sbyin pa'i phan yon bstan pa rdzogs so// //rgya gar gyi mkhan po su ren dra bo d+hi dang / zhu
96b6(mdo sde): chen gyi lots+tsha ba ban de ye shes sdes bsgyur cing zhus te gtan la phab pa/ / @##/ /rgya gar skad du/ Ar+ya bo d+hi sa twa tsar+ya nir de sha nA ma ma hA yA na sU tra/ bod skad du/ 'phags pa byang chub sems
96b7(mdo sde): dpa'i spyod pa bstan pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das yangs pa can na tshal chen po'i khang pa brtsegs pa'i gnas na dge slong stong
97a1(mdo sde): tham pa'i dge slong gi dge 'dun chen po thams cad kyang dgra bcom pa/ zag pa zad pa/ nyon mongs pa med pa/ dbang dang ldan par gyur pa/ sems shin tu rnam par grol ba/ shes rab shin tu rnam par grol ba/ cang shes pa/ glang po chen po/
97a2(mdo sde): bya ba byas pa/ byed pa byas pa/ khur bor ba/ bdag gi don rjes su thob pa/ srid par kun tu sbyor ba yongs su zad pa/ yang dag pa'i shes pas sems shin tu rnam par grol ba/ sems thams cad kyi dbang gi dam pa'i pha rol tu son pa/ spyod lam zhi ba dang / dul ba
97a3(mdo sde): dang / rnam par grol ba dang / ma brtags pa dang ldan pa sha stag la 'di lta ste/ tshe dang ldan pa kun dga' bo gang zag gcig ni ma gtogs te/ de yang bcom ldan 'das kyis nyams su len par bka' stsal te/ tshe 'di nyid la lung bstan pa dang / byang chub sems
97a4(mdo sde): dpa' stong tham pa thams cad kyang phyir mi ldog pa/ thams cad kyang gzungs thob pa/ thams cad kyang mnyam pa nyid kyi bzod pa dang ldan pa/ thams cad kyang ji skad smras pa de bzhin du byed pa'i sa thob pa/ mkhas pa/ drang po/ dad pa dang ldan pa/ rtog pa mang ba/ dang ba gtso
97a5(mdo sde): bor byed pa/ bzhin 'dzum pa/ khro gnyer med pa/ g.yo med pa/ bsgrub pa dang ldan pa/ chos thams cad kyi rang bzhin rjes su rtogs pa/ chos bstan pas yongs su mi skyo ba/ sangs rgyas kyi ye shes yang dag par skyes pa yongs su smin par byed pa/
97a6(mdo sde): ldem po dag la phyin ci ma log pa'i bzod pa dang ldan pa/ yul thams cad phyin ci ma log pa'i sa dang ldan pa/ dus shes pa/ tshod shes pa/ skabs shes pa/ ran pa shes pa/ rgod pa med pa/ khengs pa med pa/ spyod lam tha mal pa phun sum tshogs pa/
97a7(mdo sde): stong pa nyid kyi ting nge 'dzin la mkhas pa/ 'byung ba dang 'jig pa yongs su spangs pa/ smon pa med pa'i ting nge 'dzin dang ldan pa/ 'khor ba la yun ring du spyod pa la zhugs pa/ mtshan ma med pa'i ting nge 'dzin dang ldan pa/ spros pa'i rnam pa thams cad kyi
97b1(mdo sde): mtshan ma legs par bzung ba/ sems can yongs su smin par bya ba la mkhas pa/ 'du shes thams cad dang bral ba/ nyan thos kyi theg pa rnam par gzhag pa la mkhas pa/ chos bstan pa yang dag par dbye bar 'jug par byed pa/ rang sangs rgyas kyi theg pa ston
97b2(mdo sde): pa/ nye bar zhi ba'i bsngags pa brjod pa/ byang chub sems dpa' yang dag par slong ba/ spyod pa ji lta ba bzhin du zhe 'gras pa med par chos ston pa sha stag la 'di lta ste/ byang chub sems dpa' sems dpa' chen po byams pa dang / 'jam dpal gzhon nur gyur pa dang /
97b3(mdo sde): spobs pa brtsegs pa dang / lag na rin chen ldan dang / spos 'od dang / mtha' yas snang ba'i blo gros dang / ngan song spong dang / don grub sems pa dang / yon tan rgyal po snang dang / mya ngan gyi mun pa thams cad sel ba'i blo gros dang / mi mnyam pa thams
97b4(mdo sde): cad ston pa dang / de'i rang bzhin du mi gnas pa dang / blo mtha' yas dang / brtson 'grus dang / rtsal brtan por sems pa dang / rin chen 'byung gnas dang / bkod pa'i rgyal po dang / rnam par 'phrul pa'i rgyal po dang / 'khrul pa med pa'i mthu rtsal dang /
97b5(mdo sde): khyad par blo gros dang / kun nas mdzes dang / sgrib med ston dang / rnam par rtse dang / gser mchog 'od dpal dang / chos thams cad la rtag tu lta ba'i blo ldan dang / spos dri myur sbyin me tog kun tu rgyas dang / gtso bo brtsegs dang / mya ngan med pa'i
97b6(mdo sde): dpal dang / lhun po'i lto dang / spyan ras gzigs dbang phyug dang / spos kyi dbang phyug rgyal po dang / mchog tu dga' ba'i rgyal po dang / blo mtha' yas sgrub pa dang / dam pa'i chos thams cad mi brjed par gnas pa dang / byang chub sems dpa'
97b7(mdo sde): sems dpa' chen po seng ge ltar sgra mngon par sgrogs pa dang / de dag dang byang chub sems dpa' stong phrag mang po gzhan dag dang yang thabs cig tu bzhugs so/ /de nas bcom ldan 'das snga dro'i dus kyi tshe sham thabs dang chos gos gsol te/ lhung bzed bsnams
98a1(mdo sde): nas dge slong nyis stong gis bskor cing mdun du bdar te yangs pa'i grong khyer chen por bsod snyoms la gshegs nas/ bcom ldan 'das kyis zhabs sgo'i them pa la bzhag ma thag tu sangs rgyas bcom ldan 'das rnams grong khyer du gshegs
98a2(mdo sde): pa na ngo mtshar rmad du byung ba'i chos rnams 'byung bar 'gyur ba gang dag yin pa de dag byung ste/ long ba rnams ni mthong bar gyur/ 'on pa rnams ni thos par gyur/ smyon pa rnams ni dran pa rnyed par gyur to/ /lha'i me tog gi char yang bab bo/ /snang ba
98a3(mdo sde): chen po yang byung ngo / /srang yang dri ma med par gyur to/ /lha'i sil snyan yid du 'ong ba dag kyang ma brdungs par grag go/ /mnar med pa'i sems can dmyal ba la thug pa nas 'og min gyi gnas man chad kyi sems can thams cad kyang gcig tu nges par bde ba dang ldan
98a4(mdo sde): par gyur to/ /de'i tshe yangs pa'i grong khyer chen po na lits+tsha bI seng ge'i bu rin chen byin zhes bya ba skyes nas lo gsum lon pa ma ma'i pang pa na 'dug pa khang brgyan pa'i khang steng na 'dug ste/ khye'u rin chen byin gyis rmad du byung ba'i mtshan ma dag mthong
98a5(mdo sde): ngo / /de nas khye'u rin chen byin gyis rang gi ma ma la tshigs su bcad de smras pa/ ma ma gang gi mthu stobs kyis/ /shin tu ya mtshan byung ba snang / /nyi ma bye ba rnams kyi 'od/ /zil gnon snang 'di su zhig yin/ /stong gsum sa gzhi khyab gyur nas/ ngan 'gro skems
98a6(mdo sde): par byed pa yi/ /rdzu 'phrul snang ba gang yin 'di/ /ma ma bdag la myur du smros/ /dus min me tog char pa yis/ /sangs rgyas zhing mtshams med par mdzes/ /phyogs rnams bya yi tshogs rnams kyis/ /skad snyan pas ni khyab par gyur/ /srang yang me tog rnams kyis
98a7(mdo sde): khebs/ /me tog gdugs kyang rnam par bres/ /skyes pa bud med dga' rnams kyis/ /kun nas rab tu mdzes par 'dug /long ba rnams kyis mig kyang thob/ /skye bo 'on rnams sgra yang thos/ /byad ngan byad gzugs phun sum tshogs/ /mdog ngan kha dog phun sum tshogs/ /
98b1(mdo sde): g.yengs pa rnams kyang dran pa rnyed/ /lce med tshig ni rnam par dag /sems can byams pa'i sems med pa/ /byams pa'i sems dang ldan par gyur/ /ma ma sems can khyad par can/ /rdzu 'phrul grub pa mthu ldan pa/ /'jig rten dag na rgyu ba 'di/ /su yin bdag
98b2(mdo sde): la myur du smros/ /de nas khye'u rin chen byin gyi ma mas khye'u rin chen byin la tshigs su bcad de smras pa/ rnam par dag pa spyod mchog ldan/ /rgyal ba dri med blo mi dman/ /bsam yas ma lus yongs su dag /dbang ldan yon tan rin chen 'phags/ /'jig rten
98b3(mdo sde): mgon po 'khra sa mig / de bzhin gshegs pa rtsa lag 'di/ /blo ldan bsod snyoms don du gshegs/ /'jig rten chos la rten pa med/ /'di la sdug dang mi sdug sogs/ /'jig rten pa yi rtog mi mnga'/ /pad ma chu las skyes pa ltar/ /mnga' bdag mi gos
98b4(mdo sde): spyod par mdzad/ /blo gros ldan pa the tsom gcod/ /phan mdzad thugs rjer ldan pa ste/ /'gro ba'i sdug bsngal bsal ba'i phyir/ /rnam par 'dren pa 'dir gshegs so/ /bstod kyang dgyes par mi 'gyur la/ /smad kyang 'khrug par mi 'gyur te/ /khong khro rjes su
98b5(mdo sde): chags pa spangs/ /chags med rgyu ba rlung dang 'dra/ /'di ni chos rgyal dam pa ste/ /ye shes zab mo phun sum tshogs/ /don dam don la mkhas pa po/ /'gro ba'i slob dpon gshegs pa yin/ /de ni dbu ma ston pa ste/ /yod med 'dzin las rnam par grol/ /
98b6(mdo sde): chos lam ldan zhing zhi ba ste/ /brten pa thams cad yongs su spangs/ /ye shes phung po bdag med bdag /bsod nams tshogs rnams bstsags pa yi/ /bde gshegs 'jig rten 'dren pa po/ /mtha' yas gzugs can deng gshegs so/ /dbu skra g.yas su
98b7(mdo sde): 'khyil par gnas/ /'jam zhing mdog snum lcang lo can/ /gnag cing 'dzings pa med rnams kyis/ /de yi dbu ni rnam par mdzes/ /gtsug tor g.yas su 'khyil pa ste/ /dbu skra 'khyil zhing legs par gnas/ /ri rab rtse mo 'dra bar ni/ /de yi dbyibs ni mdzes
99a1(mdo sde): pa yin/ /de yi smin mtshams mdzod spu mdzes/ /'jam zhing g.yas su 'khyil ba ste/ /'od ni shel dang zla ba yi/ /'od zer dra ba mang bas lhag /de yi zhal nas spyan mdzes pa/ /me tog uta pal sngon po 'dra/ /ba yi rdzi ma yongs su dag /mi dmar
99a2(mdo sde): ma 'dzings zhi bar gzigs/ /dpal ldan seng ge'i 'gram pa 'dra/ /de ni rtag tu zhal yang 'dzum/ /sgros ni bim pa bzhin du dmar/ /zhal mdzes lus can kun 'dren pa/ /mthu stobs chen po phun sum tshogs/ /bsod nams brgya yi stobs mnga' ba/ /
99a3(mdo sde): tshems kyi phreng ba spa ba'i 'od/ /snyoms shing thags bzang yongs su dag /de yi tshems ni shin tu dkar/ /ljags ni shin tu ring zhing srab/ /bdag nyid kyi ni zhal gyi ngos/ /de yis kun tu khyab par gnas/ /dpal ldan dbu ni gdugs dang 'dra/ /de bzhin de
99a4(mdo sde): ni shangs kyang mtho/ /mdog ni btso ma'i gser dang 'dra/ /de yi zhal gyi 'phral ba mdzes/ /de yi zhal gyi smin tshugs ni/ /kha dog mthon mthing shin tu sdug /zhi ba'i spyan ni mdzes pa ste/ /snyan gyi drung du thug par gnas/ /snyan shal ring la rab tu 'phyang / /zhal
99a5(mdo sde): mdzes ston gyi zla bas lhag / zhal ras pad ma rnam dag 'dra/ /zhal mdangs dkar la dang zhing gsal/ /brtan po tshangs pa'i sgra skad ldan/ /de gsung ka la ping ka'i 'dra/ /de yi gsung bzang yid du 'ong / /'jam zhing sems can tshim par byed/ /rma bya ngang
99a6(mdo sde): pa mi'am ci/ /ne tso ri skegs khu byug dang / /'brug sgra khrung khrung ku na la/ /shang shang te'u dang gling bu dang / /rdza rnga'i sgra dang gzhan dag kyang / /sgra skad snyan pa ci yang rung / /de dag de bzhin gshegs pa yi/ /gsung gi bcu drug char mi phod/ /skul mdzad
99a7(mdo sde): de bzhin mnyen pa ste/ /de ni snyan cing 'jam pa dang / /yid 'ong dga' byed gsal ba ste/ /skyon dang bral zhing 'jigs pa med/ /re ba rnams la char rgyun ltar/ /sems rgyun tshim par byed la zhi/ /ma nyams ma 'khrul rab tu zhi/ /de bzhin dag cing brda phrad sla/ /
99b1(mdo sde): skal dang ldan zhing snyan par ldan/ /don dang yon tan thams cad tshogs/ /gsung gi rgyan rnams phun sum tshogs/ /de yi gsung ni dge skyed pa/ /sems can mos pa tha dad dang / /de bzhin nges tshig tha dad rnams/ /de yi gsung la nges par dad/ /yid kyang
99b2(mdo sde): rab tu dga' bar 'gyur/ /des ni phyogs bcu'i 'jig rten khams/ /gnas pa'i sems can gsung gis khyab/ /mgon po de yi gsung tshig ni/ /sems can rnams la don yod 'jug /thub pa skyes mchog de yi ni/ /mgur yang dung 'dra dpung mgo zlum/ /
99b3(mdo sde): de yi thal gong rgyas pa ste/ /de ni bdun po mtho ba mnga'/ /de yi phyag kyang rab tu ring / /pags pa gser mdog 'dra ba ste/ /gser gyi sdong po bzhin du mtho/ /n+ya gro da ltar chu zheng gab/ /thugs ka dpal gyi be'us brgyan/ /'khor lo'i mtshan can
99b4(mdo sde): pad ma'i phyag / shing bal 'dab ltar reg na 'jam/ /de yi phyag gi sor mo ring / /spu rnams re rer skyes shing yar phyogs stug la 'jam/ /brang gi phel ka che la rab rgyas lte ba zab/ /phyal dbyibs gzhu 'dra glang chen bzhin du sbubs su nub/ /rje ngar e ne ya
99b5(mdo sde): 'dra mdangs dkar 'dam bu'i sbubs/ /long bu mi mngon de yi rting pa legs par grub/ /de bzhin drang srong sor mo ring zhing sen mo dmar/ /bde bar gshegs kyi zhabs kyi long bu mi mngon te/ /'khor lo lcags kyu bkra shis ldan dang dung gis spras/ /mgon po
99b6(mdo sde): de yi zhabs gnyis mnyam zhing legs gnas dang / /shing bal bzhin du reg na 'jam zhing bzang ba dang / /me tog uta pal dmar po legs par skyes pa yi/ /kha dog 'dra bas sa gzhi dag la gshegs par mdzad/ /de bzhin gshegs pa seng ge'i sgra sgrogs
99b7(mdo sde): bde sbyin pa/ /'gro ba rnams kyi gtso bo de ni 'dir gshegs te/ /yong gis 'jigs pa med par seng ge'i sgra skad kyis/ /gnyis su med cing spros pa med pa'i chos kyang ston/ /de nas khye'u rin chen byin gyis bdag gi ma ma la 'di skad ces smras so/ /ma ma bdag
100a1(mdo sde): skar khung 'dir zhog shig dang / de bzhin gshegs pa blta'o/ /de nas ma ma des khye'u rin chen byin skar khung du bzhag go/ /de nas bcom ldan 'das kyis khye'u rin chen byin gyi sems kyi yongs su rtog pa thugs kyis mkhyen nas srang de kho
100a2(mdo sde): nar gshegs so/ /khye'u rin chen byin gyis kyang bcom ldan 'das gshegs pa mthong ngo / /mthong nas kyang de 'di snyam du sems te/ /gang dag de bzhin gshegs pa yon tan thams cad dang ldan pa 'di lta bu mthong nas byang chub kyi sems skyed par mi byed pa de
100a3(mdo sde): dag ni rnyed pa nyes par rnyed pa'o snyam mo/ /de nas bcom ldan 'das khye'u rin chen byin gyi sgo drung du gshegs so/ /de nas khye'u rin chen byin 'di snyam du sems te/ sems can khyad par can 'di lta bu ni bskal pa bye ba phrag 'bum du yang rnyed par dka' bas/ khang
100a4(mdo sde): 'di las bdag gis mchong bar bya'o snyam mo/ /de nas de'i tshe khye'u rin chen byin gyis ril gyis gser las byas pa'i pad ma 'dab ma 'bum dang ldan pa brtsen pa lag mthil du khyer ro/ /de nas khye'u rin chen byin gyis khang de las bdag nyid kyis mchongs so/ /
100a5(mdo sde): de sangs rgyas kyi mthus nam mkha' bar snang la 'dug go/ /de nas khye'u rin chen byin gyis ril gyis gser las byas pa'i pad ma 'dab ma 'bum dang ldan pa de bcom ldan 'das la phul lo/ /de khye'u rin chen byin gyi lag nas btang nas bcom ldan 'das kyis dbu'i drang thad
100a6(mdo sde): kyi steng gi nam mkha' bar snang la pad ma'i gdugs su byas te rin po che'i dra ba yang bres so/ /de nas de'i tshe khye'u rin chen byin gyis tshigs su bcad pa 'di dag smras so/ /sangs rgyas pad ma 'di phul ba/ /bdag ni ci yang mi 'tshal te/ /don rnams thams cad bcad slad du/ /
100a7(mdo sde): bdag ni byang chub mchog 'tshal lo/ /ji ltar byang chub ma skyes la/ /thob pa ma mchis bshig ma mchis/ /blang du ma mchis dor ma mchis/ /de ltar bdag gis me tog dbul/ /byis pa rnams kyis don gang brtags/ /brtags pa de ni don ma mchis/ /rtog pa
100b1(mdo sde): thams cad bcad slad du/ /gang zag mchog la bdag mchod bgyid/ /de phyir me tog phul ba 'di/ /bdag la rnam smin 'bras ma gyur/ /dngos po thams cad bcad slad du/ /pad ma 'di ni bdag gis phul/ /bdag gi sangs rgyas zhing du ni/ /rgyal mchog
100b2(mdo sde): theg pas 'gro ma gtogs/ /nyan thos kyi ni ming yang rung / /rang rgyal ming yang 'byung ma gyur/ /de nas tshe dang ldan pa maud gal gyi bu chen pos khye'u rin chen byin la tshigs su bcad de smras pa/ khyod ni ston pa 'di 'dra la/ /dad pas mchod pa byed mod kyi/ /blo
100b3(mdo sde): gros phyin ci log gyur na/ /sangs rgyas su ni ji ltar 'gyur/ /de nas khye'u rin chen byin gyis tshe dang ldan pa maud gal gyi bu chen po la tshigs su bcad de smras pa/ 'di dag thams cad ma skyes te/ /'dus byas dag ni gsob dang gsog /de 'dra ba yi chos rnams la/ /
100b4(mdo sde): dngos por 'gyur ba ga la yod/ /khyod ni chos gos ngur smrig bgos/ /dgra bcom nyid du 'dzin par byed/ /rnam shes 'di dag spyod yul yang / /stong pa kho na ma yin nam/ /dmigs pa la ni gnas bcas pas/ /sangs rgyas bye ba ma mnyes byas/ /bye ba de yang
100b5(mdo sde): zhi bar mthong / /su yang ma mnyes byas pa med/ /maud gal bu la da dung yang / /dmigs pa 'jug pa yod dam ci/ /khyod kyi sems ni gang zhig gis/ /yon yang yongs su sbyong bar byed/ /de nas tshe dang ldan pa maud gal gyi bu chen pos khye'u rin chen byin la 'di skad
100b6(mdo sde): ces smras so/ /khye'u ci de bzhin gshegs pas bla na med pa yang dag par rdzogs pa'i byang chub mngon par rdzogs par sangs ma rgyas sam/ chos kyang ma bstan tam/ khye'u rin chen byin gyis smras pa/ maud gal gyi bu mkhas pas ni byang chub spros par mi bya'o/ /de bzhin
100b7(mdo sde): gshegs pa yang rlom sems su mi bya'o/ /chos mi skye'o snyam du brtag par mi bya'o/ /chos thams cad 'dus byas so snyam du brtag par mi bya'o/ /chos thams cad 'dus ma byas so snyam du brtag par mi bya'o/ /de bzhin du sbyar te chos thams cad skye ba dang / mi skye ba dang /
101a1(mdo sde): dngos po dang / dngos po med pa zhes bya ba dang / 'dzin pa dang / gtong ba zhes bya ba dang / phrad pa dang bral ba zhes bya ba dang / 'gro ba dang / 'ong ba dang / gnas pa dang / 'pho ba dang / 'dod chags kyi chos dang / zhe sdang gi chos dang / gti mug gi
101a2(mdo sde): chos dang / chos dang / chos ma yin pa zhes brtag par mi bya'o/ /ma rig pa la sogs pa nas so so'i skye bo'i chos rnams dang / nyan thos kyi chos rnams dang / rang sangs rgyas kyi chos rnams dang / sangs rgyas kyi chos rnams dang / kun nas nyon mongs pa'i chos
101a3(mdo sde): rnams dang / rnam par byang ba'i chos rnams dang / gzugs can dang / gzugs can ma yin pa dang / 'du shes dang / 'du shes med pa dang / mtshan nyid dang / mtshan nyid med pa dang / spyod pa yongs su dag pa dang / mnyam pa nyid dang / mi mnyam pa nyid
101a4(mdo sde): dang / lus dang / sems dang / chos thams cad tshul bzhin dang / tshul bzhin ma yin pa zhes bya ba'i bar du skye bar 'gyur ro/ /zhes brtag par mi bya'o/ /maud gal gyi bu 'di ji snyam du sems/ de bzhin gshegs pa bla na med pa yang dag par rdzogs pa'i byang
101a5(mdo sde): chub mngon par rdzogs par 'tshang rgya'am/ smras pa/ de ni ma yin no/ /smras pa/ ci de bzhin gshegs pa de bzhin nyid la ma gtogs pa dang / byang chub de bzhin nyid la ma gtogs pa dang / so so'i skye bo de bzhin nyid la ma gtogs par 'dod ma/ maud
101a6(mdo sde): gal gyi bus smras pa/ de ni ma yin no/ /khye'us smras pa/ maud gal gyi bu khyod spros pa med pa la spros par byed ma/ maud gal gyi bus smras pa/ kho bo ni 'jig rten gyi kun rdzob kyi sgo nas ston to/ /khye'us smras pa/ maud gal gyi bu 'jig rten ni pa/ slu ba sgyu ma'i
101a7(mdo sde): rnam pa/ byis pa 'drid par byed pa'o/ /maud gal gyi bus smras pa/ gal te 'jig rten 'di pa slu ba'i chos can yin pa dang bstan pa 'di yang pa/ slu ba'i chos can yin na khyod ci'i phyir ston par byed/ smras pa/ maud gal gyi bu chos thams cad ni bstan du med pa ste/
101b1(mdo sde): de dag ni bstan par bya ba ma yin/ thob par bya ba ma yin/ mngon sum du bya ba ma yin/ spang bar bya ba ma yin/ yongs su shes par bya ba ma yin/ bsgom par bya ba ma yin no/ /maud gal gyi bus smras pa/ 'o na khyod kyis gang gi don du de bzhin gshegs pa mchod/
101b2(mdo sde): khye'us smras pa/ maud gal gyi bu khyod de bzhin gshegs pa'am/ sbyin pa po'am/ sbyin par dmigs sam/ de nas tshe dang ldan pa maud gal gyi bu cang mi smra bar gyur to/ /khye'u rin chen byin gyis smras pa/ maud gal gyi bu bdag gis de las bsams nas de bzhin
101b3(mdo sde): gshegs par 'gyur ba yongs su spangs te/ nyan thos kyi theg pa la sems skyed par byed pa gang dag yin pa de dag ni rnyed pa nyes par rnyed pa'o zhes de skad kyi tshig smras so/ /maud gal gyi bus smras pa/ khyod ni na tshod shin tu gzhon/ /shes rab kyis ni rgya mtsho bzhin/ /
101b4(mdo sde): khyod kyis ji srid tsam zhig nas/ /chos 'di dag la bslabs par gyur/ /khye'u rin chen byin gyis smras pa/ bslab pa thams cad rnam 'jig pa/ /bslab pa gang yin de bslab min/ /gang la bslab pa med pa de/ /mkhas pa rnams kyi bslab pa yin/ /don gang
101b5(mdo sde): khyod kyis bdag dris pa/ /sems can 'du shes gnas pa ste/ /'dir ni chos rnams thams cad la/ /gang la'ang skye ba mi rnyed do/ /byis pa rnams ni byang chub dang / /'khor ba nyid du rtog par byed/ /'dir ni da dung btsun pa khyod/ /byis pa'i chos la 'brang ngam ci/ /
101b6(mdo sde): ring po'am yang na thung ngu zhes/ /mkhas pa dag ni rtog mi byed/ /chos kun snying po med par ni/ /de bzhin de dag khong du chud/ /byis pa'am byis pa'i chos rnams sam/ /sangs rgyas chos sam rgyal ba'ang rung / /blo ldan tha dad mi 'byed kyis/ /stong pa nyid
101b7(mdo sde): la de ltar ltos/ /drang srong chen pos byang chub thob/ /de ni mi rigs brtags pa yin/ /chos 'di la ni skye med na/ /mya ngan 'das pa ji ltar thob/ /chos rnams mtha' yas rab tu gsungs/ /sems can grol ba'ang dngos po med/ /mya ngan 'das dang 'khor ba la/
102a1(mdo sde): tha dad dbyer med gzung bar gyis/ /'di la rnam pa thams cad du/ /bsnan dang dbri ba ci yang med/ /tha dad med pa'i chos rnams la/ /mkhas pa rnams ni rmongs mi 'gyur/ /byis pa rnams kyis thob cing rnyed/ /byis pas mya ngan 'das pa thob/ /
102a2(mdo sde): 'khor ba la ni de kun chags/ /rlom sems bdud kyi 'ching ba yin/ /gang gis blo la ngas thob snyam/ /des ni ci yang thob pa med/ /de yi yang srid 'gro ba yi/ /ma rig pa yang 'jug par 'gyur/ /byang chub snying por 'dug nas ni/ /mthong ba med cing spangs pa'ang
102a3(mdo sde): med/ /sangs rgyas rnams kyi byang chub 'di/ /tha snyad yin te don du min/ /byang chub dang ni mya ngan 'das/ /tha snyad dag gis brjod mi nus/ /gang dag de ltar yang dag mthong / /de dag chos nyid rnam par shes/ /de nas bcom ldan 'das la tshe dang ldan pa shA ri'i bus 'di
102a4(mdo sde): skad ces gsol to/ /bcom ldan 'das khye'u rin chen byin gyis yun ji srid cig nas chos 'di la spyad lags/ bcom ldan 'das kyis bka' stsal pa/ gang gi tshe de bzhin gshegs pa mar me mdzad kyis nga mi skye ba'i chos la bzod pa thob par 'gyur ba lung bstan pa de'i tshe/
102a5(mdo sde): 'di mar me mdzad kyi gsung rab la stong pa nyid la gnas pa'i byang chub sems dpa' rnams kyi mchog tu gyur to/ /gang gi tshe ngas bla na med pa yang dag par rdzogs pa'i byang chub tu dang po sems bskyed pa de'i tshe 'dis bzod pa thob nas bskal pa sum 'bum lon no/ /shA ri'i bus
102a6(mdo sde): gsol pa/ bcom ldan 'das khye'u rin chen byin bla na med pa yang dag par rdzogs pa'i byang chub mngon par rdzogs par sangs ma rgyas pa'i rgyu ni gang lags/ rkyen ni gang lags/ bcom ldan 'das kyis bka' stsal pa/ khyod kyis khye'u rin chen byin 'di nyid la dris shig
102a7(mdo sde): dang 'di nyid kyis khyod la ston par 'gyur ro/ /de nas tshe dang ldan pa shA ri'i bus khye'u rin chen byin la 'di skad ces smras so/ /ci'i phyir khyod bla na med pa yang dag par rdzogs pa'i byang chub mngon par rdzogs par sangs ma rgyas/ rin chen byin gyis smras pa/ bla na med pa yang dag par
102b1(mdo sde): rdzogs pa'i byang chub ma dmigs pas na de'i phyir bdag mngon par rdzogs par 'tshang mi rgya'o/ /shA ri'i bus smras pa/ 'o na ci de bzhin gshegs pa 'di mngon par rdzogs par sangs rgyas pa las na dmigs pa la spyod dam/ rin chen byin gyis smras pa/ gal te de bzhin gshegs
102b2(mdo sde): pa mngon par rdzogs par sangs rgyas par 'dzin na ni/ de'i dmigs par 'gyur ba zhig na/ chos gsung ba ni mngon par rdzogs par 'tshang rgya bar yang mi mdzad la spong bar yang mi mdzad do/ /shA ri'i bus smras pa/ khyod chos bzhi sgrub pa dang yongs su smin pa mnyam
102b3(mdo sde): pas bzod pa gang la gnas/ khye'u rin chen byin gyis smras pa/ bdag gis ni chos gcig kyang yongs su grub par yang dag par ma mthong na bzhi lta ci smos/ 'di la yang dag par grub pa gang zhig yod de/ chos rnam par rig pa zhes bya ba 'di ni dmigs pa'o/ /byang
102b4(mdo sde): chub ces bya ba 'di ni dmigs pa'o/ /de bzhin gshegs pa zhes bya ba 'di ni 'dzin pa'o/ /grol ba zhes bya ba 'di ni spros pa'o/ /shA ri'i bus smras pa/ rigs kyi bu khyod 'di lta bu'i chos rnams la spyod la rdzus te skye bas sangs rgyas rnams mngon sum du gyur par skye zhing rtag
102b5(mdo sde): tu rab tu 'byung ba 'di ni ngo mtshar to/ /de nas de'i tshe khye'u rin chen byin gyis tshigs su bcad pa 'di dag smras so/ /skye dang de bzhin skye med gnyis ni spros pa ste/ /kun tu rtogs pa'i sa dang bdud kyi spyod yul yin/ /lus la sogs pa'i chos 'dzin rlom sems 'dod pa yi/ /
102b6(mdo sde): lha dang lha min 'gro ba rnams ni 'dir brlag go/ /rgyal bas bdud rtsi 'dus ma byas pa brnyes snyam du/ /de ltar gang dag bsam pa rab tu 'jug byed pa/ /de dag sangs rgyas la ni sku ngas gsol bar byed/ /brnyes kyang 'di la 'dren pa rnams kyis brnyes pa med/ /'dir ni
102b7(mdo sde): skye bo mang po dag / rab tu byung nas rang byung rlom/ /sems kyi dmigs pas rnam 'khrul nas/ /bstan pa la ni sun 'byin rnams/ /bdud rtsi bdag gis thob bo zhes/ /thob pa'i nga rgyal can dag smra/ /skyob pa shAkya seng ge yi/ /bstan pa la ni spros med pa/ /sems
103a1(mdo sde): kyis rnam pa thams cad du/ /sems kyis ngo bo nyid mi rtogs/ /de bzhin rnam 'dren gsungs pa yi/ /lta ba de ni rang bzhin med/ /spyan dag rgyal bas gsungs pa yi/ /lta ba la ni lta ba med/ /de phyir shes rab ldan pa ni/ /bdag nyid grol
103a2(mdo sde): snyam 'dzin pa med/ /mtshan mar 'dzin pa sgom pa rnams/ /bdag tu dmigs pas rmongs par 'gyur/ /mkhas pa ma yin kha cig ni/ /yang dag ma yin stong pa spong / /dngos po rmi lam sgyu ma 'dra/ /rang gi blos ni brtags nas kyang / /mi mkhas de dag
103a3(mdo sde): dngos po rnams/ /gzhig phyir mya ngan 'das pa smra/ /lus la yang ni rten bcas nas/ /tshul khrims 'du shes rnam par 'jig /sems kyi dmigs pa dag la yang / /bsam gtan 'du shes rnam par 'jig /de bzhin shes rab dmigs nas kyang / /sa
103a4(mdo sde): bon 'du shes rnam par rmongs/ /'jig rten 'jig rten mkhas rnams kyis/ /de dag chos kyi rkun por brjod/ /'di 'dra ba yi chos rnams la/ /chos dbyings 'od gsal nyon mongs med/ /'o na rab tu byung ba'i don/ /khyod kyis bdag la ji skad brjod/ /chos
103a5(mdo sde): rnams thams cad tha dad med/ /'di dag brag ca 'dra ba yin/ /mkhas pa de dag nam du yang / /'phags pa'i spyod yul rtog mi byed/ /gzhan min mtshan nyid de bzhin nyid/ /gzhan dag tu ni yong mi 'gyur/ /chos rnams 'gyur ba med pa la/ /rab byung brtags
103a6(mdo sde): pas ci zhig bya/ /de nas 'jam dpal gzhon nur gyur pas khye'u rin chen byin la 'di skad ces smras so/ /khye'u byang chub ces bya ba de gang gi tshig yin/ rin chen byin gyis smras pa/ 'jam dpal byang chub ni tshig gi med pa'o/ /'jam dpal
103a7(mdo sde): gyis smras pa/ khyod ci las bsams te de skad smra/ rin chen byin gyis smras pa/ 'jam dpal chos nyid ni bsam du med pa yin na/ de bdag gis 'di ltar bsams te bstan par bya/ 'jam dpal gyis smras pa/ 'di la las dang po pa'i byang chub sems dpa' la
103b1(mdo sde): ji ltar gdams ngag bstan par bya/ ji ltar rjes su bstan par bya/ rin chen byin gyis smras pa/ 'di skad ces smra bar bya ste/ 'dod chags ma spangs shig zhe sdang ma gzhil cig /gti mug ma bsal cig /rang gi lus las gyen du ma bskyod cig /mi dge ba spyod cig /
103b2(mdo sde): lta ba tshar ma gcod cig /kun tu sbyor ba rnams ma ston cig /phung po rnams yongs su zung shig /khams rnams ril por gyis shig /skye mched rnams la spyod cig /byis pa'i sa las 'da' bar ma byed cig /mi dge ba la rtogs shig /dge ba spongs shig /
103b3(mdo sde): sangs rgyas yid la ma byed cig /chos ma sems shig /dge 'dun la ni mchod pa ma byed cig /bslab pa dag yang dag par ma len cig /srid pa nye bar zhi ba don du ma gnyer cig /chu bo las ma rgal cig /ces gdams ngag 'di lta bus las dang po pa'i byang chub
103b4(mdo sde): sems dpa' la gdams par bya'o/ /rjes su bstan par bya'o/ /de ci'i phyir zhe na/ chos rnams kyi chos gnas pa 'di ni gnas pa kho na yin pa'i phyir ro/ /byis pa de dag ni skye ba'i chos su lung ston par byed do/ /'gag pa'i chos su lung ston par byed do/ /
103b5(mdo sde): chos kyi dbyings 'di ni rnam par mi rtog pas rab tu phye ba yin te/ chos 'di rnams kyi rang bzhin de ltar rjes su rtogs pa gang yin pa de ni byang chub bo zhes de ltar gdams na/ gal te mi skrag mi dngang zhing dngang bar mi 'gyur na/ kye ma byang chub sems dpa' 'di ni phyir
103b6(mdo sde): mi ldog pa ste/ phyir mi ldog pa'i sa'i skal ba can yin no snyam du shes par bya ste/ gdams ngag 'dis yang dang yang du yang dag par dga' ba bskyed par bya'o/ /de'i tshe dmigs pa can gyi dge slong brgyad kyis chos kyi rnam grangs 'di ma bsten par spangs nas 'khor
103b7(mdo sde): de nas song ste/ kha nas khrag dron mo byung nas shi'o/ /shi nas sems can dmyal ba chen po ngu 'bod du skyes so/ /de nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das dge slong de dag gis chos kyi rnam grangs
104a1(mdo sde): 'di thos pas gnod pa chen po ji tsam du gyur pa la gzigs/ bcom ldan 'das kyis bka' stsal pa/ 'jam dpal khyod de skad ma zer cig /gal te dge slong 'di dag gis chos kyi rnam grangs 'di ma thos su zin na/ bskal pa sa ya'i bar du
104a2(mdo sde): nams kyang bzang 'gror skye bar yang mi 'gyur na sangs rgyas dang phrad cing mnyes par byed pa lta ci smos/ da ni de dag gis chos kyi rnam grangs 'di som nyi dang bcas pas thos nas da gzod kho nar sems can dmyal ba chen po ngu 'bod nas shi 'phos te dga' ldan gyi lha'i ris su
104a3(mdo sde): skye'o/ /de dag bskal pa drug cu rtsa brgyad kyi bar du de bzhin gshegs pa khrag khrig phrag bcu mnyes par byed par 'gyur te/ thams cad du rdzus te skye zhing 'khor los sgyur ba'i rgyal po sha stag tu 'gyur la/ bskal pa gcig la de bzhin gshegs pa dgra bcom pa
104a4(mdo sde): yang dag par rdzogs pa'i sangs rgyas dri ma med pa'i 'od ces bya ba dag tu 'gyur ro/ /de nas lha'i bu de dag gis bdag cag lung bstan pa lha'i rna ba'i khams kyis thos nas/ de dag lha'i bu brgyad khri dang lhan cig tu bcom ldan 'das ga la ba der dong ste lhags nas
104a5(mdo sde): lha'i me tog gis yangs pa'i grong khyer thams cad du gtor to/ /chos kyi rnam grangs 'di la yang rjes su yi rang ste/ bcom ldan 'das bdag cag rjes su yi rang lags so/ /de bzhin gshegs pa rnams kyi byang chub kyi tshul 'phel bar mdzad du gsol zhes
104a6(mdo sde): kyang gsol to/ /de dag rjes su yi rang ba'i mod la bla na med pa yang dag par rdzogs pa'i byang chub las phyir mi ldog par gyur to/ /yangs pa'i grong khyer chen po'i srog chags brgyad khri bzhi stong yang bla na med pa yang dag par rdzogs pa'i byang chub las phyir mi ldog
104a7(mdo sde): par gyur to/ /srog chags khri nyis stong ni chos rnams la chos kyi mig rdul med cing dri ma dang bral ba rnam par dag go/ /de nas bcom ldan 'das kyis 'jam dpal gzhon nur gyur pa la bka' stsal pa/ 'jam dpal byang chub sems dpa' gang gis bskal pa 'bum gyi
104b1(mdo sde): bar du thabs la mkhas pa med par pha rol tu phyin pa drug la spyad pa bas/ gang gis chos kyi rnam grangs 'di som nyi dang bcas pas thos na/ 'di ni de bas ches bsod nams mang du skyed na gang gis som nyi med par thos pa lta ci smos/ gang gis yi ger 'dri ba
104b2(mdo sde): dang / lung nod pa dang / 'chang ba dang / gzhan dag la yang rgya cher yang dag par ston pa lta ci smos/ 'jam dpal de lta bas na dgra bcom pa nyid thob par 'dod pas kyang chos 'di la bslab par bya'o/ /rang byang chub thob par 'dod pas kyang chos 'di la bslab
104b3(mdo sde): par bya'o/ /bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas kyang chos 'di la bslab par bya'o/ /de nas khye'u rin chen byin gyis rang gi ma ma la 'di skad ces smras so/ /ma ma kho bo la kha zas byin cig dang / bcom
104b4(mdo sde): ldan 'das kyi zhal zas dbul bar bya'o/ /de nas khye'u rin chen byin gyi ma mas khar ba'i snod zas ro brgya dang ldan pas bkang ste/ khye'u rin chen byin la byin no/ /de nas khye'u rin chen byin gyis bcom ldan 'das la 'di skad ces gsol to/ /bcom ldan 'das chos
104b5(mdo sde): thams cad mi zad pa'i bden pa gang lags pa'i bden pa des na dge slong gi dge 'dun thams cad tshim par ma gyur gyi bar du khar ba'i snod 'di yongs su 'grib par ma gyur cig / de nas khye'u rin chen byin gyis bcom ldan 'das kyi lhung bzed bkang nas dge slong gi dge 'dun la
104b6(mdo sde): smras pa/ btsun pa rnams bdag la thugs brtse ba'i slad du gang gis bdag la 'bras bu chen por 'gyur ba'i bsod snyoms 'di bzhes te/ gang lus kyis yon sbyong bar mi byed pa dang / sems kyis sbyong bar mi byed pa dang / gang la phul na bsod nams su mi 'gyur ba
104b7(mdo sde): dang / rnam par smin par mi 'gyur ba dang / gang lus kyi las dang / ngag gi las dang / yid kyi las dang mi ldan pa dang / /gang 'dus byas la mi gnas pa dang / gang 'dus ma byas la mi gnas pa dang / gang so so'i skye bo'i chos rnams kyis ma gos pa dang /
105a1(mdo sde): nyan thos kyi chos rnams la mi rten pa dang / sangs rgyas kyi theg pa la nges par mi 'byung ba dang / nges par 'byung bar mi 'dod pa des bzhes shig /de nas dge slong gi dge 'dun de dag gi nang nas sus kyang snod de ma blangs so/ /khye'u rin
105a2(mdo sde): chen byin gyis smras pa/ btsun pa dag bdag kyang sbyin par 'dod pa lags/ khyed kyang gsol bar bzhed pa lags te/ bdag btsun pa rnams las ci yang re ba ma mchis kyi bzhes shig /'jam dpal gyi tshad dang mnyam pa'i byang chub sems dpa' bye ba
105a3(mdo sde): phrag 'bum gyi sangs rgyas kyi zhing gi yon tan bkod pa de bas kyang ches bye ba phrag 'bum las lhag pa'i sangs rgyas kyi zhing gi yon tan bkod pa/ bdag gi sangs rgyas kyi zhing du 'gyur ba'i bden pa dang bden pa'i tshig gang yin pa'i bden pa dang bden pa'i tshig des na khar ba'i
105a4(mdo sde): snod 'di las khyed thams cad kyi lhung bzed rnams gang bar gyur cig / khar ba'i snod 'di yang yongs su zad par ma gyur cig ces byas so/ /de nas dge slong gi dge 'dun thams cad kyi lhung bzed de dag gang bar gyur to/ /de nas khye'u rin chen byin gyis yangs
105a5(mdo sde): pa'i grong khyer gyi skye bo'i tshogs ji snyed yod pa thams cad kha zas ro brgya dang ldan pa des tshim par byas so/ /bsod snyoms de yang zad par ma gyur to/ /de nas bcom ldan 'das kyis khye'u rin chen byin la 'di skad ces bka' stsal to/ /rin chen byin lnga po 'di dag ni byang
105a6(mdo sde): chub sems dpa'i yon yongs su sbyong ba ste/ lnga gang zhe na/ 'di lta ste/ lus mi dmigs pa dang / sems mi dmigs pa dang / sbyin pa la mngon par zhen pa med pa dang / rnam par smin pa mi 'dod pa dang / len pa po rnams la rnam par smin pa med pa'o/ /rin
105a7(mdo sde): chen byin bzhi po 'di dag ni byang chub sems dpas rtag tu mngon du bya ba ste/ bzhi gang zhe na/ 'di lta ste/ stong pa nyid kyi ting nge 'dzin dang / sangs rgyas rjes su dran pa dang / snying rje chen po dang / bdag gi las kyi rnam par smin pa'o/ /de nas bcom ldan 'das kyis
105b1(mdo sde): 'jam dpal gzhon nur gyur pa la 'di skad ces bka' stsal to/ /'jam dpal khye'u rin chen byin 'di bskal pa sum cu na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs
105b2(mdo sde): pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das stobs dang grags pa don yod pa zhes bya bar 'jig rten du
105b3(mdo sde): 'byung bar 'gyur ro/ /de'i 'khor du 'dus pa yang mtha' yas par 'gyur te/ thams cad kyang phyir mi ldog pa'i byang chub sems dpa' sha stag go/ /de dag kyang 'od mtha' yas pa dang / tshe dpag tu med par 'gyur ro/ /de nas bcom ldan 'das la 'jam dpal gzhon nur
105b4(mdo sde): gyur pas 'di skad ces gsol to/ /bcom ldan 'das chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis bka' stsal pa/ byang chub sems dpa'i spyod pa bstan pa zhes bya bar zung shig /chos nyid kyi skye bo zhes bya bar
105b5(mdo sde): yang zung shig / de nas bcom ldan 'das dge slong gi dge 'dun dang thabs cig tu bsod snyoms bzhes nas gshegs so/ /bcom ldan 'das kyis de skad ces bka' stsal nas/ byang chub sems dpa' rin chen byin dang / thams cad dang ldan pa'i
105b6(mdo sde): 'khor de dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //'phags pa byang chub sems dpa'i spyod pa bstan pa zhes bya ba theg pa chen
105b7(mdo sde): po'i mdo rdzogs so/ / //rgya gar gyi mkhan po dzi na mi tra dang / pradz+nyA warma dang / zhu chen gyi lo ts+tsha ba ban de ye shes sde la sogs pas bsgyur cing zhus te gtan la phab pa// //
106a1(mdo sde): @##/ rgya gar skad du/ Ar+ya ta thA ga ta gu Na dz+nyA na a tsin t+ya bi Sha ya a ba tA ra ni ra de sha nA ma ma hA yA na sU tra/ bod skad du/ 'phags pa de bzhin gshegs pa'i yon tan dang ye shes bsam gyis mi khyab pa'i yul la 'jug pa bstan pa zhes bya ba
106a2(mdo sde): theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das yul ma ga d+hA na chos kyi dbye dgon pa na byang chub kyi snying po kun tu 'od
106a3(mdo sde): kyi khang bsod nams kyi rgyan gyi tshogs chen po bsags pa/ dga' ba rgya chen po skyed pa/ kun nas ma smad pa/ yon tan gyi tshogs dpag tu med pa dang ldan pa na bzhugs te/ bcom ldan 'das chos thams cad mnyam pa nyid du mngon par rdzogs par
106a4(mdo sde): sangs rgyas pa/ legs par thugs su chud pa'i blo dang ldan pa/ kun tu spyod pa gnyis mi mnga' ba/ mtshan nyid med pa'i chos la mchog tu gzhol bar mdzad pa/ sangs rgyas kyi gnas pas gnas pa/ sangs rgyas thams cad dang mnyam pa nyid brnyes
106a5(mdo sde): pa/ sgrib pa med pa'i rtogs pa brnyes pa/ phyir mi zlog pa'i chos dang ldan pa/ spyod yul gyis mi 'phrogs pa/ sangs rgyas kyi mdzad pa mtha' yas pa rgyun mi gcod pa/ bsam gyis mi khyab pa rnam par 'jog pa/ mtshan nyid med pa'i chos kyi dam pa'i
106a6(mdo sde): pha rol tu byon pa/ dus gsum la mnyam pa nyid tshar phyin pa/ 'jig rten gyi khams thams cad du zhugs pa'i sku dang ldan pa/ chos thams cad la the tsom med pa'i mkhyen pa mnga' ba/ spyod pa thams cad dang ldan pa'i blo mnga' ba/ chos mkhyen pa la nem
106a7(mdo sde): nur mi mnga' ba/ rnam par ma brtags pa'i sku mnga' ba/ byang chub sems dpa' thams cad kyis ye shes yang dag par blangs pa/ sangs rgyas kyi gnas pa gnyis su med pa dam pa'i pha rol tu byon pa/ de bzhin gshegs pa ma 'dres pa rnam par thar par mdzad
106b1(mdo sde): pa'i ye shes kyi mthar phyin pa/ mtha' dang dbung med pa'i sangs rgyas kyis mnyam pa nyid thugs su chud pa/ chos kyi dbyings dam pa can/ nam mkha'i khams kyi mthas gtugs pa/ phyi ma'i mtha'i mur thug par bskal pa bgrangs pa thams cad du chos kyi 'khor
106b2(mdo sde): lo bskor ba rgyun mi gcod pa'i sku mnga' ba pad ma'i snying po can gyi seng ge'i khri la bzhugs te/ dge slong 'bum phrag drug cu rtsa gnyis dang thabs cig pa la 'di lta ste/ tshe dang ldan pa shA ri'i bu dang / maud gal gyi bu chen po dang / 'od srung chen po dang / ma
106b3(mdo sde): 'gags pa dang / rab 'byor dang / kA t+yA'i bu dang / ka pi na chen po dang / nag pa dang / dga' bo dang / chu klung 'od srung dang / ga yA 'od srung dang / lteng rgyas 'od srung dang / byams ma'i bu gang po dang / ba lang bdag dang / lam phran bstan dang /
106b4(mdo sde): gyad bu nor dang / seng ldeng nags pa dang / skul byed dang / gsus po che chen po dang / sgra gcan zin dang / kun dga' bo dang / de dag la sogs pa dge slong 'bum phrag drug cu rtsa gnyis po de dag thams cad kyang chos gcig la yang dag par gzhol ba/
106b5(mdo sde): 'phags pa'i spyod yul la gnas pa sha stag go/ /thams cad kyang chos thams cad kyi ngo bo nyid kyi tshul la zhugs pa sha stag go/ /thams cad kyang gzhi med pa nam mkha'i spyod yul ba sha stag go/ /thams cad kyang mi rten par gnas pa sha stag go/ /thams cad
106b6(mdo sde): kyang nyon mongs pa'i sgrib pa kun nas ldang ba thams cad dang bral ba sha stag go/ /thams cad kyang thams cad mkhyen pa'i ye shes kyi yul dang spyod yul la zhugs pa'i shes pa dang ldan pa sha stag go/ /thams cad kyang byang chub sems dpa'i bya ba la zhugs pa sha stag go/ /
106b7(mdo sde): thams cad kyang de bzhin gshegs pa thams cad kyi chos kyi dbyings snang ba'i tshul la zhugs pa sha stag go/ /thams cad kyang chos kyi tshul gcig la yang dag par gzhol ba sha stag go/ /thams cad kyang thams cad mkhyen pa nyid la mngon du phyogs pa sha stag go/ /
107a1(mdo sde): thams cad kyang thams cad mkhyen pa nyid kyi lam rgyun ma bcad pa sha stag go/ /thams cad kyang thams cad mkhyen pa nyid las yid phyir ma log pa sha stag go/ /thams cad kyang shes rab dang ye shes mngon par grub pa'i yid dang ldan pa sha stag go/ /
107a2(mdo sde): thams cad kyang thams cad mkhyen pa'i ye shes dang lhag mthong dam pa'i pha rol tu phyin pa sha stag go/ /thams cad kyang thabs kyi yul dang / spyod yul la nges par byung ba sha stag go/ /dge slong ma skye dgu'i bdag mo chen mo dang / dge slong ma grags
107a3(mdo sde): 'dzin la sogs pa dge slong ma 'bum phrag drug cu rtsa gnyis dang yang thabs cig ste/ thams cad kyang dkar po'i chos shin tu yongs su bsdus pa sha stag go/ /thams cad kyang thams cad mkhyen pa'i ye shes la nye bar gyur pa sha stag go/ /thams cad kyang
107a4(mdo sde): thams cad mkhyen pa nyid kyi snang ba'i tshul la zhugs pa sha stag go/ /thams cad kyang chos thams cad dngos po med par rab tu rtogs pa sha stag go/ /chos thams cad la mtshan nyid med par zhugs pa/ chos thams cad yang dag pa'i mthar rig pa/ chos thams
107a5(mdo sde): cad ma skyes pa dang / ma 'gags pa dang / gnyen po med par mos pa/ bsam gyis mi khyab pa'i rnam par thar pa dang / ting nge 'dzin la rab tu gnas pa sha stag go/ /thams cad kyang 'dul ba'i sems can ji lta ba de bzhin du rnam par mi rtog cing lhun gyis
107a6(mdo sde): grub par gzugs dang / lus dang / kha dog dang / spyod lam shin tu ston pa sha stag go/ /byang chub sems dpa' sems dpa' chen po sangs rgyas kyi zhing brjod du med pa bye ba khrag khrig 'bum phrag bcu'i rdul phra rab kyi rdul snyed kyi byang chub sems dpa'i dge
107a7(mdo sde): 'dun chen po dang yang thabs cig pa la 'di lta ste/ byang chub sems dpa' sems dpa' chen po kun tu bzang po dang / kun nas 'dren dang / kun tu sprul dang / kun tu shes rab dang / kun tu mig dang / kun tu 'od dang / kun tu snang ba dang / kun tu 'od
107b1(mdo sde): zer dang / kun tu rtog dang / byang chub sems dpa' sems dpa' chen po kun tu blo dang / shugs chen dang / shugs chen 'dzin dang / rnam par 'phrul pa chen po dang / rnam par 'phrul pa chen po'i rgyal po dang / brtson 'grus chen pos rnam par
107b2(mdo sde): gnon dang / rtsal chen dpa' ba dang / cher bsgyings dang / bsgyings pa chen po'i stobs dang / tshogs kyi dbang po chen po dang / spos kyi bal glang glang po che chen po dang / byang chub sems dpa' sems dpa' chen po zla ba chen po dang / zla ba
107b3(mdo sde): bzang dang / yon tan zla ba dang / rin chen zla ba dang / kun tu snang ba'i zla ba dang / chos dri ma med pa'i zla ba dang / rnam par snang byed zla ba dang / rnam par bsgrags pa'i zla ba dang / 'od zer rab tu gtong ba'i zla ba dang / byang chub sems dpa'
107b4(mdo sde): sems dpa' chen po zla gang dang / tshangs pa'i dbyangs dang / tshangs pa'i dbang pos bsgrags pa'i dbyangs dang / sa'i sgra dbyangs dang / chos kyi dbyings kyi sgra dbyangs dang / bdud kyi dkyil 'khor thams cad rnam par 'joms pa'i dbyangs dang / chos
107b5(mdo sde): kyi rnga chen sgra dbyangs dang / kun tu go bar byed pa'i dbyangs dang / mi rtog rnam par mi rtog dbyangs dang / sa steng sgra dbyangs dang / byang chub sems dpa' sems dpa' chen po dbyangs kyi yan lag thams cad zil gyis gnon pa'i dbyangs dang / kun nas
107b6(mdo sde): snying po dang / kun tu dri ma med pa'i snying po dang / yon tan snying po dang / rnam par snang mdzad snying po dang / rin chen snying po dang / zla ba'i snying po dang / nyi ma'i snying po dang / snang byed snying po dang / pad ma'i dpal gyi snying po dang / rdo rje'i snying po dang /
107b7(mdo sde): blo gros bzang po dang / blo gros chen po dang / khyad par blo gros dang / rnam grags blo gros dang / rgyal chen blo gros dang / bla ma'i blo gros dang / 'phel ba'i blo gros dang / mtha' yas blo gros dang / yangs pa'i blo gros dang / sangs rgyas blo gros dang / blo
108a1(mdo sde): gros mi zad pa dang / byang chub sems dpa' sems dpa' chen po blo gros rgya mtsho dang / brtan pa'i blo gros dang / rdo rje blo gros dang / sangs rgyas mngon sum blo gros dang / ri rab mar me dang / mar me chen po dang / chos kyi sgron ma'i
108a2(mdo sde): mar me dang / phyogs thams cad du khyab pa'i mar me dang / kun tu mar me dang / mun pa thams cad sel ba'i mar me dang / 'gro ba thams cad la snang ba'i mar me dang / gcig tu snang ba'i mar me dang / zla ba'i mar me dang / byang chub sems dpa'
108a3(mdo sde): sems dpa' chen po nyi ma'i mar me dang / 'jam dpal gzhon nur gyur pa dang / lag na rin chen gzhon nur gyur pa dang / lag na phyag rgya rin chen gzhon nur gyur pa dang / rin chen 'od zer gzhon nur gyur pa dang / nam mkha' mdzod gzhon nur gyur pa
108a4(mdo sde): dang / sems bskyed ma thag tu chos kyi 'khor lo bskor ba gzhon nur gyur pa dang / dra ba can gyi 'od gzhon nur gyur pa dang / rnam par sel ba gzhon nur gyur pa dang / bdog pa thams cad yongs su gtong ba gzhon nur gyur pa dang / dpal gyi snying po
108a5(mdo sde): gzhon nur gyur pa dang / seng ge gzhon nur gyur pa dang / zla 'od gzhon nur gyur pa dang / zla ba'i 'od zer gzhon nur gyur pa dang / mchog gi blo gros gzhon nur gyur pa dang / rgyan bkod pa gzhon nur gyur pa dang / lag na pad ma dang / lag na rdo rje
108a6(mdo sde): dang / nyi 'od dang / nor bu dang / glog dang / nyi ma dang / zla ba dang / brgya byin dang / tshangs pa thams cad zil gyis gnon pa'i 'od dang / sgrib pa thams cad rnam par sel ba dang / mya ngan dang mun pa thams cad 'joms pa'i blo gros dang / byang
108a7(mdo sde): chub sems dpa' sems dpa' chen po yul thams cad las nges par 'byung ba'i blo gros dang / rdul med rnam par gnon dang / rnam dag rnam par gnon dang / phung po rnam par gnon dang / skye mched rnam par gnon dang / khams rnam par gnon dang / stong
108b1(mdo sde): pa nyid rnam par gnon dang / mtshan ma med pa rnam par gnon dang / smon pa med pa rnam par gnon dang / skye ba med pa rnam par gnon dang / 'gag pa med pa rnam par gnon dang / 'gro ba med pa rnam par gnon dang / 'ong ba med pa rnam par gnon dang / 'chi 'pho med pa rnam par gnon dang /
108b2(mdo sde): mi skye ba rnam par gnon dang / rang bzhin 'od gsal rnam par gnon dang / 'jig rten gsum rnam par gnon dang / mtha' yas rnam par gnon dang / 'jig rten gyi khams thams cad rnam par gnon dang / chos
108b3(mdo sde): thams cad rnam par gnon dang / rnam par thar pa dang / ting nge 'dzin dang / snyoms par 'jug pa thams cad rnam par gnon dang / mngon par shes pa dang / rig pa rnam par gnon dang / sems can thams cad kyi sems kyi spyod pa rnam par gnon dang / yang
108b4(mdo sde): dag pa'i mtha' rnam par gnon dang / de bzhin gshegs pas rnam par gnon dang / mnyam pa nyid rnam par gnon dang / byang chub sems dpa' sems dpa' chen po chos dbyings rnam par gnon dang / bdud yul mi gos dang / bdud las rgyal dang /
108b5(mdo sde): bdud las rgyal chen po dang / gtsug na rin po che dang / 'od zer stong gi 'od 'phro dang / mngon par 'byung dka' dang / rab tu thub dka' dang / rtogs dka' dang / bsnyen par dka' ba'i blo dang / ngan 'gro skem dang / bzang skyong dang / dkon mchog
108b6(mdo sde): 'byung gnas dang / ded dpon bzang po dang / mis byin dang / chu lha'i lha dang / zla ba'i lha dang / dri ma med kyis byin dang / dri ma med par grags pa dang / byang chub sems dpa' sems dpa' chen po byams pa dang / de dag la sogs pa byang chub
108b7(mdo sde): sems dpa' sems dpa' chen po sangs rgyas kyi zhing brjod du med pa bye ba khrag khrig 'bum phrag bcu'i rdul phra rab kyi rdul snyed thams cad kyang skye ba gcig gis thogs pa 'jig rten gyi khams gzhan dang gzhan dag nas 'dus pa sha stag go/ /thams cad kyang sems
109a1(mdo sde): can gyi khams thams cad yongs su smin par bya ba la dpyod pa dang / thabs dang / tshul dang / 'dul ba dang / byang chub sems dpa'i chos la 'god pa la mkhas pa sha stag go/ /thams cad kyang 'jig rten gyi khams rab 'byam thams cad
109a2(mdo sde): la dpyod pa'i tshul shes pa rab 'byam la zhugs pa sha stag go/ /thams cad kyang mya ngan las 'das pa'i sa'i spyod yul shes pa la dpyod cing so sor rtog pa la mkhas pa sha stag go/ /thams cad kyang spros pa thams cad shin tu chad cing spyod pa len pa rnam par chad
109a3(mdo sde): de sems can gyi khams thams cad sdud pa la mkhas pa sha stag go/ /thams cad kyang mtha' dang dbung med pa'i chos kyi tshul la 'jug pa la shin tu mkhas pa sha stag go/ /thams cad kyang sems can thams cad kyi las kyi rnam par smin pa chud mi za ba mi dmigs par
109a4(mdo sde): dpyod cing so sor rtog pa la mkhas pa sha stag go/ /thams cad kyang sems can gyi khams thams cad kyi bsam pa dang / bag la nyal dang / dbang po dang / rtsom pa dang / sbyor ba la shin tu dpyod cing so sor rtog pa la mkhas pa sha stag go/ /thams cad
109a5(mdo sde): kyang 'das pa dang / ma 'ongs pa dang / da ltar byung ba'i de bzhin gshegs pa thams cad kyis gsungs pa'i don dang tshig dang / yi ge gzung ba dang blang ba shes pa yang dag par 'dzin cing rtog pa la mkhas pa sha stag go/ /thams cad kyang 'jig rten pa dang /
109a6(mdo sde): 'jig rten las 'das pa dang / mtha' dang dbung med pa'i chos kyi tshul la 'jug pa sha stag go/ /thams cad kyang 'dus byas dang / 'dus ma byas dang / dus dang rim pa'i tshul la so sor rtog pa la mkhas pa sha stag go/ /thams cad kyang 'das pa dang /
109a7(mdo sde): ma 'ongs pa dang / da ltar byung ba'i de bzhin gshegs pa thams cad kyi ye shes kyi dkyil 'khor skad cig gcig gis de ma thag tu thob par gnas pa sha stag go/ /thams cad kyang sems kyi skad cig sems kyi skad cig la 'chi 'pho dang / 'byung ba dang / skye ba
109b1(mdo sde): dang / mngon par 'byung ba dang / dka' bar spyod pa sbyor ba dang / byang chub kyi snying por 'gro ba dang / bdud 'dul ba dang / mngon par rdzogs par 'tshang rgya ba dang / chos kyi 'khor lo skor ba dang / yongs su mya ngan las 'das pa chen po kun tu ston pa la
109b2(mdo sde): mkhas pa sha stag go/ /thams cad kyang sems can thams cad kyi phyir sems bskyed cing byang chub rnam par 'tshang rgya ba dang ma bral ba sha stag go/ /thams cad kyang sems can gcig gi sems kyi dmigs pa la 'jug pas sems can ma lus pa thams cad kyi sems
109b3(mdo sde): kyi dmigs pa la mkhas pa dang ldan pa sha stag go/ /thams cad kyang rang byung gi ye shes kyi sa las ma bskyod pa'i byang chub sems dpa'i lus dang ldan pa sha stag go/ /thams cad kyang thams cad mkhyen pa nyid kyis thob par sbyong ba las phyir mi ldog pa sha stag go/ /
109b4(mdo sde): thams cad kyang byang chub sems dpa'i mngon par 'du byed pa'i stobs rgyun mi gcod cing mngon par 'du mi byed pa shes pa'i tshul la zhugs pa sha stag go/ /thams cad kyang sems can gcig gi bya ba la bskal pa mtha' yas par spyod pa kun tu 'dzin par byin gyis rlob pa
109b5(mdo sde): la mkhas pa sha stag go/ /thams cad kyang phyad par chos kyi 'khor lo bskor bar byin gyis rlob cing gdul bya'i khams 'gro ba thams cad 'dzud pa la mkhas pa sha stag go/ /thams cad kyang 'das pa dang / ma 'ongs pa dang / da ltar byung ba'i de bzhin gshegs pa
109b6(mdo sde): thams cad kyi rnam par dag pa'i gnas la 'jug pa dang / sbyong ba'i stobs kyi khyad par dang smon lam phun sum tshogs pa sha stag go/ /thams cad kyang kun tu bzang po'i spyod pa'i smon lam gyi khyad par gyi bsam pa phun sum tshogs pa sha stag go/ /thams cad kyang
109b7(mdo sde): sangs rgyas 'byung ba thams cad kyi thad du 'gro zhing skul ba la mkhas pa sha stag go/ /thams cad kyang de bzhin gshegs pa thams cad kyi chos kyi tshul kun tu 'dzin pa la mkhas pa sha stag go/ /thams cad kyang sangs rgyas thams cad kyi rigs rgyun mi gcod par byed pa
110a1(mdo sde): sha stag go/ /thams cad kyang sangs rgyas med pa'i 'jig rten gyi khams su sangs rgyas 'byung ba kun tu ston par byed pa sha stag go/ /thams cad kyang kun nas nyon mongs pa can gyi 'jig rten gyi khams yongs su sbyong bar byed pa sha stag go/ /
110a2(mdo sde): thams cad kyang byang chub sems dpa' thams cad kyi las kyi sgrib pa rgyun gcod par byed pa sha stag go/ /thams cad kyang chos kyi dbyings sgrib pa med pa la zhugs pa sha stag go/ /thams cad kyang nam mkha'i khams ltar tshad med pa'i chos dang ldan pa sha stag go/ /
110a3(mdo sde): thams cad kyang chos kyi dbyings la 'jug pa mnyam pa nyid dang ldan pa sha stag go/ /thams cad kyang yang dag pa'i mtha' dang chos kyi dbyings mnyam pa nyid dang ldan pa sha stag go/ /thams cad kyang las kyis kun nas bslang ba ji lta ba bzhin du rnam par smin pa la
110a4(mdo sde): mos pa sha stag go/ /thams cad kyang rgyus kun nas bslang ba ji lta ba bzhin du 'bras bu la mos pa sha stag go/ /thams cad kyang rgya'i 'bur kun tu 'byung ba lta bur chos thams cad mnyam pa nyid du shes pa dang ldan pa sha stag go/ /thams cad kyang mig yor dang /
110a5(mdo sde): gzugs brnyan ltar ston pa'i chos mnyam pa nyid dang ldan pa sha stag go/ /thams cad kyang chos thams cad kyi sgra dbyangs kyi rnam par rig pa brag ca dang mtshungs pa dang ldan pa sha stag go/ /thams cad kyang rnam par thar pa dang ting nge 'dzin bsam gyis mi khyab pa la gnas
110a6(mdo sde): pa sha stag go/ /thams cad kyang dpa' bar 'gro ba'i ting nge 'dzin gyis rnam par rtsen pa sha stag go/ /thams cad kyang sangs rgyas kyi sku mtha' yas pa'i mdog yongs su 'grub pa sgrub pa'i gzugs la gnas pa sha stag go/ /thams cad kyang skra tsam gyi khyon gcig la
110a7(mdo sde): 'jig rten gyi khams thams cad kun tu ston pa la mkhas pa sha stag go/ /thams cad kyang phyogs bcu dag tu skra tsam gyi khyon gcig la 'chi 'pho dang / 'byung ba dang / skye ba dang / mngon par 'byung ba dang / dka' ba spyad par sbyor ba dang / byang chub kyi snying por
110b1(mdo sde): 'gro ba dang / bdud 'dul ba dang / mngon par byang chub pa dang / chos kyi 'khor lo skor ba dang / yongs su mya ngan las 'das pa chen po kun tu ston pa la mkhas pa sha stag go/ /thams cad kyang skyil mo krung gcig gis phyogs bcu dag gi 'jig rten gyi
110b2(mdo sde): khams thams cad kyi nam mkha' rgyas par 'gengs par shes pa dang ldan pa sha stag go/ /thams cad kyang zhing thams cad kyi rgyan zhing gcig tu ston pa la mkhas pa sha stag go/ /thams cad kyang zhing gcig gi rgyan bkod pa zhing thams cad du kun tu ston pa la mkhas pa
110b3(mdo sde): sha stag go/ /thams cad kyang phyogs bcu dag gi 'jig rten gyi khams rab 'byam thams cad kyi de bzhin gshegs pa thams cad kyi 'khor gang dag yin pa de dag de bzhin gshegs pa gcig gi 'khor du ston pa la mkhas pa sha stag go/ /de bzhin gshegs pa
110b4(mdo sde): gcig gi 'khor gang yin pa de phyogs bcu dag gi 'jig rten gyi khams thams cad kyi de bzhin gshegs pa thams cad kyi 'khor du kun tu ston pa la mkhas pa sha stag go/ /thams cad kyang chos thams cad mtha' dang dbung med par ston pa la mkhas pa sha stag go/ /
110b5(mdo sde): thams cad kyang sems can thams cad kyi lus rang gi lus su kun tu ston pa la mkhas pa sha stag go/ /thams cad kyang sangs rgyas thams cad kyi sku sangs rgyas gcig gi skur zhugs par kun tu ston pa la mkhas pa sha stag go/ /thams cad kyang sangs rgyas gcig
110b6(mdo sde): gi sku sangs rgyas thams cad kyi skur zhugs par kun tu ston pa la mkhas pa sha stag go/ /thams cad kyang phyogs bcu'i 'jig rten gyi khams thams cad rang gi lus su chud par kun tu ston pa la mkhas pa sha stag go/ /thams cad kyang sems can gcig gi lus
110b7(mdo sde): la dus gsum gyi sems can rnams kun tu ston pa la mkhas pa sha stag go/ /thams cad kyang 'das pa'i dus la ma 'ongs pa dang / da ltar byung ba'i dus dang / ma 'ongs pa'i dus la 'das pa dang / da ltar byung ba'i dus dang / da ltar byung ba'i dus la 'das pa
111a1(mdo sde): dang / ma 'ongs pa'i dus kun tu ston pa la mkhas pa sha stag go/ /thams cad kyang lus gcig gis ting nge 'dzin la snyoms par zhugs la lus dpag tu med grangs med pa las ldang ba la mkhas pa sha stag go/ /lus dpag tu med cing grangs
111a2(mdo sde): med pa dag gis ting nge 'dzin la snyoms par zhugs la/ lus gcig las ldang bar kun tu ston pa la mkhas pa sha stag go/ /thams cad kyang sems can thams cad kyi lus snyed kyi mngon par byang chub pa kun tu ston pa la mkhas pa sha stag go/ /thams
111a3(mdo sde): cad kyang sems can thams cad kyi lus la sems can gcig gi lus kun tu ston pa la mkhas pa sha stag go/ /sems can gcig gi lus la sems can thams cad kyi lus kun tu ston pa la mkhas pa sha stag go/ /thams cad kyang sems can thams cad kyi lus las
111a4(mdo sde): sangs rgyas kyi sku kun tu ston pa la mkhas pa sha stag go/ /thams cad kyang sangs rgyas kyi sku las sems can gyi lus kun tu ston pa la mkhas pa sha stag go/ /thams cad kyang sems can gyi lus chos kyi skur kun tu ston pa la mkhas pa sha stag go/ /thams cad
111a5(mdo sde): kyang zhing thams cad kyi rgyan bkod pa de dag zhing gcig tu kun tu ston pa la mkhas pa sha stag go/ /zhing gcig gi rgyan bkod pa de dag zhing thams cad du kun tu ston pa la mkhas pa sha stag go/ /thams cad kyang chos kyi sku sems can gyi lus su kun tu ston pa la
111a6(mdo sde): mkhas pa sha stag go/ /thams cad kyang spu'i khung bu gcig tu phyogs bcu'i 'jig rten gyi khams thams cad 'jug par byed pa kun tu ston pa la mkhas pa sha stag go/ /thams cad kyang sangs rgyas thams cad kyi mngon par rdzogs par byang chub pa'i smon lam gyi stobs
111a7(mdo sde): kyi gnas mngon par rdzogs par byang chub par kun tu ston pa la mkhas pa sha stag go/ /thams cad kyang phyogs bcu'i 'jig rten gyi khams rab 'byam thams cad na gdul bya'i sems can yongs su smin pa ji lta ba de bzhin du bla na med pa yang dag par rdzogs pa'i byang chub
111b1(mdo sde): tu kun tu ston pa la mkhas pa sha stag go/ /thams cad kyang bskal pa bgrangs pa thams cad du 'jig rten gyi khams gcig tu byang chub sems dpa'i spyad pa spyod pa rgyun mi gcod pa'i lus kun tu ston pa la mkhas pa sha stag go/ /thams cad kyang sems bskyed pa
111b2(mdo sde): gcig gis phyogs bcu'i 'jig rten gyi khams rab 'byam thams cad kyi 'jig rten gyi khams re re na sgo nga las skyes pa dang / mngal nas skyes pa dang / drod gsher las skyes pa dang / rdzus te skyes pa dang / gzugs can dang / gzugs can ma yin pa dang /
111b3(mdo sde): 'du shes can dang / 'du shes can ma yin pa dang / rkang gnyis pa dang / rkang bzhi pa dang / rkang mang dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / brgya byin
111b4(mdo sde): dang / tshangs pa dang / 'jig rten skyong ba dang / mi dang / mi ma yin pa sems can gdul bya yongs su smin pa thams cad ji lta ba de bzhin du lhun gyis grub cing rnam par mi rtog par spyod pa dang / spyod lam dang bya ba la 'jug pa'i gnas kun tu ston pa la mkhas pa
111b5(mdo sde): sha stag go/ /thams cad kyang rdul phra rab kyi rdul re re la 'jig rten gyi khams dpag tu med/ grangs med/ bsam gyis mi khyab/ mtshungs pa med/ gzhal du med/ tshad med/ brjod du med pa'i yang brjod du med pa dag 'jug par byed kyang sems can la gnod pa med pa la mkhas
111b6(mdo sde): pa sha stag go/ /thams cad kyang bskal pa dpag tu med grangs med/ bsam gyis mi khyab/ mtshungs pa med/ gzhal du med/ brjod du med pa'i yang brjod du med pa dag yud tsam gcig tu byin gyis rlob pa kun tu ston pa la mkhas pa sha stag go/ /yud tsam gcig
111b7(mdo sde): bskal pa dpag tu med/ grangs med/ bsam gyis mi khyab/ mtshungs pa med/ gzhal du med/ brjod du med pa'i yang brjod du med pa dag tu byin gyis rlob pa la mkhas pa sha stag go/ /thams cad kyang spyod lam ji lta bus sems can rnams yongs su smin
112a1(mdo sde): par 'gyur ba de lta de ltar lhun gyis grub cing rnam par mi rtog par gzugs kyi lus kyi kha dog dang / spyod lam kun tu ston pa la mkhas pa sha stag ste/ byang chub sems dpa' sems dpa' chen po de dag dang / gzhan dag thams cad kyang
112a2(mdo sde): yon tan bye ba khrag khrig 'bum phrag dpag tu med grangs med pa dag dang ldan pa sha stag go/ /sangs rgyas kyi zhing tha dad pa nas 'dus pa'i lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang /
112a3(mdo sde): lto 'phye chen po dang / brgya byin dang / tshangs pa dang / 'jig rten skyong ba dpag tu med/ grangs med/ bsam gyis mi khyab/ mtshungs pa med/ gzhal du med/ tshad med/ brjod du med pa'i yang brjod du med pa sha stag dang yang thabs cig go/ /
112a4(mdo sde): 'jig rten gyi khams 'di nas kyang rgyal chen bzhi'i ris kyi lha bye ba phrag brgya re re yang g.yog 'khor mang po dang ldan pa dag bcom ldan 'das la blta ba'i phyir dang / phyag bya ba'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga
112a5(mdo sde): la ba der lhags so/ /brgya byin bye ba phrag brgya dang / lha'i rgyal po rab 'thab bral bye ba phrag brgya dang / lha'i rgyal po yongs su dga' ldan bye ba phrag brgya dang / lha'i rgyal po rab 'phrul bye ba phrag brgya dang / lha'i rgyal po gzhan 'phrul dbang byed pa bye ba phrag
112a6(mdo sde): brgya la lha'i rgyal po re re yang g.yog 'khor mang po dang ldan pa dag bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /ded dpon
112a7(mdo sde): la sogs pa bdud kyi ris kyi lha bye ba phrag mang po dag kyang bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /srin po'i rgyal
112b1(mdo sde): po 'bum phrag brgyad dang / 'byung po'i rgyal po 'bum phrag sum cu rtsa brgyad dang / lha ma yin gyi rgyal po 'bum phrag brgyad cu dang / rig sngags 'chang gi rgyal po 'bum phrag drug cu rtsa lnga dang / drang srong 'bum phrag dgu bcu rtsa dgu thams cad kyang
112b2(mdo sde): mngon par shes pa lnga dang ldan pa sha stag dang / rlung gi rgyal po chen po rnam par 'thor rlung dang / rnam par 'thor rlung chen po g.yog 'khor mang po dang ldan pa dag dang / tshangs pa bye ba phrag brgya dang / tshangs pa chen po bye ba phrag brgya dang / 'od chung bye ba
112b3(mdo sde): phrag brgya dang / tshad med 'od bye ba phrag brgya dang / 'od gsal bye ba phrag brgya dang / dge chung bye ba phrag brgya dang / tshad med dge bye ba phrag brgya dang / dge rgyas bye ba phrag brgya dang / sprin med bye ba phrag brgya dang / 'bras bu che bye ba phrag brgya dang /
112b4(mdo sde): bsod nams skyes bye ba phrag brgya dang / gya nom snang bye ba phrag brgya dang / shin tu mthong bye ba phrag brgya dang / mi che ba bye ba phrag brgya dang / mi gdung ba bye ba phrag brgya dang / 'og min gyi lha bye ba phrag brgya dag la tshangs pa chen po re re yang g.yog 'khor mang po
112b5(mdo sde): dang ldan pa dag bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /lha'i bu dbang phyug chen po la sogs pa gnas
112b6(mdo sde): gtsang ma'i ris kyi lha bye ba phrag brgya dag kyang bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /klu'i dbang po bye ba phrag
112b7(mdo sde): brgya dang / gnod sbyin gyi dbang po bye ba phrag brgya dang / dri za'i dbang po bye ba phrag brgya dang / lha ma yin gyi dbang po bye ba phrag brgya dang / nam mkha' lding gi dbang po bye ba phrag brgya dang / mi'am ci'i dbang po bye ba phrag brgya dang / lto 'phye chen po'i dbang po bye ba
113a1(mdo sde): phrag brgya re re yang g.yog 'khor mang po dang ldan pa dag bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /
113a2(mdo sde): mi dang ma yin pa dpag tu med grangs med pa dag kyang bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /dge bsnyen
113a3(mdo sde): dang dge bsnyen ma bye ba khrag khrig 'bum phrag mang po dag kyang bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /rtswa
113a4(mdo sde): dang / shing gel ba dang / sman dang / nags tshal gyi lha gang dag yin pa dag dang / lhun po dang / lhun po chen po dang / btang bzung dang / btang bzung chen po dang / gangs ri dang / khor yug dang / khor yug chen po la sogs pa ri rnams kyi lha
113a5(mdo sde): gang dag yin pa de dag thams cad gnas dang bcas te/ bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /rgya mtsho dang /
113a6(mdo sde): rgya mtsho chen po dang / chu klung dang / chu bran dang / mtsho bran dang / mtshe'u dang / chu mig dang / 'bab chu rnams kyi lha gang dag yin pa de dag thams cad kyang gnas dang bcas te/ bcom ldan 'das la blta ba'i phyir dang / phyag bya ba'i phyir dang / mchod
113a7(mdo sde): pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /grong dang / grong khyer dang / grong rdal dang / ljongs dang / yul 'khor dang / rgyal po'i pho brang 'khor dang / 'or rnams kyi lha gang dag yin
113b1(mdo sde): pa de dag kyang rang gis gnas dang lhan cig tu/ bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /klu dang / gnod
113b2(mdo sde): sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po'i gnas rnams kyi lha gang dag yin pa de dag kyang rang rang gi gnas su zhugs te/ bcom ldan 'das la blta ba'i phyir dang / phyag bya ba'i phyir dang / mchod
113b3(mdo sde): pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags te/ bcom ldan 'das kyi mthus sems can 'ga' la yang gnod pa med cing sgrib pa med do/ /zla ba bye ba phrag brgya dang / nyi ma bye ba phrag brgya dang /
113b4(mdo sde): rgya mtsho bye ba phrag brgya re re yang g.yog 'khor mang po dang ldan pa dag bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /
113b5(mdo sde): klu'i rgyal po chen po ma dros pa yang 'khor dang bcas te bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /dud 'gro'i skye
113b6(mdo sde): gnas su song ba'i sems can thams cad kyang bcom ldan 'das la blta ba'i phyir dang / phyag bya ba'i phyir dang / mchod pa'i phyir dang / bsnyen bkur bya ba'i phyir dang / chos mnyan pa'i phyir bcom ldan 'das ga la ba der lhags so/ /dud 'gro'i skye gnas su
113b7(mdo sde): song ba'i sems can de dag thams cad kyang theg pa chen po la mos pa/ theg pa chen po la gzhol ba thams cad mkhyen pa nyid kyi ye shes 'dod pa sha stag go/ /de'i tshe bcom ldan 'das kyi kha dog dang / gzugs dang / gzi brjid dang / 'od kyis 'khor thams
114a1(mdo sde): cad zil gyis mnan te/ lam me/ lhan ne/ lhang nge'o/ /'di lta ste/ dper na nyi mas 'od zer bye ba khrag khrig 'bum phrag grangs med pa phyung ste srin bu me khyer thams cad zil gyis mnan nas lam me/ lhan ne/ lhang nge'o/ /de bzhin du bcom
114a2(mdo sde): ldan 'das kyang brgya byin dang / tshangs pa dang / 'jig rten skyong ba thams cad zil gyis mnan te lam me/ lhan ne/ lhang nge'o/ /'di lta ste/ dper na zla ba yar gyi ngo tshes lnga la zla ba'i dkyil 'khor sprin gyi dra ba las grol ba ni skar ma'i tshogs thams
114a3(mdo sde): cad zil gyis mnan nas lam me/ lhan ne/ lhang nge'o/ /de bzhin du bcom ldan 'das kyang brgya byin dang / tshangs pa dang / 'jig rten skyong ba thams cad spa bkong ste zil gyis mnan nas lam me/ lhan ne/ lhang nge ste/ ri'i rgyal po ri rab ltar dpal
114a4(mdo sde): gyis rab tu 'bar te/ sku mi g.yo/ mi 'gyur/ mi 'gul bar lam me/ lhan ne/ lhang nge'o/ /de nas 'jam dpal gzhon nur gyur pas byang chub sems dpa' sems dpa' chen po sgrib pa thams cad rnam par sel ba la 'di skad ces smras so/ /kye rgyal ba'i
114a5(mdo sde): sras de bzhin du de bzhin gshegs pa 'di ni sku mi g.yo/ mi 'gyur/ mi 'gul bar bzhugs so/ /de skad ces smras pa dang / byang chub sems dpa' sems dpa' chen po sgrib pa thams cad rnam par sel bas 'jam dpal gzhon nur gyur pa la 'di skad ces smras
114a6(mdo sde): so/ /'jam dpal de bzhin gshegs pa 'di la 'khor 'di nyid kyi nang nas kha cig gis ni rab tu 'byung bar mngon du phyogs shing khyim nas mngon par 'byung bar shes so/ /kha cig gis ni rab tu byung zhing dka' ba spyod pa la gnas par shes so/ /'khor 'di nyid kyi nang
114a7(mdo sde): nas kha cig gis ni byang chub kyi snying por gshegs par shes so/ /kha cig gis ni byang chub kyi snying po la bzhugs par shes so/ /'khor 'di nyid kyi nang nas kha cig gis ni bdud 'khor grangs med dpag tu med pas bskor ba bcom par shes so/ /kha cig gis ni lha dang /
114b1(mdo sde): klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / brgya byin dang / tshangs pa dang / 'jig rten skyong ba dpag tu med grangs med pa dag gis ded dpon chen po rgyal lo rgyal lo zhes spro bar byed par
114b2(mdo sde): shes so/ /kha cig gis ni mngon par rdzogs par sangs rgyas nas brgya byin rnams gsol ba 'debs par shes so/ /kha cig gis ni tshangs pa rnams la gsol ba 'debs par shes so/ /'khor 'di nyid kyi nang nas kha cig gis ni 'jig rten skyong ba rnams bcom ldan
114b3(mdo sde): 'das la gsol ba 'debs par shes so/ /kha cig gis ni bcom ldan 'das bdag cag la sbyin pa'i gtam ston par shes so/ /'khor 'di nyid kyi nang nas kha cig gis ni bcom ldan 'das bdag cag la tshul khrims kyi gtam ston par shes so/ /kha cig gis ni
114b4(mdo sde): bzod pa'i gtam/ kha cig gis ni brtson 'grus kyi gtam/ kha cig gis ni bsam gtan gyi gtam/ kha cig gis ni shes rab kyi gtam bcom ldan 'das bdag cag la ston par shes so/ /kha cig gis ni thabs la mkhas pa'i gtam/ kha cig gis ni rdzu 'phrul
114b5(mdo sde): gyi gtam/ kha cig gis ni smon lam gyi gtam/ kha cig gis ni ye shes kyi gtam bcom ldan 'das bdag cag la ston par shes so/ /kha cig gis ni nyan thos kyi theg pa'i gtam/ kha cig gis ni rang sangs rgyas kyi theg pa'i gtam/ kha cig gis ni theg
114b6(mdo sde): pa chen po'i gtam/ bcom ldan 'das bdag cag la ston par shes so/ /kha cig gis ni sems can dmyal bar skye ba'i chos rnams bcom ldan 'das bdag cag la ston par shes so/ /kha cig gis ni dud 'gror skye ba'i chos rnams bcom ldan 'das bdag cag la ston par
114b7(mdo sde): shes so/ /kha cig gis ni su skye ba'i chos rnams bcom ldan 'das bdag cag la ston par shes so/ /kha cig gis ni gshin rje'i 'jig rten du skye ba'i chos rnams bcom ldan 'das bdag cag la ston par shes so/ /kha cig gis ni rgyal chen bzhi'i ris kyi lha'i nang du
115a1(mdo sde): skye ba'i chos rnams bcom ldan 'das bdag cag la ston par shes so/ /kha cig gis ni sum cu rtsa gsum gyi gnas su skye ba dang / kha cig gis ni 'thab bral gyi gnas su skye ba'i chos rnams bcom ldan 'das bdag cag la ston par shes so/ /kha cig
115a2(mdo sde): gis ni dga' ldan gyi gnas su skye ba dang / kha cig gis ni 'phrul dga'i gnas su skye ba dang / kha cig gis ni gzhan 'phrul dbang byed kyi gnas su skye ba dang / kha cig gis ni bdud kyi gnas su skye bu dang / kha cig gis ni tshangs pa'i gnas su skye ba'i chos rnams bcom ldan
115a3(mdo sde): 'das bdag cag la ston par shes so/ /de bzhin du tshangs pa'i mdun na 'don dang / tshangs 'khor dang / 'od chung dang / tshad med 'od dang / 'od gsal dang / dge chung dang / tshad med dge dang / dge rgyas dang / sprin med dang / bsod nams skyes dang / 'bras bu
115a4(mdo sde): che dang / mi che ba dang / mi gdung ba dang / gya nom snang dang / shin tu mthong dang / 'og min dang / nam mkha' mtha' yas skye mched dang / rnam shes mtha' yas skye mched dang / ci yang med pa'i skye mched dang / 'du shes med 'du shes med min skye mched du skye ba'i chos rnams bcom ldan
115a5(mdo sde): 'das bdag cag la ston par shes so/ /'jam dpal 'khor 'di nyid kyi nang nas kha cig gis ni mir skye ba'i chos rnams/ kha cig gis ni 'khor los sgyur ba'i rgyal por 'gyur ba'i chos rnams/ kha cig gis ni gling gnyis dang / gsum dang / bzhi pa'i 'khor los
115a6(mdo sde): sgyur ba dang / stong gnyis dang / stong gsum gyi stong chen po dang / stong gsum gyi stong chen po'i 'jig rten gyi khams gang gA'i klung gi bye ma snyed dag gi 'khor los sgyur ba'i rgyal por 'gyur ba'i chos rnams bcom ldan 'das bdag cag la ston par shes so/ /'jam
115a7(mdo sde): dpal 'khor 'di nyid kyi nang nas kha cig gis ni de bzhin gshegs pa'i sku 'dom do tsam du 'phags par shes so/ /kha cig gis ni rgyang grags tsam du 'phags/ kha cig gis ni rgyang grags gnyis tsam du 'phags/ kha cig gis ni de bzhin gshegs pa'i sku dpag
115b1(mdo sde): tshad tsam du 'phags par shes so/ /kha cig gis ni de bzhin gshegs pa'i sku dpag tshad gnyis tsam du 'phags par shes so/ /kha cig gis ni de bzhin gshegs pa'i sku dpag tshad bcu tsam du 'phags par shes so/ /'khor 'di nyid kyi nang nas kha cig gis
115b2(mdo sde): ni de bzhin gshegs pa'i sku dpag tshad stong du shes so/ /kha cig gis ni de bzhin gshegs pa'i sku dpag tshad stong phrag bcu dang / nyi shu dang / sum cu dang / bzhi bcu dang / lnga bcu par shes so/ /kha cig gis ni dpag tshad 'bum dang / kha cig gis
115b3(mdo sde): ni de bzhin gshegs pa'i sku dpag tshad 'bum phrag bcu dang / nyi shu dang / sum cu dang / bzhi bcu dang / lnga bcu par shes so/ /kha cig gis ni de bzhin gshegs pa'i sku dpag tshad 'bum phrag brgyad khri bzhi stong par shes so/ /'khor 'di nyid kyi nang nas
115b4(mdo sde): kha cig gis ni de bzhin gshegs pa'i sku dpag tshad 'bum phrag bgrangs pa las 'das par shes so/ /'khor 'di nyid kyi nang nas kha cig gis ni de bzhin gshegs pa'i sku gser gyi kha dog tu mthong ngo / /kha cig gis ni nor bu rin po che bai dUr+ya'i kha dog tu/ kha cig
115b5(mdo sde): gis ni nor bu rin po che chen po an+da rnyil gyi kha dog tu/ kha cig gis ni nor bu rin po che mthon ka chen po'i kha dog tu/ kha cig gis ni nor bu rin po che skar 'od kyi kha dog tu/ kha cig gis ni nor bu rin po che pad ma rA ga'i kha dog tu/ kha cig gis ni nor bu rin po che brgya
115b6(mdo sde): byin thogs pa'i kha dog tu/ kha cig gis ni nor bu rin po che rdo rje snang ba'i kha dog tu/ kha cig gis ni nor bu rin po che lha thams cad snang ba'i kha dog tu/ kha cig gis ni nor bu rin po che nyi zla snang ba'i kha dog tu/ kha cig gis ni nor bu rin po che chu 'dang gi kha dog tu/
115b7(mdo sde): kha cig gis ni de bzhin gshegs pa'i sku nor bu rin po che shel gyi kha dog tu shes so/ /kha cig gis ni nor bu rin po che dbang gi rgyal po'i kha dog tu/ kha cig gis ni nor bu rin po che 'od thams cad bsdus pa'i kha dog tu/ kha cig gis ni nor bu rin po che
116a1(mdo sde): kyi rgyal po seng ge ral pa can gyi kha dog tu/ kha cig gis ni nor bu rin po che seng ge'i rgyal mtshan gyi rtse mo'i kha dog tu/ kha cig gis ni nor bu rin po che rgya mtsho'i gnas rnam par dag pa rin po che bkod pa kun nas 'od zer snang ba'i kha dog tu shes so/ /
116a2(mdo sde): 'jam dpal 'khor 'di nyid kyi nang nas kha cig gis ni de bzhin gshegs pa yid bzhin gyi nor bu rin po che'i kha dog tu shes so/ /'jam dpal kha dog dang / spyod lam dang / dbyibs gang dang gang kho nas sems can rnams 'dul bar 'gyur ba/ 'jam dpal de bzhin ga
116a3(mdo sde): shegs pa kha dog dang / spyod lam dang / dbyibs de dang de kho nar sems can rnams kyis mthong ngo / /'jam dpal chos bstan pa gang dang gang gis sems can rnams yongs su smin par 'gyur ba'i chos de dang de nyid de bzhin gshegs pa ston par sems can rnams
116a4(mdo sde): kyis shes so/ /'jam dpal spyod pa gang dang gang gis sems can rnams de bzhin gshegs pa'i bstan pa la 'dzud cing 'dul bar 'gyur ba'i spyod pa de dang de la de bzhin gshegs pa bzhugs par sems can rnams kyis shes so/ /'jam dpal gal te shar phyogs kyi
116a5(mdo sde): 'jig rten gyi khams dpag tu med/ grangs med/ bsam gyis mi khyab/ mtshungs pa med/ gzhal du med/ tshad med/ brjod du med pa'i yang brjod du med pa dag lha dang / klu dang / gnod sbyin dang / dri za dang / lha ma yin dang / nam mkha' lding dang /
116a6(mdo sde): mi'am ci dang / lto 'phye chen po dang / brgya byin dang / tshangs pa dang / 'jig rten skyong ba dang / mi dang / mi ma yin pa rnams kyis yongs su gang bar gyur la/ shar phyogs su ji lta ba de bzhin du lho dang / de bzhin du nub dang / de bzhin du byang dang / de bzhin du
116a7(mdo sde): shar lho dang / de bzhin du lho nub dang / de bzhin du nub byang dang / de bzhin du byang shar dang / de bzhin du steng dang / de bzhin du 'og gi phyogs kyi 'jig rten gyi khams dpag tu med/ grangs med/ bsam gyis mi khyab/ mtshungs pa med/ gzhal du med/
116b1(mdo sde): tshad med/ brjod du med pa'i yang brjod du med pa dag lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / brgya byin dang / tshangs pa dang / 'jig rten skyong ba dang / mi dang / mi ma yin
116b2(mdo sde): pa dag gis dper na 'dam bu'i tshal lam/ bu ram shing gi tshal lam/ til gyi zhing bzhin du yongs su gang bar gyur pa'i sems can de dag 'jam dpal gal te de bzhin gshegs pa mthong bas 'dul ba yin na/ sems can de dang de dag gis de bzhin gshegs pa'i spyan
116b3(mdo sde): snga na 'dom gang tsam na 'khod par shes so/ /'jam dpal kha dog dang / spyod lam dang / gnas gang dang gang gis sems can de dag 'dul bar 'gyur ba de dang de kho nar de bzhin gshegs pa mdun na bzhugs par sems can de dag gis mthong ngo / /'jam dpal chos
116b4(mdo sde): bstan pa gang dang gang gis sems can rnams yongs su smin par 'gyur ba de dang de nyid kyi chos ston par thos so/ /'jam dpal spyod pa gang gis sems can de dag de bzhin gshegs pa'i bstan pa la 'jug par 'gyur ba'i spyod pa de dang de la de bzhin gshegs pa bzhugs te/
116b5(mdo sde): de bzhin gshegs pa'i mdzad pa thams cad lhun gyis grub cing rnam par mi rtog par 'gyur ro/ /'jam dpal 'di lta ste/ dper na zla ba yar gyi ngo'i dkyil 'khor nam phyed kyi dus na 'dzam bu'i gling gi sems can thams cad kyis so so'i mdun na zla ba'i dkyil 'khor 'dug par
116b6(mdo sde): shes kyang zla ba'i dkyil 'khor ni sems can de dag gis bdag ci'i phyir zla ba'i dkyil 'khor du shes par 'gyur bar bdag sems can de dag gi mdun na 'dug par bya'o snyam du mi rtog / rnam par mi rtog mod kyi/ 'on kyang 'jam dpal zla ba'i dkyil 'khor ni ma 'dres pa'i chos
116b7(mdo sde): dang ldan pas lhun gyis grub cing rnam par mi rtog par de lta bu'i bya ba 'di 'byung ngo / /'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang 'khor dpag tu med/ grangs med/ bsam gyis mi khyab/ mtshungs pa med/ gzhal
117a1(mdo sde): du med/ tshad med/ brjod du med pa'i yang brjod du med pa'i dbus na bzhugs na de dag thams cad kyis kyang de bzhin gshegs pa mdun na bzhugs par mthong mod kyi/ 'jam dpal de bzhin gshegs pa ni sems can de dag gis de bzhin gshegs pa
117a2(mdo sde): mdun na bzhugs par shes par 'gyur bar nga sems can de dag gi mdun du 'dug par bya'o snyam du mi rtog / rnam par mi rtog ste/ 'on kyang sems can rnams ji lta bus 'dul ba de bzhin du de bzhin gshegs pa mdun na bzhugs par shes so/ /de ci'i phyir zhe na/ ma
117a3(mdo sde): 'dres pa'i chos dang ldan pa'i phyir ro/ /'jam dpal dper na sems can rnams kyi las kyi tha ma dang / 'bring dang / rab kyi rnam par smin pa'i dbang gis sems can rnams kyi 'du byed tha ma dang / 'bring dang / rab rnams 'byung bar 'du byed rnams ni mi rtog /rnam
117a4(mdo sde): par mi rtog ste/ 'on kyang 'du byed de dag lhun gyis grub cing rnam par mi rtog par tha ma dang / 'bring dang / rab rnams kyi bya ba dag la 'jug go/ /'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang sems can
117a5(mdo sde): rnams kyi las kyi rnam par smin pa tha ma dang / 'bring dang / rab kyi dbang gis de bzhin gshegs pa tha ma dang / 'bring dang / rab tu sems can rnams kyis mthong yang 'jam dpal de bzhin gshegs pa ni mi rtog /rnam par mi rtog ste/ 'on kyang de bzhin gshegs pa de'i
117a6(mdo sde): mdzad pa de lta bu de lhun gyis grub par 'byung ngo / /'jam dpal dper na nor bu rin po che bai dUr+ya rigs ma ni ras tha dad pa nyid kyi dbang gis kha dog tha dad pa nyid du 'gyur te/ 'jam dpal gal te nor bu rin po che bai dUr+ya ras ser po'i steng du bzhag na ni nor bu rin po che bai dUr+ya kha dog
117a7(mdo sde): ser por 'gyur/ gal te ras dmar po'i steng du bzhag na ni nor bu rin po che bai dUr+ya kha dog dmar por 'gyur/ gal te ras sngon po'i steng du bzhag na ni nor bu rin po che bai dUr+ya kha dog sngon por 'gyur te/ de ltar ras kha dog ci dang ci 'dra ba'i steng du bzhag pa de dang de nyid kyi kha dog kho
117b1(mdo sde): nar 'gyur yang 'jam dpal nor bu rin po che bai dUr+ya ni mi rtog / rnam par mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal de bzhin du de bzhin gshegs pa yang sems can tha dad pa nyid kyi dbang gis kha dog tha dad pa
117b2(mdo sde): nyid du 'gyur te/ 'jam dpal gal te sems can rnams de bzhin gshegs pa'i sku gser gyi kha dog tu mthong bas gdul bar bya ba yin na ni de dag gis ni de bzhin gshegs pa'i sku gser gyi kha dog tu mthong ngo / /gal te sems can rnams nor bu rin po che bai dUr+ya'i kha dog
117b3(mdo sde): lta bus gdul bar bya ba yin na ni de dag gis kyang de bzhin gshegs pa'i sku nor bu rin po che bai dUr+ya'i kha dog tu mthong ngo / /gal te sems can rnams mu tig gi kha dog lta bus gdul bar bya ba yin na ni de dag gis kyang de bzhin gshegs pa'i sku mu tig gi kha dog tu mthong ngo / /
117b4(mdo sde): gal te sems can rnams nor bu rin po che an da rnyil gyi kha dog lta bus gdul bar bya ba yin na ni de dag gis kyang de bzhin gshegs pa'i sku nor bu rin po che an da rnyil gyi kha dog tu mthong ngo / /'jam dpal gal te sems can rnams nor bu rin po che mthon ka chen po'i kha dog lta
117b5(mdo sde): bus gdul bar bya ba yin na ni de dag gis kyang de bzhin gshegs pa'i sku nor bu rin po che mthon ka chen po'i kha dog tu mthong ngo / /gal te sems can rnams nor bu rin po che 'od thams cad bsdus pa'i kha dog lta bus gdul bar bya ba yin na ni de dag gis kyang de bzhin gshegs pa'i
117b6(mdo sde): sku nor bu rin po che 'od thams cad bsdus pa'i kha dog tu mthong ngo / /gal te sems can rnams nor bu rin po che dbang gi rgyal po'i kha dog lta bus gdul bar bya ba yin na ni de dag gis kyang de bzhin gshegs pa'i sku nor bu rin po che dbang gi rgyal po'i kha dog tu mthong ngo / /gal te
117b7(mdo sde): s ems can rnams nor bu rin po che rgya mtsho'i gnas rnam par dag pa rin po che bkod pa kun nas 'od zer snang ba'i kha dog lta bus gdul bar bya ba yin na ni de dag gis kyang de bzhin gshegs pa'i sku nor bu rin po che rgya mtsho'i gnas rnam par dag pa rin po che bkod pa kun nas 'od zer snang
118a1(mdo sde): ba'i kha dog tu mthong ngo / /gal te sems can rnams nor bu rin po che'i rgyal po seng ge ral pa can gyi kha dog lta bus gdul bar bya ba yin na ni de dag gis kyang / de bzhin gshegs pa'i sku nor bu rin po che'i rgyal po seng ge ral pa can gyi kha dog tu mthong ngo / /
118a2(mdo sde): gal te sems can rnams nor bu rin po che seng ge'i rgyal mtshan gyi rtse mo'i kha dog lta bus gdul bar bya ba yin na ni/ de dag gis kyang de bzhin gshegs pa'i sku nor bu rin po che seng ge'i rgyal mtshan gyi rtse mo'i kha dog tu mthong ngo / /'jam dpal gal te sems can rnams
118a3(mdo sde): nor bu rin po che glog gi sgron ma'i kha dog lta bus gdul bar bya ba yin na ni/ de dag gis kyang de bzhin gshegs pa'i sku nor bu rin po che glog gi sgron ma'i kha dog tu mthong ngo / /gal te sems can rnams nor bu rin po che chu 'dang gi kha dog lta bus gdul bar bya ba yin na ni/
118a4(mdo sde): de dag gis kyang de bzhin gshegs pa'i sku nor bu rin po che chu 'dang gi kha dog tu mthong ngo / /de bzhin du sems can rnams de bzhin gshegs pa'i sku brgya byin dang / tshangs pa dang / 'jig rten skyong ba'i kha dog tu mthong bas gdul bar bya ba yin na ni/ de dag
118a5(mdo sde): gis kyang de bzhin gshegs pa'i sku brgya byin dang / tshangs pa dang / 'jig rten skyong ba'i kha dog tu mthong ngo / /de bzhin du sbyar te sems can rnams sems can dmyal ba dang / dud 'gro dang / dang / gshin rje'i 'jig rten du skyes pa'i bar gyi kha dog gis
118a6(mdo sde): gdul bar bya ba yin na ni/ de dag gis kyang de bzhin gshegs pa'i sku sems can dmyal ba dang / dud 'gro dang / dang / gshin rje'i 'jig rten du skyes pa'i bar gyi kha dog tu mthong ngo / /gzugs med par skyes pa'i bar gyi gzugs dang / lus dang /
118a7(mdo sde): kha dog dang / spyod lam gang dang gang gis sems can rnams 'dul bar 'gyur ba'i gzugs dang / lus dang / kha dog dang / spyod lam de dang de lta bur de bzhin gshegs pa mthong ngo / /de bzhin du sgo nga las skyes pa dang / mngal nas skyes pa dang / drod gsher las skyes
118b1(mdo sde): pa dang / rdzus te skyes pa dang / gzugs can dang / gzugs can ma yin pa dang / 'du shes can dang / 'du shes can ma yin pa dang / 'du shes med 'du shes med min gyi sems can rnams kyi gzugs dang / lus dang / kha dog dang / spyod lam gang dang gang
118b2(mdo sde): gis 'dul bar 'gyur ba'i gzugs dang / lus dang / kha dog dang / spyod lam de dang der de bzhin gshegs pa mthong yang de bzhin gshegs pa ni sems can 'di dag gis gser gyi kha dog tu mthong bar gyur la/ nor bu rin po che bai dUr+ya'i kha dog tu mthong
118b3(mdo sde): bar ni ma gyur cig / sems can 'di dag gis ni nor bu rin po che bai dUr+ya'i kha dog tu mthong bar gyur la/ nor bu rin po che an da rnyil gyi kha dog tu mthong bar ni ma gyur cig /sems can 'di dag gis ni nor bu rin po che an da rnyil gyi kha dog tu mthong bar gyur la nor bu rin po
118b4(mdo sde): che mthon ka chen po'i kha dog tu mthong bar ni ma gyur cig / sems can 'di dag gis ni nor bu rin po che mthon ka chen po'i kha dog tu mthong bar gyur la/ nor bu rin po che 'od thams cad bsdus pa'i kha dog tu mthong bar ni ma gyur cig /sems can 'di dag gis ni nor bu rin po che
118b5(mdo sde): 'od thams cad bsdus pa'i kha dog tu mthong bar gyur la/ nor bu rin po che dbang gi rgyal po'i kha dog tu mthong bar ni ma gyur cig /sems can 'di dag gis ni nor bu rin po che dbang gi rgyal po'i kha dog tu mthong bar gyur la/ nor bu rin po che rgya mtsho'i gnas rnam par dag pa
118b6(mdo sde): rin po che bkod pa kun nas 'od zer snang ba'i kha dog tu mthong bar ni ma gyur cig / sems can 'di dag gis ni nor bu rin po che rgya mtsho'i gnas rnam par dag pa rin po che bkod pa kun nas 'od zer snang ba'i kha dog tu mthong bar gyur la/ nor bu rin po che'i rgyal po seng ge ral pa can
118b7(mdo sde): gyi kha dog tu mthong bar ni ma gyur cig / sems can 'di dag gis ni nor bu rin po che'i rgyal po seng ge ral pa can gyi kha dog tu mthong bar gyur la/ /nor bu rin po che seng ge'i rgyal mtshan gyi rtse mo'i kha dog tu mthong bar ni ma gyur cig /sems can 'di dag gis ni nor bu rin
119a1(mdo sde): po che seng ge'i rgyal mtshan gyi rtse mo'i kha dog tu mthong bar gyur la/ nor bu rin po che brgya byin thogs pa'i kha dog tu mthong bar ni ma gyur cig /sems can 'di dag gis ni nor bu rin po che brgya byin thogs pa'i kha dog tu mthong bar gyur la/ nor bu rin po che rdo rje
119a2(mdo sde): snang ba'i kha dog tu mthong bar ni ma gyur cig / sems can 'di dag gis ni nor bu rin po che rdo rje snang ba'i kha dog tu mthong bar gyur la/ nor bu rin po che lha thams cad snang ba'i kha dog tu mthong bar ni ma gyur cig /sems can 'di dag gis ni nor bu rin po che lha thams cad
119a3(mdo sde): snang ba'i kha dog tu mthong bar gyur la/ nor bu rin po che nyi zla snang ba'i kha dog tu mthong bar ni ma gyur cig /sems can 'di dag gis ni nor bu rin po che nyi zla snang ba'i kha dog tu mthong bar gyur la/ nor bu rin po che glog gi sgron ma'i kha dog tu mthong bar ni ma gyur cig /
119a4(mdo sde): sems can 'di dag gis ni nor bu rin po che glog gi sgron ma'i kha dog tu mthong bar gyur la/ nor bu rin po che'i rgyal po yid bzhin gyi kha dog tu mthong bar ni ma gyur cig ces mi rtog /rnam par mi rtog go/ /de bzhin du sbyar te/ 'gro ba thams cad du skyes pa'i sems can
119a5(mdo sde): rnams la yang brjod par bya ste/ 'jam dpal de bzhin gshegs pa ni mi rtog /rnam par mi rtog mod kyi/ 'on kyang lhun gyis grub cing rnam par mi rtog pa de'i mdzad pa de lta bu de 'byung ngo // //bam po gnyis pa/ 'jam dpal dper na nor
119a6(mdo sde): bu rin po che dbang gi rgyal po gang du 'byung ba der lcags dang lcags las byas pa'i yo byad rnams mi 'byung mod kyi/ 'jam dpal 'on kyang nor bu rin po che dbang gi rgyal po ni mi rtog /rnam par mi rtog ste/ 'di snyam du bdag gang du byung ba der lcags dang lcags las byas pa'i yo
119a7(mdo sde): byad rnams 'byung bar ma gyur cig snyam du mi sems mod kyi/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal de bzhin du sangs rgyas kyi zhing gang du de bzhin gshegs pa byung ba der mu stegs can spyod pa pa dang / kun tu rgyu dang / gcer
119b1(mdo sde): bu pa la sogs pa mu stegs can gyi gnas thams cad mi 'byung / der lta bar gyur pa thams cad mi 'byung / der 'khrug pa thams cad mi 'byung / der mtshams med pa lnga po dag mi 'byung / der mi dge ba bcu'i las kyi lam rnams mi 'byung / der rgyal po'i bka'
119b2(mdo sde): lung dang / chos gces pa 'dor ba mi 'byung / der nyi zla'i 'od dag mi 'byung / der brgya byin dang / tshangs pa dang / 'jig rten skyong ba dag dang lha thams cad kyi 'od dag mi 'byung / der nor bu rin po che'i 'od rnams dang / me'i 'od rnams dang / glog gi 'od rnams
119b3(mdo sde): mi 'byung / der yud tsam dang / yud tsam phyed dang / zla ba dang / zla ba phyed dang / lor bgrang ba rnams mi 'byung ste/ 'jam dpal gzhan du na sems can yongs su smin par bya ba'i phyir de bzhin gshegs pa'i byin gyi rlabs ni ma gtogs so/ /'jam dpal de bzhin
119b4(mdo sde): gshegs pa ni mi rtog / rnam par mi rtog ste/ 'on kyang sems can gyi dbang gis lhun gyis grub cing rnam par mi rtog par de'i mdzad pa de lta bu de 'byung ngo / /'jam dpal dper na nor bu rin po che mthon ka chen po'i 'od kyis reg pa de dag thams cad nor bu rin po che mthon ka chen
119b5(mdo sde): po'i kha dog tu 'gyur yang nor bu rin po che mthon ka chen po ni mi rtog / rnam par mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal de bzhin du gang dag de bzhin gshegs pa la dmigs pa'i yid la byed pa'i 'od kyis reg
119b6(mdo sde): pa de dag thams cad thams cad mkhyen pa nyid kyi kha dog tu 'gyur yang de bzhin gshegs pa ni mi rtog / rnam par mi rtog ste/ 'on kyang 'jam dpal lhun gyis grub cing rnam par mi rtog par de bzhin gshegs pa'i mdzad pa de lta bu de 'byung ngo / /'jam dpal dper na nor bu
119b7(mdo sde): rin po che chen po bai dUr+ya byi dor legs par byas pa mgo'i rgyan nam/ mgul ba'i rgyan nam/ lag pa'i rgyan nam/ rkang pa'i rgyan yang rung ste/ gang dang gang gis logs na rgyan du 'dug pa de dang der rgyan du shin tu lam me/ lhan ne/ lhang nge'o/ /nor bu rin po che chen po bai dUr+ya de
120a1(mdo sde): nyid kyi mthus rgyan de dag kyang shin tu lam me/ lhan ne/ lhang nger 'dug kyang nor bu rin po che chen po bai dUr+ya mi rtog rnam par mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal de bzhin du de bzhin gshegs pa dgra
120a2(mdo sde): bcom pa yang dag par rdzogs pa'i sangs rgyas kyang spyod lam gyi gnas gang dang gang gis nyan thos kyi spyod pa'am/ rang sangs rgyas kyi spyod pa'am/ byang chub sems dpa'i spyod pa'am/ de bzhin gshegs pa'i spyod pa'am/ spyod pa pa dang / kun tu rgyu dang / gcer bu
120a3(mdo sde): pa'i spyod pa'am/ dud 'gro dang / dang / gshin rje'i 'jig rten dang / sha za dang / grul bum dang / srin po'i spyod pa'am/ lha dang / klu dang / gnod sbyin dang / dri za'i spyod pa'am/ spyod pa gang dang gang la gnas pa'i spyod pa de dang de nyid shin tu
120a4(mdo sde): lam me/ lhan ne/ lhang nge'o/ /de bzhin gshegs pa de nyid kyi mthus spyod pa de shin tu lam me/ lhan ne/ lhang nger rnam par mdzes kyang 'jam dpal de bzhin gshegs pa ni mi rtog /rnam par mi rtog ste/ 'on kyang lhun gyis grub cing rnam par mi rtog par de'i mdzad pa
120a5(mdo sde): de lta bu de 'byung ngo / /'jam dpal dper na sa la gnas/ sa la brten nas sa bon thams cad dang / rtswa dang / shing gel ba dang / sman dang / nags tshal rnams skye zhing 'phel la shin tu rgyas pa nyid du 'gyur yang 'jam dpal sa ni mi rtog /rnam par mi rtog ste/ 'on kyang lhun
120a6(mdo sde): gyis grub cing rnam par mi rtog par de'i bya ba de lta bu de 'byung ngo / /'jam dpal de bzhin du de bzhin gshegs pa la gnas/ de bzhin gshegs pa la brten nas sems can thams cad kyi dge ba'i rtsa ba thams cad skye zhing 'phel te/ shin tu rgyas pa nyid du 'gyur yang de bzhin gshegs
120a7(mdo sde): pa ni mi rtog / rnam par mi rtog ste/ 'on kyang lhun gyis grub cing rnam par mi rtog par de'i mdzad pa de lta bu de 'byung ngo / /'jam dpal dper na sprin chen pos 'dzam bu'i gling thams cad khebs par byas nas rtswa dang / shing gel ba dang / sman dang / nags tshal rnam pa tha dad pa rnams
120b1(mdo sde): su char pa chen po rab tu phab ste/ ro gcig pa'i chu'i rgyun des rtswa dang / shing gel ba dang / sman dang / nags tshal rnam pa tha dad pa rnams skye bar byed cing gnas rnam pa tha dad pa rnams su chu de ro tha dad pa dang / kha dog tha dad par yang gnas la/ 'jam dpal sprin ni mi
120b2(mdo sde): rtog / rnam par mi rtog ste/ 'on kyang lhun gyis grub cing rnam par mi rtog par bya ba tha dad pa rnams 'byung ngo / /'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang phyogs bcu'i 'jig rten gyi khams rab 'byam thams cad
120b3(mdo sde): sangs rgyas kyi sku'i sprin gyis khyab par mdzad de/ sems can dge ba'i rtsa ba sna tshogs bsags pa/ smon lam dang / lhag pa'i bsam pa dang / mos pa tha dad cing mos pa tha dad pa la gnas pa thams cad la chos kyi char chen po mngon par phab ste/ 'jam dpal chos kyi char
120b4(mdo sde): de yang ro gcig pa yin mod kyi/ 'jam dpal sems can dge ba'i rtsa ba sna tshogs bsags pa/ smon lam dang / lhag pa'i bsam pa dang / mos pa tha dad cing mos pa tha dad pa la gnas pa/ dge ba'i rtsa ba dang / smon lam dang / lhag pa'i bsam pa dang / mos pa
120b5(mdo sde): tha dad pa la zhugs pa rnams la rnam pa tha dad pa nyid kyi chos tha dad pa kho na'i char pas nus pa ji lta ba dang / mthu ji lta ba bzhin du dge ba'i rtsa ba bskyed kyang 'jam dpal de bzhin gshegs pa ni mi rtog /rnam par mi rtog ste/ 'di lta ste/ sems can 'di dag la ni nyan thos kyi ye
120b6(mdo sde): shes su 'gyur ba'i dge ba'i rtsa ba dag rnam par bskyed par bya'o/ /sems can 'di dag la ni rang sangs rgyas kyi ye shes su 'gyur ba'i dge ba'i rtsa ba dag rnam par bskyed par bya'o/ /sems can 'di dag la ni sangs rgyas kyi ye shes su 'gyur ba'i dge ba'i rtsa ba dag rnam par bskyed par bya'o/ /
120b7(mdo sde): sems can 'di dag la ni rgyal chen bzhi pa'i lha'i gnas su skye ba'i dge ba'i rtsa ba dag rnam par bskyed par bya'o/ /sems can 'di dag la ni sum cu rtsa gsum gyi gnas su skye ba'i dge ba'i rtsa ba dag rnam par bskyed par bya'o/ /de bzhin du sbyar te 'thab bral rnams dang / dga' ldan
121a1(mdo sde): rnams dang / 'phrul dga' rnams dang / gzhan 'phrul dbang byed rnams dang / de bzhin du tshangs pa rnams dang / tshangs chen rnams dang / tshangs pa'i mdun na 'don rnams dang / 'od chung rnams dang / tshad med 'od rnams dang / 'od gsal rnams dang / dge chung
121a2(mdo sde): rnams dang / tshad med dge rnams dang / dge rgyas rnams dang / sprin med rnams dang / bsod nams skyes rnams dang / 'bras bu che ba rnams dang / mi che ba rnams dang / mi gdung ba rnams dang / gya nom snang rnams dang / shin tu mthong rnams dang / gnas gtsang ma'i ris rnams
121a3(mdo sde): dang / 'og min rnams kyi dge ba'i rtsa ba dag rnam par bskyed par bya'o/ /bdud kyi ris kyi lha rnams kyi dge ba'i rtsa ba dag rnam par bskyed par bya'o snyam du 'jam dpal de bzhin gshegs pa ni mi rtog /rnam par mi rtog go/ /sems can 'di dag la ni rgyal por skye ba'i dge ba'i rtsa
121a4(mdo sde): ba sna tshogs dag rnam par bskyed par bya'o/ /sems can 'di dag la ni mir skye ba'i dge ba'i rtsa ba sna tshogs dag rnam par bskyed par bya'o/ /sems can 'di dag la ni dbang phyug tu 'gyur ba'i dge ba'i rtsa ba sna tshogs dag rnam par bskyed par bya'o snyam du 'jam dpal de bzhin gshegs
121a5(mdo sde): pa ni mi rtog / rnam par mi rtog ste/ 'on kyang de bzhin gshegs pa ni lhun gyis grub cing rnam par mi rtog par sems can smon lam dang / lhag pa'i bsam pa dang / mos pa ji lta ba dang / dge ba'i rtsa ba ji ltar bsags pa bzhin du mdzad pa de lta bu de 'byung ste/ de bzhin
121a6(mdo sde): gshegs pa ni thams cad du btang snyoms su bzhugs shing btang snyoms la rnam par mi rtog go/ /'jam dpal dper na nyi ma'i dkyil 'khor shar ma thag tu 'od zer bye ba khrag khrig 'bum phrag grangs med pa btang bas 'dzam bu'i gling gi mun pa mun nag thams cad med par 'gyur yang
121a7(mdo sde): nyi ma'i dkyil 'khor ni mi rtog / rnam par mi rtog ste/ 'on kyang lhun gyis grub cing rnam par mi rtog par bya ba de lta bu de 'byung ngo / /'jam dpal de bzhin du de bzhin gshegs pa'i nyi ma'i dkyil 'khor shar ma thag tu ye shes kyi 'od zer bye ba khrag khrig 'bum phrag grangs med pa btang
121b1(mdo sde): bas sems can rnams kyi lta bar 'gyur ba'i mun pa thams cad med par gyur te/ sems can yongs su smin par bya ba'i phyir de bzhin gshegs pa'i byin gyi rlabs kyis 'jig rten gyi khams su lta bar gyur pa 'byung ba ni ma gtogs so/ /'jam dpal de bzhin gshegs
121b2(mdo sde): pa ni ngas sems can rnams kyi lta bar gyur pa bsal lo snyam mam/ bsal bar bya'o snyam du mi rtog /rnam par mi rtog mod kyi/ 'on kyang 'jam dpal lhun gyis grub cing rnam par mi rtog par de bzhin gshegs pa'i mdzad pa de lta bu de 'byung ste/ 'jam dpal de bzhin
121b3(mdo sde): gshegs pa ni thams cad du rnam par mi rtog cing mnyam ste btang snyoms pa'o/ /'jam dpal dper na sgyu ma sprul pa ni sgyu ma mkhan gyi dbang gis bya ba rnam pa sna tshogs dang / lus tha dad pa sna tshogs ston kyang 'jam dpal sgyu ma sprul pa de ni brjod du med pa ma skyes pa/ ma 'gags pa/
121b4(mdo sde): yi ge med pa/ sgra med pa/ yul med pa/ dngos po med pa/ bsam gyis mi khyab pa mtshan nyid med pa/ gnyis su med pa/ kun tu spyod pa med pa/ chos kyi dbyings dang mnyam zhing gnyen po med pa yin yang 'jam dpal sgyu ma sprul pa ni sgyu ma mkhan gyi dbang gis lhun gyis grub
121b5(mdo sde): cing rnam par mi rtog par bya ba sna tshogs ston to/ /'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang sems can gyi dbang gis 'khor gyi nang na gzugs kyi sku dang / kha dog dang / spyod pa dang / spyod lam dang / bya ba la 'jug pa'i
121b6(mdo sde): gnas sna tshogs 'byung mod kyi/ 'jam dpal de bzhin gshegs pa de ni brjod du med pa/ ma skyes pa/ ma 'gags pa/ yi ge med pa/ sgra med pa/ yul med pa/ dngos po med pa/ bsam gyis mi khyab pa/ mtshan nyid med pa/ gnyis su med pa/ kun tu spyod pa med pa/ chos
121b7(mdo sde): kyi dbyings dang mtshungs shing gnyen po med pa/ khams gsum las yang dag par 'das pa ste/ 'on kyang 'jam dpal de bzhin gshegs pa ni lhun gyis grub cing rnam par mi rtog par sems can gyi dbang gis mdzad pa sna tshogs dag ston to/ /'jam dpal dper na nyi ma ni gcig kho na yin
122a1(mdo sde): na ri'i rgyal po ri rab kyi dbang gis gling bzhi rnams su sems can rnams kyis rnam pa mang por mthong ste/ kha cig gis ni de 'char bar mthong / kha cig gis ni shar zin par mthong / kha cig gis ni bag dros pa tsam du mthong / kha cig
122a2(mdo sde): gis ni dros chen tsam du shes/ kha cig gis ni nam phyed/ kha cig gis ni nyi ma phyed/ kha cig gis ni nyi ma mel tse thun gcig tsam du shar bar shes/ kha cig gis ni nyi ma phyed yol tsam du shes/ kha cig gis ni nyi ma snur tsam du shes/
122a3(mdo sde): kha cig gis ni tho rangs tsam du shes te/ nyi ma'i dkyil 'khor gcig yin mod kyi/ 'on kyang gling bzhi dag tu sems can rnams kyis gzhan dang gzhan dag tu mthong yang nyi ma'i dkyil 'khor ni mi rtog /rnam par mi rtog ste/ lhun gyis grub cing rnam par
122a4(mdo sde): mi rtog bzhin du ri rab kyi dbang gis gling bzhi pa'i 'jig rten gyi khams su bya ba sna tshogs ston to/ /'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang sems can gyi dbang gis 'khor gcig kho na'i nang nas kyang
122a5(mdo sde): sems can kha cig gis ni de bzhin gshegs pa mngon par rdzogs par 'tshang rgya bar shes/ kha cig gis ni yongs su mya ngan las 'da' bar shes/ kha cig gis ni bcom ldan 'das mngon par rdzogs par sangs rgyas par shes so/ /'khor de nyid kyi
122a6(mdo sde): nang nas kha cig gis ni bcom ldan 'das yongs su mya ngan las 'das par shes/ kha cig gis ni de bzhin gshegs pa bcom ldan 'das mngon par rdzogs par sangs rgyas nas lo bcu lon par shes/ kha cig gis ni de bzhin gshegs pa yongs su mya ngan las
122a7(mdo sde): 'das nas lo bcu lon par shes/ kha cig gis ni bcom ldan 'das kyi bstan pa snying por gyur par shes/ kha cig gis ni bcom ldan 'das kyi bstan pa nub par shes/ kha cig gis ni bcom ldan 'das kyis chos bstan nas lo bcu dang / nyi shu dang / sum
122b1(mdo sde): cu dang / bzhi bcu dang / lnga bcu lon par shes/ kha cig gis ni bcom ldan 'das yongs su mya ngan las 'das nas lo bcu dang / nyi shu dang / sum cu dang / bzhi bcu dang / lnga bcu lon par shes/ kha cig gis ni bcom ldan 'das mngon par rdzogs
122b2(mdo sde): par sangs rgyas nas lo brgya dang / lo stong lon par shes/ kha cig gis ni bcom ldan 'das yongs su mya ngan las 'das nas/ lo brgya dang / lo stong lon par shes/ kha cig gis ni bcom ldan 'das mngon par rdzogs par sangs rgyas nas lo
122b3(mdo sde): stong phrag bcu dang / nyi shu dang / sum cu dang / bzhi bcu dang / lnga bcu lon par shes/ kha cig gis ni bcom ldan 'das yongs su mya ngan las 'das nas lo stong phrag bcu dang / nyi shu dang / sum cu dang / bzhi bcu dang / lnga bcu lon par shes/
122b4(mdo sde): kha cig gis ni bcom ldan 'das mngon par rdzogs par sangs rgyas nas bskal pa bye ba khrag khrig 'bum phrag bcu dang / nyi shu dang / sum cu dang / bzhi bcu dang / lnga bcu lon par shes/ /kha cig gis ni bcom ldan 'das yongs su mya ngan las 'das
122b5(mdo sde): nas bskal pa bye ba khrag khrig 'bum phrag bcu dang / nyi shu dang / sum cu dang / bzhi bcu dang / lnga bcu lon par shes so/ /'jam dpal 'khor 'di nyid kyi nang nas lha dang / mi kha cig gis ni bcom ldan 'das shAkya thub pa mngon par rdzogs par
122b6(mdo sde): sangs rgyas nas bskal pa brjod du med pa'i yang brjod du med pa lon par shes/ 'jam dpal 'khor 'di nyid kyi nang nas lha dang / mi kha cig gis ni bcom ldan 'das shAkya thub pa yongs su mya ngan las 'das nas bskal pa brjod du med pa'i yang brjod
122b7(mdo sde): du med pa lon par shes kyang 'jam dpal de bzhin gshegs pa ni mi rtog / rnam par mi rtog ste/ 'on kyang lhun gyis grub cing rnam par mi rtog bzhin du sems can gyi dbang gis de bzhin gshegs pa'i mdzad pa de lta bu de 'byung ngo / /'jam dpal dper na 'dzam bu'i
123a1(mdo sde): gling du rlung gi dkyil 'khor chen po langs pas rtswa dang / shing gel ba dang / sman dang / nags tshal dang / lo ma thams cad g.yo/ rab tu g.yo/ kun tu rab tu g.yo/ 'gul/ rab tu 'gul/ kun tu rab tu 'gul/ 'ur 'ur/ rab
123a2(mdo sde): tu 'ur 'ur/ kun tu rab tu 'ur 'ur/ 'khrugs/ rab tu 'khrugs/ kun tu rab tu 'khrugs shing lo ma kha cig ni shar phyogs su dma' la nub phyogs su mtho/ kha cig ni nub phyogs su dma' la/ shar phyogs su mtho/ lo ma kha cig ni mtha'
123a3(mdo sde): dma' la dbus mtho/ kha cig ni byang phyogs dma' la lho phyogs su mtho yang rtswa dang / shing gel ba dang / sman dang / nags tshal dang / lo ma rnams mi rtog /rnam par mi rtog ste/ 'on kyang 'jam dpal rlung gi dkyil 'khor gyi dbang gis bya ba sna tshogs
123a4(mdo sde): ston to/ /'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang mi rtog /rnam par mi rtog ste/ 'on kyang sems can gyi dbang gis rtag tu skad cig skad cig la gzugs kyi sku dang / kha dog dang /
123a5(mdo sde): spyod pa dang / smon lam dang / bya ba la 'jug pa'i gnas grangs med pa dag phyogs bcu'i 'jig rten gyi khams mtha' yas mu med pa rnams su 'byung ngo / /'jam dpal sems can rnams kyi de bzhin gshegs pa la dmigs pa yid la byed pa ji snyed
123a6(mdo sde): 'byung ba de snyed kyi bskal par sems can dmyal ba dang / dud 'gro dang / dang / gshin rje'i 'jig rten du skye ba'i rgyun chad cing ldog ste/ 'jam dpal de ltar de bzhin gshegs pa dgra bcom pa yang dag par rdzogs pa'i sangs rgyas ni yon tan
123a7(mdo sde): tshad med pa dang ldan te/ de bzhin gshegs pa gcig la dmigs pa'i yon tan gyi mtha' yang byang chub sems dpa' sems dpa' chen po rnam par thar pa dang / ting nge 'dzin bsam gyis mi khyab pa la gnas pa rnams kyis kyang bskal pa bye ba khrag khrig 'bum
123b1(mdo sde): phrag dpag tu med pa grangs med pa dag gis kyang rtogs par mi nus so/ /'jam dpal stong gsum gyi stong chen po'i 'jig rten gyi khams kyi lha rnams dang / mi rnams ni ches nyung gi phyi rol gyi drang srong mngon par shes pa lnga dang ldan pa 'dod pa dag la 'dod chags
123b2(mdo sde): dang bral ba rnams kyis lha'i mig gis shing rta'i phang lo'i tshad tsam gyi sa phyogs gcig na sems can dag mthong ba ni ches mang ngo / /'jam dpal phyi rol gyi drang srong mngon par shes pa lnga dang ldan pa 'dod pa dag la 'dod chags dang bral ba rnams kyis lha'i
123b3(mdo sde): mig gis stong gsum gyi stong chen po'i 'jig rten gyi khams na sems can dag mthong ba ni ches nyung gi/ de bzhin gshegs pa'i nyan thos dgra bcom pa/ zag pa zad pa/ rnam par thar pa brgyad la bsam gtan pas lha'i mig gis shing rta'i phang lo'i
123b4(mdo sde): tshad tsam gyi phyogs gcig na sems can dag mthong ba ni ches mang ngo / /'jam dpal de bzhin gshegs pa'i nyan thos dgra bcom pa zag pa zad pa/ rnam par thar pa brgyad la bsam gtan pas lha'i mig gis stong gsum gyi stong chen po'i 'jig rten gyi khams
123b5(mdo sde): na sems can ji snyed mthong ba de bas ni 'jam dpal rang sangs rgyas kyis lha'i mig gis shing rta'i phang lo'i tshad tsam gyi sa phyogs gcig na sems can dag mthong ba ni ches mang ngo / /'jam dpal rang sangs rgyas kyis lha'i mig gis stong gsum gyi stong chen po'i
123b6(mdo sde): 'jig rten gyi khams na/ sems can ji snyed mthong ba de bas ni 'jam dpal byang chub sems dpa' rnam par thar pa dang ting nge 'dzin bsam gyis mi khyab pa la gnas pas lha'i mig gis shing rta'i phang lo'i tshad tsam gyi sa phyogs gcig na sems can dag mthong
123b7(mdo sde): ba ni ches mang ngo / /'jam dpal byang chub sems dpa' rnam par thar pa dang ting nge 'dzin bsam gyis mi khyab pa la gnas pas lha'i mig gis stong gsum gyi stong chen po'i 'jig rten gyi khams na sems can ji snyed mthong ba de bas ni 'jam dpal de bzhin
124a1(mdo sde): gshegs pas lha'i spyan gyis shing rta'i phang lo'i tshad tsam gyi sa phyogs gcig na sems can dag gzigs pa ni ches grangs med do/ /'jam dpal de bzhin du phyogs bcu'i 'jig rten gyi khams rab 'byam thams cad na shing rta'i
124a2(mdo sde): phang lo'i tshad tsam gyi sa phyogs thams cad na gnas pa'i sems can re re'i sems dang sems las byung ba'i chos byung ba dang / 'byung ba dang / 'byung bar 'gyur ba gang dag gzigs pa de dag ni byang chub sems dpa' rnam par thar pa dang ting nge 'dzin bsam gyis
124a3(mdo sde): mi khyab pa la gnas pa rnams kyis kyang bskal pa gang gA'i klung gi bye ma snyed du yang bgrang ba'am/ bsam pa'am/ grangs su bya bar sla ba ma yin te/ 'jam dpal sems can 'das pa dang / ma 'ongs pa dang / da ltar byung ba de dag gis sems dang
124a4(mdo sde): sems las byung ba de dag ni de bzhin gshegs pa dgra bcom pa yang dag par rdzogs pa'i sangs rgyas kyis lhun gyis grub par skad cig thang cig yud tsam cig la rab tu mkhyen to/ /'jam dpal phyogs bcu'i 'jig rten gyi khams thams cad du gtogs pa'i
124a5(mdo sde): sems can thams cad kyi sems dang sems las 'byung ba rnams rgyu gang dang / dmigs pa gang dang / rkyen gang gis ji ltar byung ba dang / 'byung ba dang / 'byung bar 'gyur ba dang / sems can de dag gis spyod pa dang / spyod lam dang / bya ba la 'jug pa'i
124a6(mdo sde): gnas gang dag byung ba dang / 'byung ba dang / 'byung bar 'gyur ba de dag de bzhin gshegs pas lhun gyis grub pa'i ye shes kyis rnam par mi rtog par skad cig thang cig yud tsam cig la yang dag pa ji lta ba bzhin du rab tu mkhyen to/ /'jam dpal sems can de dag ji
124a7(mdo sde): ltar bla na med pa yang dag par rdzogs pa'i byang chub tu 'dul ba yang lhun gyis grub pa'i ye shes kyis rnam par mi rtog par skad cig thang cig yud tsam cig la rab tu mkhyen to/ /'jam dpal sems can re re'i ma rig pa'i gnas kyi sa'i nyon mongs pa gang gA'i klung gi bye
124b1(mdo sde): ma bas mang ba de dag kyang de bzhin gshegs pas lhun gyis grub pa'i ye shes kyis rnam par mi rtog par skad cig thang cig yud tsam cig la rab tu mkhyen to/ /'jam dpal rgyu gang dang / dmigs pa gang dang / rkyen gang gis nyon mongs pa de dag ji ltar 'byung ba dang /
124b2(mdo sde): thabs kyi shes pa gang gis sems can de dag gi nyon mongs pa ji ltar zhi bar 'gyur ba de dag kyang lhun gyis grub pa'i ye shes kyis rnam par mi rtog par skad cig thang cig yud tsam cig la rab tu mkhyen to/ /'jam dpal de ltar na de bzhin gshegs pa dgra bcom pa yang
124b3(mdo sde): dag par rdzogs pa'i sangs rgyas rnams ni ye shes bsam gyis mi khyab pa dang ldan no/ /'jam dpal dper na zla ba'i dkyil 'khor ni nyi ma'i dbang gis 'dzam bu'i gling du gzugs dang / kha dog dang / gzi brjid dang / 'od rab 'bring tha mar snang yang zla ba'i
124b4(mdo sde): dkyil 'khor ni 'bri ba'am/ 'phel ba yang med de/ 'on kyang sems can rnams kyi las kyi rnam par smin pas nyi ma bgrang ba dang / yud tsam dang / yud tsam phyed kyi grangs brtsi bar bya ba de lta bu de yang 'byung la 'jam dpal zla ba'i dkyil 'khor ni mi rtog rnam par
124b5(mdo sde): mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang phyogs bcu'i 'jig rten gyi khams rab 'byam thams cad du bsam pa
124b6(mdo sde): rab 'bring tha mas sems can rnams kyis de bzhin gshegs pa gzugs dang / kha dog dang / gzi brjid dang / 'od rab 'bring tha mar mthong yang 'jam dpal sems can gang gi dge ba'i rtsa ba dang / spyod pa dang / mos pa dang / smon lam gyi stobs
124b7(mdo sde): dang / byin gyi rlabs ci 'dra ba yin pa de 'dra bar de bzhin gshegs pa mthong ste/ 'jam dpal de bzhin gshegs pa la ni rab 'bring tha ma med do/ /de ci'i phyir zhe na/ 'jam dpal de bzhin gshegs pa dgra bcom pa yang dag par rdzogs pa'i sangs rgyas ni chos
125a1(mdo sde): kyi sku ste/ shin tu ma skyes pa/ ma byung ba/ ma 'gags pa yin na/ 'jam dpal 'on kyang sems can rnams kyi bsam pa rab 'bring tha mas de bzhin gshegs pa rab 'bring tha mar mthong gi/ 'jam dpal de bzhin gshegs pa ni mi rtog
125a2(mdo sde): rnam par mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal stong gsum gyi stong chen po'i 'jig rten gyi khams 'di na lha dang / klu dang / gnod sbyin dang / dri za dang / lha ma yin dang / nam mkha' lding dang /
125a3(mdo sde): mi'am ci dang / lto 'phye chen po dang / brgya byin dang / tshangs pa dang / 'jig rten skyong ba dang / mi dang / mi ma yin pa rnams dang / tha na dud 'gro'i skye gnas su song ba'i sems can gang dag de bzhin gshegs pa la bshos gsol ba dang / gang dag
125a4(mdo sde): bshos mi gsol ba dang / gang dag mthong ba dang / gang dag mi mthong ba dang / gang dag sdod pa dang / gang dag mi sdod pa dang / gang dag gshe ba dang / gang dag mi gshe ba dang / gang dag reg pa dang / gang dag mi reg pa de dag thams cad kyi bya
125a5(mdo sde): ba de lta bu rnams kyang sangs rgyas kyi mthus lhun gyis grub cing rnam par mi rtog par 'byung ngo / /'jam dpal dper na gang dag gis nor bu rin po che mthon ka chen po mthong ba dang / reg pa dang / spyod yul du gnas pa de dag thams cad ni nor bu rin po che mthon ka chen po'i
125a6(mdo sde): kha dog tu 'gyur yang nor bu rin po che mthon ka chen po ni mi rtog rnam par mi rtog go/ /'jam dpal de bzhin du sems can gang dag gis de bzhin gshegs pa tha na ri mor bris pa dang / gzugs su byas pa mthong ba dang / reg pa dang / de'i spyod yul yang shes pa de dag
125a7(mdo sde): thams cad ni gzugs dang / kha dog bsam gyis mi khyab pa yongs su 'grub pa thob par 'gyur yang de bzhin gshegs pa ni mi rtog /rnam par mi rtog go/ /'jam dpal dper na rtsi'i rgyal po legs par mthong zhes bya ba sems can gnod sems kyi sems dang ldan pa'am/
125b1(mdo sde): dang ba'i sems dang ldan pa yang rung / gang dag gis mthong ba de dag gi mig rnam par dag par 'gyur/ gnod sems kyi sems dang ldan pa'am/ dang ba'i sems dang ldan pa yang rung gang dag gi rna bas de rlung gis bskyod pa'i sgra thos pa de dag gi rna ba rnam par dag par
125b2(mdo sde): 'gyur/ gnod sems kyi sems dang ldan pa'am/ dang ba'i sems dang ldan pa yang rung gang dag gi dri tshor ba de dag gi sna rnam par dag par 'gyur/ gnod sems kyi sems dang ldan pa'am/ dang ba'i sems dang ldan pa yang rung gang dag gi lces de'i ro myong ba de
125b3(mdo sde): dag gi lce'i dbang po rnam par dag par 'gyur/ gnod sems kyi sems dang ldan pa'am/ dang ba'i sems dang ldan pa yang rung gang dag gi lus kyis reg pa de dag gi lus rnam par dag par 'gyur yang 'jam dpal rtsi'i rgyal po legs par mthong ba ni mi rtog rnam par
125b4(mdo sde): mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal de bzhin du gnod sems kyi sems dang ldan pa'am/ dang ba'i sems dang ldan pa yang rung gang dag gis de bzhin gshegs pa tha na ri mor bris pa dang /
125b5(mdo sde): gzugs su byas pa mthong ba de dag gi dge ba'i rtsa ba des mig rnam par dag par 'gyur/ tha na dud 'gro'i skye gnas su song ba yang rung ste/ gnod sems kyi sems dang ldan pa'am/ dang ba'i sems dang ldan pa yang rung gang dag gis de la sangs rgyas zhes bya ba'am/ de
125b6(mdo sde): bzhin gshegs pa zhes bya ba'am/ 'jig rten mgon po zhes bya ba'am/ thams cad mkhyen pa zhes bya ba'i sgra thos pa de dag dge ba'i rtsa ba des rna ba'i dbang po rnam par dag par 'gyur/ gnod sems kyi sems dang ldan pa'am/ dang ba'i sems dang ldan pa yang
125b7(mdo sde): rung gang dag gis de'i yon tan gyi dri tshor ba de dag dge ba'i rtsa ba des sna rnam par dag par 'gyur/ gnod sems kyi sems dang ldan pa'am/ dang ba'i sems dang ldan pa yang rung gang dag gis de'i chos kyi ro myong ba de dag dge ba'i rtsa ba des lce rnam par dag par 'gyur/
126a1(mdo sde): gnod sems kyi sems dang ldan pa'am/ dang ba'i sems dang ldan pa yang rung gang dag gis lus kyi reg pa de dag dge ba'i rtsa ba des lus rnam par dag par 'gyur yang 'jam dpal de bzhin gshegs pa ni mi rtog rnam par mi rtog ste/ ma 'dres
126a2(mdo sde): pa'i chos dang ldan pa'i phyir lhun gyis grub cing rnam par mi rtog par de'i bya ba de lta bu de 'byung ngo / /'jam dpal dper na rtsi'i rgyal po 'bral ba zhes bya bas bskus pa'i rnga sgra sems can zug rngus zug pa dang bcas pa/ dug dang bcas pa gang dag gis thos pa de
126a3(mdo sde): dag gi zug rngu thams cad 'byung zhing dug kyang mi gdug par 'gyur yang 'jam dpal rtsi'i rgyal po 'bral ba ni mi rtog / rnam par mi rtog ste/ 'on kyang sems can rnams kyi las kyi rnam par smin pa'i dbang dang rgyu rkyen tshogs pas lhun gyis grub cing rnam par mi rtog
126a4(mdo sde): par rtsi'i rgyal po 'bral ba'i bya ba de lta bu de 'byung ngo / /'jam dpal de bzhin du de bzhin gshegs pa'i mtshan thos ma thag tu sems can rnams kyi lta bar gyur pa'i zug rngu dag 'byung zhing 'dod chags dang / zhe sdang dang / gti mug gi dug kyang mi gdug
126a5(mdo sde): par 'gyur yang 'jam dpal de bzhin gshegs pa ni mi rtog / rnam par mi rtog ste/ 'on kyang 'jam dpal lhun gyis grub cing rnam par mi rtog par de bzhin gshegs pa'i mdzad pa de lta bu de 'byung ngo / /de ci'i phyir zhe na/ ma 'dres pa'i chos dang
126a6(mdo sde): ldan pa'i phyir ro/ /'jam dpal stong gsum gyi stong chen po'i 'jig rten gyi khams kyi rdul phra rab kyi rdul rnams ni ches nyung gi /bcom ldan 'das shAkya thub pas sngon byang chub sems dpa'i spyad pa spyod pa na/ phyogs bcu'i 'jig rten gyi khams gang
126a7(mdo sde): gA'i klung gi bye ma snyed dag tu/ 'jig rten gyi khams re rer yang rdul phra rab kyi rdul re re la bsdu ba'i dngos po bzhi po dag gis sems can yongs su smin par mdzad pa dag ni ches mang ngo / /'jam dpal phyogs bcu'i 'jig rten gyi khams gang gA'i klung gi
126b1(mdo sde): bye ma snyed dag gi rdul phra rab kyi rdul rnams ni ches nyung gi/ bcom ldan 'das shAkya thub pas rgyun mi gcod par lhun gyis grub cing rnam par mi rtog par phyogs bcu'i 'jig rten gyi khams mtha' yas mu med pa dag tu rdul phra rab kyi rdul re re la sems
126b2(mdo sde): can bla na med pa yang dag par rdzogs pa'i byang chub tu yongs su smin par mdzad zin pa dang / yongs su smin par mdzad pa dang / yongs su smin par mdzad par 'gyur ba dag ni ches mang ste/ 'jam dpal de ltar de bzhin gshegs pa dgra
126b3(mdo sde): bcom pa yang dag par rdzogs pa'i sangs rgyas ni sems can yongs su smin par mdzad pa bsam gyis mi khyab pa dang ldan no/ /'jam dpal dper na zla ba'i dkyil 'khor ni nyi ma'i dbang gis 'bri ba dang / skye ba dang / mi snang bar 'gyur bar yang
126b4(mdo sde): snang la/ zla ba'i dkyil 'khor la ni 'bri ba dang / mi snang ba dang / skye ba med de/ 'on kyang sems can rnams kyi sngon gyi dge ba'i las kyi rnam par smin pas nyi ma'i grangs dang / yud tsam dang / yud tsam phyed dang / zla ba phyed
126b5(mdo sde): dang / zla ba dang / lo bgrang ba'i grangs bzhag pa'i phyir/ de bzhin gshegs pa'i byin gyi rlabs kyis bya ba de lta bu dag 'byung yang 'jam dpal zla ba'i dkyil 'khor la ni 'bri ba'am/ 'phel ba'am/ mi snang bar 'gyur ba med de/
126b6(mdo sde): 'on kyang 'jam dpal sems can rnams kyi sngon gyi dge ba'i las kyi rnam par smin pa dang / nyi ma'i dbang gis lhun gyis grub cing rnam par mi rtog par zla ba'i dkyil 'khor gyi bya ba de lta bu de 'byung ngo / /'jam dpal de bzhin du de bzhin gshegs
126b7(mdo sde): pa dgra bcom pa yang dag par rdzogs pa'i sangs rgyas kyang sngon dge ba'i rtsa ba'i tshogs bsags pa'i sems can rnams kyi nga rgyal dang / rgyags pa dang / dregs pa yang dag par gzhom pa'i phyir dang / sngon gyi dge ba'i rtsa ba'i tshogs rnams
127a1(mdo sde): yongs su smin par bya ba'i phyir dang / de bzhin gshegs pa'i bstan pa la gzud pa'i phyir de bzhin gshegs pa'i dam pa'i chos 'grib pa dang / nub par kun tu ston te/ 'jam dpal sems can gyi dbang gis de bzhin gshegs pa'i dam pa'i chos
127a2(mdo sde): nub pa dang / 'grib pa dang / 'phel bar 'gyur mod kyi/ 'on kyang 'jam dpal sems can gyi dbang gis lhun gyis grub cing / rnam par mi rtog par de bzhin gshegs pa'i mdzad pa de lta bu de 'byung ngo / /'jam dpal dper na nam mkha' la gnas/ nam
127a3(mdo sde): mkha' la brten nas sems can thams cad kyi bya ba sna tshogs dag 'byung yang nam mkha' ni ma skyes pa/ ma 'gags pa/ 'dus ma byas pa/ yi ge med pa/ sgra med pa/ brjod du med pa/ brjod par bya ba ma yin pa/ gnyis su med pa/ gnyen
127a4(mdo sde): po med pa ste/ 'on kyang lhun gyis grub cing rnam par mi rtog par de'i bya ba sna tshogs dag 'byung ngo / /'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas la gnas/ de bzhin gshegs pa dgra bcom pa yang dag par
127a5(mdo sde): rdzogs pa'i sangs rgyas la brten nas sems can thams cad kyi bya ba thams cad 'byung yang / 'jam dpal de bzhin gshegs pa ni mi skye mi 'gags te/ 'jam dpal de bzhin gshegs pa ni 'dus ma byas pa/ yi ge med pa/ sgra med pa/ brjod du med pa/
127a6(mdo sde): brjod par bya ba ma yin pa/ gnyis su med pa/ gnyen po med pa ste/ 'on kyang sngon gyi dge ba'i rtsa ba dang / spyod pa dang / smon lam gyi stobs dang / byin gyi rlabs kyis lhun gyis grub cing rnam par mi rtog par sems can rnams la de'i chos kyi mdzad pa sna
127a7(mdo sde): tshogs dag kyang 'byung ngo / /'jam dpal theg pa chen po la mos pa'i byang chub sems dpa' sangs rgyas la dmigs pa'i yid la bya ba gcig gis kyang phyogs bcu'i 'jig rten gyi khams grangs med dpag tu med pa dag tu rdul phra rab kyi rdul re re la sems can dpag tu med
127b1(mdo sde): grangs med pa dag ni bla na med pa'i ye shes rtogs par 'gyur bar byed/ sems can dpag tu med grangs med pa dag ni nyan thos dang / rang sangs rgyas nyid du 'gyur bar byed/ sems can dpag tu med grangs med pa dag ni tshangs pa thob par byed/ sems
127b2(mdo sde): can dpag tu med grangs med pa dag ni gzhan 'phrul dbang byed kyi lha'i 'jig rten du skye ba thob par byed/ sems can dpag tu med grangs med pa dag ni 'phrul dga'i lha'i 'jig rten du skye ba thob par byed/ sems can dpag tu med grangs med pa dag ni dga'
127b3(mdo sde): ldan gyi lha'i 'jig rten du skye ba thob par byed/ sems can dpag tu med grangs med pa dag ni 'thab bral gyi lha'i gnas su skye ba thob par byed/ sems can dpag tu med grangs med pa dag ni sum cu rtsa gsum lha'i gnas su skye ba thob par byed/ sems
127b4(mdo sde): can dpag tu med grangs med pa dag ni rgyal chen bzhi'i lha'i gnas su skye ba thob par byed/ sems can dpag tu med grangs med pa dag ni lha'i rgyal po thob par byed/ sems can dpag tu med grangs med pa dag ni 'khor los sgyur ba'i rgyal po thob par byed/
127b5(mdo sde): sems can dpag tu med grangs med pa dag ni stobs kyi 'khor los sgyur ba'i rgyal po thob par byed/ sems can dpag tu med grangs med pa dag ni klu'i dbang po thob par byed/ sems can dpag tu med grangs med pa dag ni gnod sbyin gyi dbang po thob par byed/
127b6(mdo sde): sems can dpag tu med grangs med pa dag ni dri za'i dbang po thob par byed/ sems can dpag tu med grangs med pa dag ni lha ma yin gyi dbang po thob par byed/ sems can dpag tu med grangs med pa dag ni mi'am ci'i dbang po thob par byed/ sems can
127b7(mdo sde): dpag tu med grangs med pa dag ni lto 'phye chen po'i dbang po thob par byed/ sems can dpag tu med grangs med pa dag ni mi'i rgyal po thob par byed/ sems can dpag tu med grangs med pa dag ni mir skye ba thob par byed/ sems can dpag tu med grangs
128a1(mdo sde): med pa dag ni rigs chen por skye ba thob par byed na/ thal mo sbyar ba lta ci smos/ bdug pa phul ba lta ci smos/ de bzhin du mar me phul ba lta ci smos/ spos phul ba lta ci smos/ me tog phul ba lta ci smos/ mchod pa
128a2(mdo sde): rnam pa mang po gzhan phul ba lta ci smos/ tshigs su bcad pa gcig tsam yang nyan pa dang / klog pa dang / 'dzin pa lta ci smos/ dam pa'i chos rnam pa mang po yongs su 'dzin pa lta ci smos te/ de bas ches grangs med pa'i sangs rgyas kyi
128a3(mdo sde): mdzad pas nye bar gnas par 'gyur ro/ /'jam dpal byang chub sems dpa' bskal pa'am/ bskal pa brgya'am/ bskal pa dpag tu med grangs med par sems can dmyal ba dang / dud 'gro dang / dang / gshin
128a4(mdo sde): rje'i 'jig rten du skye ba thob pa ni bla'i/ byang chub sems dpa' sangs rgyas mnyes par ma byas/ chos dang dge 'dun mnyes par ma byas pa ni de lta ma yin no/ /'jam dpal de la sangs rgyas mi mnyes par byed pa dang / chos dang / dge 'dun mi mnyes par
128a5(mdo sde): byed pa ni tha na bdag gi chung ma la mi tshangs par spyod pa las byung ba'i tshul bzhin ma yin pa yid la byed pa dang / byang chub sems dpa' la rnam par zhe sdang ba dang / byang chub sems dpa' la brnyas pa dang / byang chub sems dpa' la khyad du gsod pa dang /
128a6(mdo sde): chos spong ba dang / chos 'don pa dang / byang chub sems dpa' la gus par mi byed pa dang / dge ba'i bshes gnyen la bsnyen bkur mi byed pa dang / sems can yongs su smin par byed pa 'dor ba dang / bla ma dang / sbyin pa'i gnas dang / slob
128a7(mdo sde): dpon dang / pha ma dang / dge sbyong dang / bram ze yang dag par song ba dang / yang dag par zhugs pa la gus par mi byed pa dang / chos smra ba/ chos khyad par can rtogs pa/ chos rgya chen po ston pa/ theg pa chen po la yang dag par gnas pa/
128b1(mdo sde): mya ngan las 'das pa'i lam gyi bya ba shes pa/ gzungs dang / mdo sde'i rgyal po thob pa rnams la mi 'dud cing brjid byed pa dang / khengs pa yin/ chos dang / chos smra ba la mi gus skyed pa dang / sri zhu dang / rim gro mi byed pa dang / chos rgya mtsho
128b2(mdo sde): chen po bsgrags pa byung na la la zhig dad par gyur na mi rung ngo snyam nas/ chos smra ba'i gang zag la legs so zhes bya ba sbyin par mi byed pa dang / bdag shes pa la mi 'jug pa dang / chos la nges par sems pa mi skyed pa dang / mngon pa'i nga rgyal
128b3(mdo sde): bskyed de/ bsngags par 'os pa'i gang zag rnams kyi bsngags pa bcabs shing mi snyan par brjod pa dang / pha rol gyi yon tan dang / bsngags pa la mi dga' ba yin/ gang zag la zhe sdang bas chos la zhe sdang bar byed cing / chos spong ba dang /
128b4(mdo sde): gzhan dag kyang rtsod du 'jug pa dang / stan mthon po 'dod cing thabs tshol ba dang / gzhan las rim gror bya ba bdag gis byed cing mngon par dga' ba dang / gnas brtan rgan zhing yun ring du tshangs par spyad pa rnams la rim gro mi byed cing bsu bar mi byed la
128b5(mdo sde): bzhin khro gnyer can yin/ rtag tu sems rtsub cing klan ka tshol ba dang / glags lta ba dang / nga rgyal bskyed nas mkhas pa'i gan du mi 'gro mi sten/ bsnyen par mi byed/ bkur sti mi byed cing dge ba ni gang / mi dge ba ni gang / bya ba ni
128b6(mdo sde): gang / bya ba ma yin pa ni gang / ci zhig byas na yun ring po'i don dang / phan pa dang / bde bar 'gyur zhes mi 'dri ba dang / nges par 'byung bar mi lta zhing rtsod pa mang ba yin te/ 'jam dpal de ltar na sangs rgyas dang / chos dang / dge 'dun
128b7(mdo sde): mi mnyes par byed pa yin no/ /'jam dpal dge ba'i bshes gnyen gyis yongs su zin pa'i byang chub sems dpa' ni dbang bskur bar 'gyur ba'i gzungs thob par 'gyur/ rgya mtsho dam pa'i snying po dri ma med par snang ba 'od gsal ba'i gzungs thob par 'gyur ro/ /
129a1(mdo sde): 'jam dpal dge ba'i bshes gnyen gyis yongs su zin pa'i byang chub sems dpa' ni bskal pa bye ba khrag khrig 'bum phrag dpag tu med grangs med pa dag tu sems can dmyal ba dang / dud 'gro dang / dang / gshin
129a2(mdo sde): rje'i 'jig rten du gnas par 'gyur ba'i las rnams tshe 'di la rnam par smin par 'gyur te/ tsha bas sam/ rims tsha bas sam/ rtsib logs na bas sam/ rgyal srid 'khrugs pas sam/ kla klo 'khrugs pas sam/ mu ge'i 'khrugs
129a3(mdo sde): pas sam/ lus la gnod pa dang / yid la gnod pa gang yang rung bas brgyad bkag pas kyang tshe gcig la byang bar 'gyur te/ tha na rmi lam tsam gyis kyang byang bar 'gyur ro/ /'jam dpal dge ba'i bshes gnyen gyis yongs su zin pa'i byang chub
129a4(mdo sde): sems dpa' ni sangs rgyas bye ba khrag khrig 'bum phrag dpag tu med pa dag las dge ba'i rtsa ba bskyed pa/ sbyin pa las byung ba dang / mchod pa las byung ba dang / de dag gi thad nas bslab pa bzung ba las byung ba rnams snga dro gcig gis zil gyis gnon te/
129a5(mdo sde): de ltar dge ba'i bshes gnyen la bsnyen bkur bya ba ni yon tan bsam gyis mi khyab bo/ /'jam dpal dge ba'i bshes gnyen gyis yongs su zin pa'i byang chub sems dpa' ni gter bcu rnyed par 'gyur te/ bcu gang zhe na/ sangs rgyas kyi chos thams cad
129a6(mdo sde): la bgrang bar sbyor ba'i gter dang / sangs rgyas kyi chos thams cad la nges par sems pa'i gter dang / sangs rgyas kyi chos thams cad la gzungs snang ba'i gter dang / sangs rgyas kyi chos thams cad la so so yang dag par rig pa rab tu ston pa'i gter
129a7(mdo sde): dang / sangs rgyas kyi chos thams cad la brjod du med pa'i tshul la mkhas pa/ rtogs par byed pa'i gter dang / sangs rgyas kyi rnam par 'phrul pa dang / cho 'phrul thams cad mngon sum du mthong ba'i gter dang / sangs rgyas kyi chos thams cad la
129b1(mdo sde): mnyam pa nyid du sgrub pa la mkhas pa'i gter dang / sangs rgyas thams cad mthong ba dang mi 'bral ba'i gter dang / sgyu mar gyur pa'i bskal pa bsam gyis mi khyab pa yongs su 'grub par 'jug pa la mkhas pa'i gter dang / sangs rgyas dang / byang chub
129b2(mdo sde): sems dpa' thams cad la dga' ba dang / mchog tu dga' ba dang / dang ba chen po 'thob pa'i gter ro/ /'jam dpal dge ba'i bshes gnyen gyis yongs su zin pa'i byang chub sems dpa' ni dbang bcu 'thob par 'gyur te/ bcu gang zhe na/
129b3(mdo sde): 'di lta ste/ tshe'i tshad bskal pa brjod du med pa'i yang brjod du med pa dag tu byin gyis rlob pa'i phyir tshe la dbang ba dang / ting nge 'dzin dpag tu med grangs med pa dag la nges par sems pa'i ye shes la 'jug pa'i phyir sems la dbang ba dang / 'jig rten gyi
129b4(mdo sde): khams thams cad bkod pa dang / rgyan du mas brgyan pa'i byin gyi rlabs kun tu ston pa'i phyir yo byad la dbang ba dang / 'jig rten gyi khams thams cad du skye ba kun tu ston pa'i phyir skye ba la dbang ba dang / dus ji lta ba bzhin du las kyi rnam par smin pa byin gyis rlob pa
129b5(mdo sde): kun tu ston pa'i phyir las la dbang ba dang / 'jig rten gyi khams thams cad sangs rgyas kyis gang bar byin gyis rlob pa kun tu ston pa'i phyir mos pa la dbang ba dang / dus gang dang / gang gi tshe byang chub mngon par rdzogs par 'tshang rgya bar 'dod pa'i dus de dang der byang
129b6(mdo sde): chub mngon par rdzogs par 'tshang rgya ba dang / sangs rgyas kyi zhing gang dang / gang du 'dod pa'i sangs rgyas kyi zhing de dang der/ byang chub mngon par rdzogs par 'tshang rgya ba'i phyir smon lam la dbang ba dang / sangs rgyas kyi zhing thams cad du rdzu 'phrul dang /
129b7(mdo sde): rnam par 'phrul pa kun tu ston pa'i phyir rdzu 'phrul la dbang ba dang / mtha' dang dbung med pa'i chos kyi sgo snang ba kun tu ston pa'i phyir chos la dbang ba dang / de bzhin gshegs pa'i stobs bcu dang / mi 'jigs pa dang / mtshan dang dpe byad bzang
130a1(mdo sde): po rnams dang / rdzogs pa'i byang chub kun tu ston pa'i phyir ye shes la dbang ba'o/ /'jam dpal dge ba'i bshes gnyen gyis yongs su zin pa'i byang chub sems dpa' ni skra'i khyon tsam gcig la phyogs bcu'i nam mkha' mthas klas
130a2(mdo sde): pa'i 'jig rten gyi khams rnams 'jug par byed kyang sems can gang la yang gnod pa dang / sgrib pa med de/ sngon ji lta bar phyis kyang de bzhin no/ /bskal pa dpag tu med grangs med/ bsam gyis mi khyab/ mtshungs pa med pa rnams yud tsam
130a3(mdo sde): gcig tu byin gyis rlob cing yud tsam gcig ni bskal pa dpag tu med grangs med/ bsam gyis mi khyab par byin gyis rlob ste/ bskal pa re re la yang mes 'jig pa dang / chus 'jig pa dang / rlung gis 'jig pa byin gyis rlob kyang sems can gang la yang
130a4(mdo sde): yo byad cis kyang phongs par mi 'gyur zhing lus la gnod pa'am/ sems la mi bde ba yang mi 'byung la/ sems can gang ji ltar yongs su smin par 'gyur ba des bya ba de lta bu yang shes so/ /'jam dpal dge ba'i bshes gnyen gyis yongs su zin pa'i byang chub
130a5(mdo sde): sems dpa' ni 'dod na phyogs bcu'i phyogs re re yang sangs rgyas kyi yul gyi mthas klas pa'i bar gyi 'jig rten gyi khams rnams su/ 'jig rten gyi khams re re na rdul phra rab kyi rdul re re la sangs rgyas kyi yul gyi mthas klas pa'i lus rnams kyis lus re res kyang dga' ldan
130a6(mdo sde): gyi gnas nas shi 'phos pa dang / skye ba dang / mngon par 'byung ba dang / dka' ba spyod par sbyor ba dang / byang chub kyi snying por 'gro ba dang / bdud 'dul ba ston pa dang / mngon par rdzogs par byang chub pa dang / chos kyi 'khor lo bskor bar bskul
130a7(mdo sde): ba dang / yongs su mya ngan las 'das pa chen po yang ston to/ /'jam dpal dge ba'i bshes gnyen gyis yongs su zin pa'i byang chub sems dpa' ni 'dod na phyogs bcu'i 'jig rten gyi khams re rer rdul phra rab kyi rdul re re la sangs rgyas kyi yul gyi mtha' klas
130b1(mdo sde): pa'i sangs rgyas kyi zhing rnams 'jug par byed cing / phyogs bcu'i sangs rgyas kyi zhing thams cad kyi rgyan gyi yon tan bkod pa gang dag yin pa de dag zhing gcig tu ston par byed/ zhing gcig gi rgyan gyi yon tan bkod pa gang dag yin pa de dag zhing thams
130b2(mdo sde): cad du ston par byed/ sangs rgyas kyi zhing thams cad du de bzhin gshegs pa thams cad kyi 'khor gyi nang na yang snang la gnas nas kyang mi g.yo'o/ /'jam dpal dge ba'i bshes gnyen gyis yongs su zin pa'i byang chub sems dpa' ni 'dod na phyogs
130b3(mdo sde): bcu'i 'jig rten gyi khams thams cad kyi sems can thams cad kyi lus sems can gcig gi lus su ston te/ sems can gcig gi lus sems can thams cad kyi lus su ston kyang lus 'dres par yang mi byed de/ sems can gang la yang gnod par mi 'gyur
130b4(mdo sde): zhing bya ba de lta bu de yang ston te/ lhun gyis grub cing rnam par mi rtog par sems can rnams kyang yongs su smin par byed do/ /'jig rten gyi khams rab 'byam thams cad kyi sangs rgyas thams cad sangs rgyas gcig tu byin gyis rlob cing / de bzhin gshegs
130b5(mdo sde): pa gcig kyang sangs rgyas kyi yul gyi mthas klas pa'i de bzhin gshegs pa thams cad du byin gyis rlob la de bzhin gshegs pa rnams 'dres par yang mi 'gyur te/ lhun gyis grub cing rnam par mi rtog par bya ba de lta bu thams cad kyang ston to/ /lus
130b6(mdo sde): gcig gis mnyam par 'jog la lus dpag tu med grangs med pa dag gis ldang zhing lus dpag tu med grangs med pa dag gis mnyam par gzhag la lus gcig gis ldang ngo / / //bam po gsum pa ste tha ma/ 'jam dpal
130b7(mdo sde): dge ba'i bshes gnyen gyis yongs su zin pa'i byang chub sems dpa' ni chos kyi dbyings la spyod yul ba yang yin la sems can gyi khams la spyod yul bar yang snang ngo / /sangs rgyas kyi spyod yul la mngon par dga' ba yang yin la bdud kyi spyod yul bar
131a1(mdo sde): yang rnam par snang ngo / /mya ngan las 'das pa'i spyod yul ba yang yin la 'khor ba'i spyod yul bar yang snang ngo / /thams cad mkhyen pa'i ye shes spyod yul ba yang yin la byang chub sems dpa'i spyod yul bar yang snang ngo / /zhi
131a2(mdo sde): ba'i spyod yul ba yang yin la ma zhi ba dang / rab tu ma zhi ba dang / nye bar ma zhi ba'i spyod yul bar yang snang ste sems can rnams kyang 'dul lo/ /blang ba med pa dang / dor ba med pa dang / spros pa med pa dang / ma spros pa dang / mtshan ma
131a3(mdo sde): med pa dang / dngos po med pa dang / shes par bya ba med pa dang / bar snang dang mtshungs pa spyod yul ba yang yin la spros pa dang / mtshan ma dang / dmigs pa spyod yul ba'i sems can thams cad kyi nang na yang snang ngo / /stobs bkod pa'i
131a4(mdo sde): spyod yul ba yang yin la gzugs bzang po'i spyod yul bar yang snang ngo / /chos thams cad skye ba med pa dang / 'gag pa med pas gnyen po spyod yul ba yang yin la sems can yongs su smin par byed pa'i spyod yul bar yang snang ngo / /ye shes dang / rnam par
131a5(mdo sde): thar pa dang / mngon par shes pa dang / rig pa dang / rnam par grol ba'i spyod yul ba yang yin la phyogs bcu'i 'jig rten gyi khams rab 'byam thams cad kyi lha dang / klu dang / gnod sbyin dang / dri za dang / lha ma yin dang / nam mkha' lding
131a6(mdo sde): dang / mi'am ci dang / lto 'phye chen po dang / brgya byin dang / tshangs pa dang / 'jig rten skyong ba dang / srin po dang / 'byung po dang / dang / sha za dang / grul bum dang / srul po dang / lus srul po dang / sems can dmyal ba dang /
131a7(mdo sde): dud 'gro'i skye gnas dang / gshin rje'i 'jig rten du skyes pa dang / sgo nga las skyes pa dang / mngal nas skyes pa dang / drod gsher las skyes pa dang / rdzus te skyes pa dang / gzugs can dang / gzugs can ma yin pa dang / 'du shes can dang / 'du shes
131b1(mdo sde): can ma yin pa dang / 'du shes med 'du shes med min nas gzugs med pa'i bar gyi sems can rnams yongs su smin par byed par yang snang ngo / /de bzhin gshegs pa'i spyod pa dang / mngon par rdzogs par byang chub pa dang / sangs rgyas kyi bkod pa thams
131b2(mdo sde): cad kyi spyod yul thob pa yang yin la nyan thos dang / rang sangs rgyas thams cad kyi cho ga dang spyod lam yang kun tu ston to/ /'jam dpal dge ba'i bshes gnyen gyis yongs su zin pa'i byang chub sems dpa' ni sems can thams cad kyi sgra sems can gcig
131b3(mdo sde): gi sgrar 'jug par byed la/ sems can gcig gi sgra sems can thams cad kyi sgrar 'jug par byed cing / sgra rnams 'dres par yang mi 'gyur la sems can gang gi sgra la yang sgrib par mi 'gyur ro/ /'jam dpal dge ba'i bshes gnyen gyis yongs su zin pa'i
131b4(mdo sde): byang chub sems dpa' ni lhun gyis grub cing rnam par mi rtog par phyogs bcu'i 'jig rten gyi khams rab 'byam thams cad du rang gi lus sa'i khams dang / chu'i khams dang / me'i khams dang / rlung gi khams su byin gyis rlob bo/ /'jam dpal dge ba'i
131b5(mdo sde): bshes gnyen gyis yongs su zin pa'i byang chub sems dpa' ni sems can gyi lus la zhing gi lus kun tu ston kyang sems can gyi lus dang 'dres par yang mi byed/ zhing gi lus la sems can gyi lus kun tu ston kyang zhing gi lus dang 'dres par yang mi byed do/ /sangs rgyas
131b6(mdo sde): kyi sku la nyan thos dang / rang sangs rgyas kyi lus su kun tu ston kyang sangs rgyas kyi sku dman par yang mi byed do/ /nyan thos dang / rang sangs rgyas kyi lus la sangs rgyas kyi sku kun tu ston kyang nyan thos dang / rang sangs rgyas kyi lus rgya chen por yang mi byed do/ /
131b7(mdo sde): spyod pa'i lus la mngon par rdzogs par byang chub pa'i sku kun tu ston kyang spyod pa'i rgyun chad par yang mi byed do/ /mngon par rdzogs par byang chub pa'i sku la spyod pa'i lus kun tu ston kyang mngon par rdzogs par byang chub pa'i sku nyams par yang mi byed do/ /mya ngan las 'das
132a1(mdo sde): pa la 'khor ba'i rgyan du ston kyang mya ngan las 'das pa la mngon par zhen pa yang mi skyed do/ /'khor ba mya ngan las 'das par kun tu ston kyang gtan du yongs su mya ngan las 'da' bas yongs su mya ngan las 'da' bar yang mi byed do/ /mnyam par yang
132a2(mdo sde): bzhag la bya ba thams cad kyang ston te/ 'di lta ste/ 'ong ba dang / 'gro ba dang / 'greng ba dang / nyal bar byed do/ /spyod lam thams cad kyang kun tu ston la ting nge 'dzin rnam par 'khrugs par yang mi byed do/ /de bzhin gshegs pa gcig gi zhabs kyi drung na chos nyan
132a3(mdo sde): par yang snang la/ phyogs bcu'i 'jig rten gyi khams rab 'byam thams cad na de bzhin gshegs pa thams cad kyi 'khor gyi dkyil 'khor dag na gzugs dang / lus dang / kha dog yongs su 'grub pa gzhan dang gzhan dag gis kyang chos nyan la ting nge 'dzin tha dad par
132a4(mdo sde): yang mi byed cing chos kyang len la 'dzin te 'don cing kun chub par yang byed la sangs rgyas de dag las chos nyan pa'i rgyun chad par yang mi byed do/ /phyogs bcu'i 'jig rten gyi khams rab 'byam thams cad du gzugs dang / lus dang / kha dog yongs su 'grub pa tha dad pas
132a5(mdo sde): sems can rnams yongs su smin par yang byed la lus tha dad par mi byed cing gnas nas kyang mi g.yo'o/ /phyogs bcu'i 'jig rten gyi khams rab 'byam thams cad du bya ba thams cad kun tu ston kyang ting nge 'dzin tha dad par yang mi byed do/ /sems kyi skad cig sems
132a6(mdo sde): kyi skad cig la ting nge 'dzin bye ba khrag khrig 'bum phrag dpag tu med grangs med pa dag kyang mngon par sgrub la ting nge 'dzin tha dad par yang mi byed de/ 'jam dpal rnam grangs des na rnam par thar pa dang ting nge 'dzin bsam gyis mi khyab pa la gnas pa'i byang chub sems
132a7(mdo sde): dpa' sangs rgyas kyi zhing gi mthas klas pa'i bskal par ting nge 'dzin gyi sgo bsgrub pa mngon par sgrub kyang byang chub sems dpa'i ting nge 'dzin gyi sgo bsgrub pa rnams kyi mthar thug par mi 'gyur ro/ /'jam dpal byang chub sems dpa'i ting nge 'dzin phun sum tshogs pa
132b1(mdo sde): de dag thams cad ni dge ba'i bshes gnyen las nges par 'byung ngo / /'jam dpal de bzhin du gzungs kyi sgo brjod du med pa mngon par bsgrub pa mtha' yas dpag tu med grangs med/ bsam gyis mi khyab/ mtshungs pa med/ gzhal du med/ tshad med pa dag dang
132b2(mdo sde): gzungs thob pa phun sum tshogs pa de dag thams cad kyang dge ba'i bshes gnyen las nges par 'byung ngo / /stobs dang / mi 'jigs pa dang / sangs rgyas kyi chos ma 'dres pa dpag tu med/ grangs med/ bsam gyis mi khyab/ mtshungs pa med/ gzhal du med/
132b3(mdo sde): tshad med/ brjod du med pa phun sum tshogs pa rnams kyang de bzhin no/ /'jam dpal mdor bsdu na de ltar byang chub sems dpa'i sangs rgyas kyi chos bsgrub pa mtha' yas pa thams cad dang / sangs rgyas kyi chos phun sum tshogs pa thams cad ni dge ba'i bshes gnyen las
132b4(mdo sde): nges par byung ba yin no/ /'jam dpal dge ba'i bshes gnyen gyis yongs su zin pa'i byang chub sems dpa' ni chos kyi dbyings mtha' yas pa'i sgo la 'jug pa sems can la kun tu ston pa'i yul dang / 'jig rten gyi khams thams cad kyi rgyan sna tshogs su mngon par
132b5(mdo sde): sgrub pa 'gro ba thams cad shes par byed pa'i yul dang / 'jig rten gyi khams thams cad du sprul pa mngon par bsgrub pa'i yul dang / de bzhin gshegs pa'i sku byang chub sems dpa'i lus su mngon par bsgrub pa dang / byang chub sems dpa'i lus de bzhin gshegs
132b6(mdo sde): pa'i skur mngon par bsgrub pa'i yul dang / nam mkha'i khams 'jig rten gyi khams su mngon par bsgrub pa dang / 'jig rten gyi khams nam mkha'i khams su mngon par bsgrub pa'i yul dang / 'khor ba mya ngan las 'das par mngon par bsgrub pa dang / mya ngan
132b7(mdo sde): las 'das pa 'khor bar mngon par bsgrub pa'i yul dang / sems can gyi skad brjod pa gcig gis sangs rgyas kyi chos thams cad bstan pa'i yul dang / gdong dang lus mtha' yas pa kun tu bstan pa lus gcig tu byin gyis rlob cing lus kyi rim pa thams cad mngon par
133a1(mdo sde): bsgrub pa'i yul dang lus gcig gis chos kyi dbyings rgyas par 'gengs pa'i yul dang / sems can gcig gis sems bskyed pa rnams la sems kyi skad cig sems kyi skad cig re re la yang sgo mtha' yas pas bsgrub pa'i byang chub rnam par mi rtog pa'i yul
133a2(mdo sde): dang / 'jam dpal de la sogs pa yul bye ba khrag khrig 'bum phrag dpag tu med/ grangs med/ bsam gyis mi khyab pa de dag byang chub sems dpa' la yang dag par 'grub bo/ /'jam dpal dge ba'i bshes gnyen gyis yongs su zin pa'i byang chub sems
133a3(mdo sde): dpa' ni 'jig rten gyi khams thams cad 'jig rten gyi khams gcig tu mos shing 'jug go/ /'jig rten gyi khams gcig 'jig rten gyi khams thams cad du mos shing 'jug go/ /'jig rten gyi khams thams cad pad ma'i gdan gcig dang / de bzhin gshegs
133a4(mdo sde): pa'i sku gcig gis yongs su khyab par mos shing 'jug go/ /'jig rten gyi khams thams cad nam mkha'i ngo bo nyid du kun tu ston par mos shing 'jug go/ /'jig rten gyi khams thams cad sangs rgyas kyi rgyan du mos shing 'jug go/ /'jig rten gyi khams thams cad
133a5(mdo sde): byang chub sems dpa'i lus kyis yongs su khyab par mos shing 'jug go/ /'jig rten gyi khams thams cad skra tsam gyi khyon gcig la 'jog par mos shing 'jug go/ /'jig rten gyi khams thams cad lus gcig tu 'jug pa dang ldan par mos shing 'jug go/ /
133a6(mdo sde): 'jig rten gyi khams thams cad de bzhin gshegs pa gcig gi byang chub kyi shing dang byang chub kyi snying pos yongs su khyab par mos shing 'jug go/ /'jig rten gyi khams thams cad sgra skad gcig gis go bar byed cing sems can gyi khams sna tshogs kyi sgra la 'jug pas
133a7(mdo sde): tshim par byed par mos shing 'jug go/ /sems can thams cad kyi ngo bo nyid dang lus su mos shing 'jug go/ /sems can gyi khams thams cad sems can gcig gi lus la 'jug pa dang ldan par mos shing 'jug go/ /sems can gyi khams thams cad byang chub
133b1(mdo sde): sems dpa'i khong du song bar mos shing 'jug go/ /sems can gyi khams thams cad de bzhin gshegs pa'i khong du zhugs par mos shing 'jug go/ /sems can gyi khams thams cad sems can gcig gi lus la rten par mos shing 'jug go/ /sems can gyi khams
133b2(mdo sde): thams cad sangs rgyas kyi chos kyi snod du mos shing 'jug go/ /sems can gyi khams thams cad brgya byin dang tshangs pa dang / 'jig rten skyong ba gang 'dod pa dang mos pa'i gzugs dang / lus dang / kha dog dang rtags la mngon du phyogs pa ston par mos shing 'jug go/ /
133b3(mdo sde): sems can gyi khams thams cad nyan thos dang / rang sangs rgyas kyi gzugs dang / lus dang / kha dog dang / rtags dang / tshul du ston par mos shing 'jug go/ /sems can gyi khams thams cad byang chub sems dpa'i yon tan gyis legs par brgyan pa'i byin
133b4(mdo sde): gyi rlabs kun tu ston par mos shing 'jug go/ /sems can gyi khams thams cad de bzhin gshegs pa'i gzugs dang / mtshan dang / dpe byad bzang po dang / gzugs dang / lus dang / kha dog sna tshogs dang / spyod lam dang / spyod pa kun tu ston pa gzhan
133b5(mdo sde): shes par byed par mos shing 'jug go/ /'jam dpal dge ba'i bshes gnyen gyis yongs su zin pa'i byang chub sems dpa' ni 'dod pa'i khams nas kyang mi g.yo la gzugs dang gzugs med pa na spyod pa'i bsam gtan dang / rnam par thar pa dang / ting nge 'dzin dang /
133b6(mdo sde): snyoms par 'jug pa rnams la yang snyoms par 'jug cing de dag gi dbang gis kyang mi skye'o/ /nyan thos kyi lam mngon du shes pa la zhugs pa yang yin la snying rje chen po'i stobs kyang rgyun mi gcod do/ /rang sangs rgyas kyi lam mngon du shes shing mthong ba la mkhas pa
133b7(mdo sde): yang yin la snying rje chen po'i stobs kyang rgyun mi gcod do/ /g.yog 'khor mang pos yongs su bskor ba yin la lha dang mi'i g.yog 'khor mang po rnam par dag pa dang yang ldan no/ /lha'i bu mo 'bum dag glu dbyangs rjes su sgrogs shing sil snyan 'bum dag sil khrol
134a1(mdo sde): 'byin pa dang yang ldan la byang chub sems dpa'i lam dang ldan pa'i bsam gtan dang / ting nge 'dzin dang / snyoms par 'jug pa rnams kyang mi 'dor ro/ /'gro ba'i dga' ba dang / rtse ba dang / bzhad gad dang / 'jo sgeg thams cad dang / sems
134a2(mdo sde): can brkam chags pa'i 'du 'dzi thams cad kyi nang na gnas pa yang yin la sems kyi skad cig gcig la yang byang chub kyi sems kyi mnyam pa nyid kyang mi 'dor ro/ /'jig rten las 'das pa yang yin te 'jig rten thams cad dang ma 'dres la pha rol tu 'gro ba'i lam la
134a3(mdo sde): slob par yang snang zhing las dang nyon mongs par bying ba'i sems can rnams yongs su smin par yang byed do/ /lam la gnas shing lam ji lta ba bzhin du shes pa mthong ba la zhugs pa yang yin la/ lam ngan par lhung ba'i sems can yongs su smin par bya ba'i
134a4(mdo sde): phyir lam ngan pa na yang snang zhing lam de la snying por 'du shes pa yang ma yin la des dag par 'dod pa yang ma yin no/ /lus dang / ngag dang / yid kyi las kyi mtha' kha na ma tho ba med pa yang yin te/ rtag tu tshul khrims legs par bsrungs shing de bzhin
134a5(mdo sde): gshegs pa'i tshul khrims rnam par dag pa la yang gzhol la sems can tshul khrims 'chal pa yongs su smin par bya ba'i phyir byis pa so so'i skye bo phal pa'i spyod yul ba la yang kun tu snang ngo / /bsod nams dang ye shes kyi tshogs bsags shing byang chub sems
134a6(mdo sde): dpa'i 'gro ba la yang gzhol la ngan 'gror skyes pa'i sems can yongs su smin par bya ba'i phyir sems can dmyal ba dang / dud 'gro'i skye gnas dang / gshin rje'i 'jig rten dang / mi khom pa dang / dbul po'i khyim du skye ba'i 'gro ba yang kun tu ston la 'gro ba der
134a7(mdo sde): yang dag par gzhol ba yang ma yin no/ /ye shes dang spobs pa thogs pa med pa'i sangs rgyas kyi chos la zhugs pas gzhan gyi dring la mi 'jog pa'i ye shes la mkhas pa yang yin no/ /de bzhin gshegs pa thams cad kyi byin gyi rlabs kyis byin gyis brlabs pa dang /
134b1(mdo sde): sangs rgyas thams cad kyi sku dang lus gzugs gcig tu gyur pa dang / sems can thams cad dang thun mong ma yin pa'i chos kyi tshul dang dgongs pa snang ba rtogs pa dang / theg pa thams cad mnyam pa nyid kyis byin gyis brlabs pa dang / sangs rgyas thams cad kyi spyod
134b2(mdo sde): yul la mngon du phyogs pa dang / 'gro ba thams cad kyis bsngags par 'os pa dang / sems can gyi khams thams cad kyis gdong du lta ba dang / 'gro ba thams cad kyi slob dpon du gyur pa dang / zab cing brtan pa'i rgya mtsho'i chu'i dus rlabs lta bu'i ting nge 'dzin
134b3(mdo sde): gyis rnam par rtse ba dang / sangs rgyas kyi sku dang / kha dog mtha' yas pa yongs su 'grub pa sgrub pa'i gzungs thob pa yang yin la chos yongs su tshol ba'i rgyun yang mi gcod do/ /lha dang / mi dang / lha ma yin dang / dri zar bcas pa'i 'jig rten gyi slob dpon
134b4(mdo sde): dam pa yang yin la/ tsog tsog por 'dug ste thal mo sbyar nas mkhan po dang / slob dpon las chos len par yang kun tu ston cing gus par bya ba thams cad kyi nye bar gnas par yang snang ste/ byang chub sems dpa'i lam la gnas nas thabs gang dang gang gis
134b5(mdo sde): sems can rnams yongs su smin pa'am 'dul bar 'gyur ba'i thabs de dang de nyid sems can rnams la ston to/ /dge ba'i rtsa ba thams cad shin tu bsdus pa dang / byang chub sems dpa'i spyod pa thams cad kyi rtse mor phyin pa dang / de bzhin gshegs pa thams cad
134b6(mdo sde): kyis dbang bskur bas dbang bskur ba dang / chos kyi dbang phyug gi bdag po dam pa'i mchog thob pa dang / chos kyi cod pan thogs pa med cing dri ma med pas bcings pa dang / 'jig rten gyi khams thams cad du thogs pa med par de bzhin gshegs pa'i sku kun tu ston pa
134b7(mdo sde): dang / thogs pa med par chos kyi 'khor lo skor ba'i byin gyi rlabs dang ldan pa dang / lus gzugs 'jig rten gyi khams thams cad du zhugs pa dang ldan pa dang / chos thams cad kyi dbang phyug dam pa'i mchog thob pa dang ldan pa dang / byang chub sems dpa'i dbang
135a1(mdo sde): thams cad thob pa dang / 'gro ba'i zhing thams cad du skye ba ston pa'i shes pa dang ldan pa dang / 'das pa dang / ma 'ongs pa dang / da ltar byung ba'i de bzhin gshegs pa thams cad dang yul gcig tu gyur pa yang yin la byang chub sems dpa'i spyod pa'i
135a2(mdo sde): rgyun yang mi gcod/ byang chub sems dpa'i mngon par 'du bya ba'i stobs las kyang yongs su mi nyams/ byang chub sems dpa'i spyod pa'i byin gyi rlabs las kyang thag ring du mi 'gyur/ byang chub sems dpa'i chos nyid kyang mi 'dor/ byang chub sems dpa'i las
135a3(mdo sde): kyi mtha' las kyang mi 'da'/ byang chub sems dpa'i lam las kyang phyir mi ldog byang chub sems dpa'i bya ba la zhum par yang mi byed de/ 'jam dpal dge ba'i bshes gnyen gyis yongs su zin pa'i byang chub sems dpa' ni chos thams cad la blang ba med pa dang /
135a4(mdo sde): dor ba med pa dang / 'deg pa med pa dang / 'jog pa med pa dang / sgyu ma dang / smig rgyu dang / rmi lam dang / mig yor dang / gzugs brnyan dang / chu zla dang / stong pa nyid dang / mtshan ma med pa dang / smon pa med pa dang / mngon par 'du bya ba med pa dang / brjod du
135a5(mdo sde): med pa dang / smrar med pa dang / bsnyad du med pa dang / de bzhin nyid dang / yang dag pa'i mtha' dang / rnam par 'jig pa med pa dang / mnyam pa nyid dang / dbyer med pa dang / gnyis su med pa zhes bya ba de ni de'i dmigs pa yin te/ chos thams cad ni gnyen
135a6(mdo sde): po med pa'i phyir ro/ /chos thams cad ces bya ba de ni de'i dmigs pa ste/ 'du shes pa 'dzin pa'i phyir dmigs pa'o/ /de ci'i phyir zhe na/ sems med pa la sems su dmigs pa ni 'du shes phyin ci log yin pa'i phyir te/ sems phyin ci log tu gyur na sems myos
135a7(mdo sde): par 'gyur ro/ /sems myos na sems bslad par 'gyur ro/ /sems bslad pa las sems skrag par 'gyur ro/ /sems skrag pa las byang chub kyi sems nyams par 'gyur ro/ /'jam dpal de lta bas na byang chub sems dpas sems la sems kyis rjes su
135b1(mdo sde): blta bar bya'o/ /'jam dpal dge ba'i bshes gnyen gyis yongs su zin pa'i byang chub sems dpa' ni dbang bcu 'thob par 'gyur te/ bcu gang zhe na/ 'di lta ste/ tshe la dbang ba dang / sems la dbang ba dang / yo byad la dbang ba dang / las la dbang ba dang / skye ba
135b2(mdo sde): la dbang ba dang / mos pa la dbang ba dang / smon lam la dbang ba dang / rdzu 'phrul la dbang ba dang / chos la dbang ba dang / ye shes la dbang ba'o/ /rnam par 'phrul pa bcu yang 'thob ste/ bcu gang zhe na/ 'di lta ste/ sems can rnam par sprul pa dang / zhing
135b3(mdo sde): rnam par sprul pa dang / chos rnam par sprul pa dang / lus rnam par sprul pa dang / smon lam rnam par sprul pa dang / spyod yul rnam par sprul pa dang / ye shes rnam par sprul pa dang / mngon par shes pa rnam par sprul pa dang / rdzu 'phrul rnam par sprul pa dang / stobs
135b4(mdo sde): rnam par sprul pa'o/ /'jam dpal dge ba'i bshes gnyen gyis yongs su zin pa'i byang chub sems dpa' ni sems can gyi khams thams cad kyi mos pa la 'jug pa dang / sangs rgyas kyi zhing tha dad pa nyid la 'jug pa dang / phyogs thams cad kyi dri ba rnam par 'byed
135b5(mdo sde): pa la 'jug pa dang / 'jig rten gyi khams steng g.yogs med cing gzhi phyal ba'i rgyud thams cad la 'jug pa dang / chos thams cad gcig pa dang tha dad pa nyid rab 'byam rnam par gzhag pa la mkhas pa la 'jug pa dang / las thams cad bsgyur bar gzhug pa
135b6(mdo sde): la 'jug pa dang / 'du shes phyin ci log gis phyin ci log tu gyur pa'i 'jig rten gnas pa tha dad pa nyid kyi 'du shes can tha dad pa nyid la 'jug pa dang / chos thams cad bsgyur ba la 'jug pa'i mtha' nges par 'byung ba gcig la 'jug pa dang / chos kyi dbyings thams
135b7(mdo sde): cad de bzhin gshegs pa'i rnam par sprul par byin gyis rlob pa la 'jug pa dang / 'gro ba thams cad dus gsum la 'jug pa dang / sangs rgyas thams cad kyi gdung rgyun mi 'chad pa la zhugs pa'i ye shes mngon par bsgrub bo/ /'jam dpal dge ba'i bshes gnyen
136a1(mdo sde): gyis yongs su zin pa'i byang chub sems dpa' ni sangs rgyas bye ba khrag khrig 'bum phrag dpag tu med grangs med pa dag las dge ba'i rtsa ba bskyed pa sbyin pa las byung ba dang / mchod pa las byung ba dang / de dag gi thad nas bslab pa bzung ba las byung ba
136a2(mdo sde): rnams snga dro gcig gis zil gyis gnon te/ 'jam dpal de ltar dge ba'i bshes gnyen ni yon tan bsam gyis mi khyab pa dang ldan no/ /'jam dpal dge ba'i bshes gnyen gyis yongs su zin pa'i byang chub sems dpa' rnams ni bla na med pa yang dag par rdzogs
136a3(mdo sde): pa'i byang chub mngon par rdzogs par 'tshang rgya ste/ de dag phyogs bcu'i 'jig rten gyi khams mtha' yas pa mu med pa dag tu 'jig rten gyi khams re re na yang rdul phra rab kyi rdul re re la dus gsum la 'jug cing bskal pa'i phyi ma'i mtha'i mur thug par bskal par byin
136a4(mdo sde): gyis brlabs te/ dus gsum la 'jug pa'i chos ston to/ /de ci'i phyir zhe na/ 'jam dpal de bzhin gshegs pa dgra bcom pa yang dag par rdzogs pa'i sangs rgyas rnams ni rtag pa/ brtan pa/ ther zug pa yin pa'i phyir ro/ /'jam dpal dge ba'i bshes
136a5(mdo sde): gnyen gyis yongs su zin pa'i byang chub sems dpa' rnams kyi 'du shes phyin ci log tu mi 'gyur ro/ /'jam dpal 'du shes phyin ci log gis sems phyin ci log tu gyur pa'i sems can rnams 'di dag ni sangs rgyas kyi chos so/ /'di dag ni sangs rgyas kyi chos ma yin no/ /
136a6(mdo sde): zhes mngon par zhen nas chos spong bar byed do/ /mi dge ba'i las sna tshogs kyang byed do/ /'jam dpal sangs rgyas kyi chos rnams ni skye ba'am/ 'gag pa med de/ 'jam dpal sangs rgyas kyi chos rnams ni ma skyes pa/ ma 'gags pa/ yi ge med pa/ sgra med
136a7(mdo sde): pa/ gnyis su med pa/ gnyen po med pa/ sgra las yang dag par 'das pa'o/ /de ci'i phyir zhe na/ gnyen po med pa'i phyir ro/ /'jam dpal 'di dag ni sangs rgyas kyi chos so/ /'jam dpal 'di dag ni sangs rgyas kyi chos ma yin no/ /zhes bya ba 'di gnyis
136b1(mdo sde): ni mtha' ste/ 'jam dpal mtha' gang yin pa de ni sangs rgyas kyi chos ma yin te/ 'jam dpal sangs rgyas kyi chos ni mtha' med pa'i ngo bo nyid do/ /'jam dpal mtha' med pa'i ngo bo nyid ni mi skye mi 'gag go/ /'jam dpal mi skye mi 'gag pa gang yin pa de ni mtha' dang
136b2(mdo sde): mtha' med pa yongs su spangs pa ste/ yi ge med pa/ sgra med pa/ sgra las yang dag par 'das pa/ gdags par bya ba ma yin pa/ gnyis su med pa/ gnyen po med pa'o/ /'jam dpal gang gnyen po med pa de ni mi skye mi 'gag go/ /gang mi skye mi 'gag
136b3(mdo sde): pa de ni sangs rgyas kyi bka' yin no/ /de ci'i phyir zhe na/ 'jam dpal de bzhin gshegs pa ni chos kyi sku ste/ shin tu ma skyes pa/ ma byung ba/ ma 'gags pa'o/ /de la ni tshigs med mod kyi sngon gyi dge ba'i rtsa ba dang / spyod pa dang / smon lam gyi stobs
136b4(mdo sde): bskyed pa'i byin gyi rlabs kyis sems can dag gis de bzhin gshegs pa mthong ngo / /'jam dpal dper na nor bu rin po che chu 'dang bar byed pa chu'i nang du bcug ma thag tu 'dam rdzab dang rnyog pa thams cad 'dang bar byed kyang 'jam dpal nor bu rin po che chu 'dang bar byed pa ni mi rtog /
136b5(mdo sde): rnam par mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal de bzhin du de bzhin gshegs pa byung ma thag tu phyogs bcu'i 'jig rten gyi khams rab 'byam thams cad kyi sems can thams cad kyi nyon mongs pa'i 'dam
136b6(mdo sde): rdzab dang rnyog pa thams cad dang bar byed kyang de bzhin gshegs pa ni mi rtog / rnam par mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal dper na/ rdza mkhan gyi 'khor lo shin tu myur zhing stobs kyi shugs kyis
136b7(mdo sde): 'phangs pa ni rdza mkhan gyi dbang gis snod spyad sna tshogs mngon par 'du byed kyang 'jam dpal rdza mkhan gyi 'khor lo ni mi rtog / rnam par mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ngo / /'jam dpal de bzhin du de bzhin gshegs
137a1(mdo sde): pa dgra bcom pa yang dag par rdzogs pa'i sangs rgyas kyang sngon gyi dge ba'i rtsa ba dang / spyod pa dang / smon lam gyi stobs kyi byin gyi rlabs kyi shugs kyis sems can gyi dbang gis sems can rnams la dge ba'i rtsa ba sna tshogs mngon par 'du mdzad kyang de bzhin
137a2(mdo sde): gshegs pa ni mi rtog / rnam par mi rtog ste/ 'on kyang lhun gyis grub cing rnam par mi rtog par de'i bya ba de lta bu de 'byung ste/ sangs rgyas kyi chos ma 'dres pa dang ldan pa'i phyir ro/ /'jam dpal sems can gang dag de bzhin gshegs pa la bshos gsol ba
137a3(mdo sde): dang / gang dag bshos mi gsol ba dang / gang dag gis mthong ba dang / gang dag gis ma mthong ba dang / gang dag stod pa dang / gang dag mi stod pa dang / gang dag gshe ba dang / gang dag mi gshe ba dang / gang dag zhu ba byed pa dang / gang dag zhu ba mi byed
137a4(mdo sde): pa de dag thams cad kyi bya ba rnams kyang sangs rgyas kyi byin gyi rlabs kyis lhun gyis grub cing rnam par mi rtog par 'byung ngo / /'jam dpal de bzhin gshegs pa'i khyu mchog tu gyur pa thams cad kyang dge ba'i bshes gnyen gyis yongs su zin pa las 'byung ngo / /'jam
137a5(mdo sde): dpal dge ba'i bshes gnyen gyis yongs su zin pa'i byang chub sems dpa' sangs rgyas kyi sku dang kha dog mtha' yas pa yongs su 'grub pa grub pa'i gzungs 'thob ste/ gzungs de thob pas phyogs bcu'i 'jig rten gyi khams thams cad sangs rgyas kyi skus khyab par byed
137a6(mdo sde): do/ /'jig rten gyi khams re rer yang mngon par rdzogs par byang chub pa'i sku ston to/ /lhun gyis grub cing rnam par mi rtog par chos kyi 'khor lo bskor ba grangs med pa dang / chos tha dad pa nyid grangs med pa ston te gnas nas kyang mi g.yo'o/ /'jam dpal de ltar na
137a7(mdo sde): dge ba'i bshes gnyen rnams ni yon tan bsam gyis mi khyab pa dang ldan pa yin no/ /'jam dpal de lta bas na byang chub sems dpas de bzhin gshegs pa la bya ba bzhin du dge ba'i bshes gnyen rnams la bsten par bya'o/ /bsnyen par bya'o/ /bsnyen bkur bya'o/ /
137b1(mdo sde): 'jam dpal mi dge ba'i bshes gnyen rnams ni brag gi bya skyibs rab tu 'bar ba bzhin du yongs su spang bar bya'o/ /de ci'i phyir zhe na/ 'jam dpal mi dge ba'i bshes gnyen la bsten na byang chub sems dpa'i sems dang 'du shes phyin ci log tu 'gyur ro/ /sems phyin
137b2(mdo sde): ci log tu gyur na kun du 'khrul par 'gyur ro/ /sems kun du 'khrul par gyur na rnam par rmongs par 'gyur ro/ /sems rnam par rmongs na skrag par 'gyur ro/ /sems skrag par gyur na byang chub kyi sems 'dor bar 'gyur ro/ /byang chub kyi sems bor na lha yongs
137b3(mdo sde): su gtong bar 'gyur ro/ /lha yongs su btang na lha rnams kyang de la bsngags pa ma yin pa smra bar 'gyur ro/ /klu rnams dang / gnod sbyin rnams dang / dri za rnams dang / mi'am ci rnams dang / lto 'phye chen po rnams dang / mi rnams dang / mi ma yin pa rnams
137b4(mdo sde): nas sangs rgyas kyi bar dag kyang de la bsngags pa ma yin pa smra bar 'gyur ro/ /'jam dpal de lta bas na byang chub sems dpas dge ba'i bshes gnyen rnams la bsten par bya'o/ /bsnyen par bya'o/ /bsnyen bkur bya'o/ /'jam dpal dper na skyabs zhes bya ba'i sman ni
137b5(mdo sde): gnod sems kyi sems dang ldan pa'am/ dang ba'i sems dang ldan pas mthong yang rung ste/ tha na dud 'gro'i skye gnas su song ba de dag gi nad thams cad med par 'gyur yang skyabs zhes bya ba'i sman ni mi rtog /rnam par mi rtog ste/ ma 'dres pa'i chos dang ldan pa'i phyir lhun
137b6(mdo sde): gyis grub cing rnam par mi rtog par de'i bya ba de lta bu de 'byung ngo / /'jam dpal de bzhin du gnod sems kyi sems dang ldan pa'am/ dang ba'i sems dang ldan pa gang gis de bzhin gshegs pa'i sku ri mor bris pa'am/ gzugs su byas pa mthong na tha na dud 'gro'i skye gnas su
137b7(mdo sde): song ba yang rung ste/ de dag gis nyon mongs pa'i nad thams cad med par 'gyur yang de bzhin gshegs pa ni mi rtog /rnam par mi rtog ste/ ma 'dres pa'i chos dang ldan pa'i phyir lhun gyis grub cing rnam par mi rtog par bya ba de lta bu de 'byung ngo / /'jam dpal dper na nyi
138a1(mdo sde): ma'i dkyil 'khor rgya mtsho chen po las mngon par 'phags te/ nam mkha'i spyod yul la gnas nas 'od zer bye ba khrag khrig 'bum phrag grangs med pa btang bas grong dang / grong khyer dang / grong rdal dang / ljongs dang / yul 'khor dang / rgyal po'i
138a2(mdo sde): pho brang 'khor thams cad du mthong ba sbyin par byed cing mun pa sel bar byed/ 'dam rdzab dang / rnyog pa thams cad skems par byed/ pad ma rnams kyang kha 'bye bar byed/ rtswa dang / shing gel pa dang / sman dang / nags tshal thams cad kyang skye bar byed/ sman thams cad
138a3(mdo sde): kyang yongs su smin par byed/ las kyi gnas thams cad ni gnas par byed la/ chu klung dang / mtshe'u dang / mtsho bran thams cad la yang dus gcig tu snang ba thob par 'gyur yang gnas las kyang mi g.yo zhing 'jam dpal nyi ma'i dkyil 'khor ni mi rtog /rnam par mi rtog ste/
138a4(mdo sde): 'on kyang ma 'dres pa'i chos dang ldan pa'i phyir lhun gyis grub cing rnam par mi rtog par de'i bya ba de lta bu de rtag tu 'byung ngo / /'jam dpal de bzhin du de bzhin gshegs pa dgra bcom pa yang dag par rdzogs pa'i sangs rgyas kyang srid pa'i rgya mtsho las mngon par 'phags te/ chos
138a5(mdo sde): kyi dbyings kyi nam mkha'i spyod yul la gnas nas ye shes kyi 'od zer bye ba khrag khrig grangs med pa btang bas phyogs bcu'i 'jig rten gyi khams rab 'byam thams cad du snang ba sbyin par mdzad cing sems can thams cad kyi ma rig pa'i mun pa mun nag dang / rab rib dang / ling tog
138a6(mdo sde): rnams rnam par sel bar mdzad/ nyon mongs pa'i 'dam rdzab dang / rnyog pa thams cad skems par mdzad/ yun ring po nas gnyid kyis log pa'i sems can gyi khams ni sad par mdzad/ sems can thams cad kyi dge ba'i rtsa ba thams cad ni skye bar mdzad/ sems
138a7(mdo sde): can thams cad kyi dge ba'i rtsa ba'i tshogs thams cad ni yongs su smin par mdzad/ dge ba'i rtsa ba'i sgo thams cad ni rab tu 'jog par mdzad de/ dus gcig tu de'i mdzad pa thams cad 'byung yang gnas nas kyang mi g.yo zhing 'jam dpal de bzhin gshegs pa ni mi rtog rnam
138b1(mdo sde): par mi rtog ste/ 'on kyang ma 'dres pa'i chos dang ldan pa'i phyir lhun gyis grub cing rnam par mi rtog par de'i mdzad pa de lta bu de 'byung ngo / /'jam dpal de ltar de bzhin gshegs pa'i lhun gyis grub cing rnam par mi rtog par sems can yongs su smin par mdzad pa'i gnas rnams kyang dge
138b2(mdo sde): ba'i bshes gnyen gyis yongs su zin pa las 'byung ngo / /'jam dpal dge ba'i bshes gnyen gyis yongs su zin pa'i byang chub sems dpa' ni chos rab tu rnam par 'byed cing dpyod pa la mkhas par 'gyur te/ de chos rnams la 'di ltar dpyod do/ /mig ni gzugs kyi dmigs
138b3(mdo sde): pa'i rgyu ma yin/ gzugs kyang mig gi dmigs pa'i rgyu ma yin la dmigs pa'i rgyu rkyen nyid kyis kyang rnam par shes pa 'byung ste/ rnam par shes pa de yang mig las kyang ma byung / gzugs las kyang ma byung zhing rnam par shes pa de ni byung nas zhig la zhu zhing mi gnas pa'o/ /
138b4(mdo sde): rna ba dang / sna dang / lce dang / lus kyang de bzhin no/ /yid kyang chos kyi rkyen ma yin zhing chos kyang yid kyi rkyen ma yin la/ dmigs pa'i rgyu rkyen nyid kyis kyang rnam par shes pa 'byung ste/ rnam par shes pa de ni yid las kyang ma byung / chos rnams las kyang ma byung zhing /
138b5(mdo sde): yid kyi rnam par shes pa de ni byung nas zhig la zhu zhing mi gnas pa'o/ /de bzhin du dge ba'i rtsa ba yang byang chub kyi rkyen ma yin/ byang chub kyang dge ba'i rtsa ba'i rkyen ma yin mod kyi/ dge ba'i rtsa ba de yang byang chub kyi rkyen la dmigs pa las sems skye ba rnams kyis skye ste/ de dag
138b6(mdo sde): kyang skyes nas zhig cing zhu la mi gnas pa'o/ /de la sems gang gis dge ba'i rtsa ba mngon par 'dus byas pa dang / sems gang gis byang chub tu yongs su bsngos pa de gnyis ni phan tshun mi sbyor ro/ /dper na me ni gang nas kyang mi 'ong gang du yang mi 'gro ste/ 'on kyang rgyu dang
138b7(mdo sde): rkyen gyis 'bar ro/ /'jam dpal de bzhin du byang chub sems dpa'i shes rab kyi me 'bar ba yang gang nas kyang mi 'ong gang du yang mi 'gro ste/ 'on kyang dge ba'i rtsa ba'i rgyu la brten nas byang chub sems dpa'i shes rab kyi me 'bar te/ shes pa de lta bu dang ldan pa de ni myur du
139a1(mdo sde): bla na med pa yang dag par rdzogs pa'i byang chub mngon par rdzogs par 'tshang rgya'o/ /'jam dpal de ltar na dge ba'i bshes gnyen rnams ni yon tan rgya mtsho tshad med pa yin no/ /'jam dpal rigs kyi bu'am rigs kyi bu mo gang la la zhig gis phyogs bcu'i
139a2(mdo sde): 'jig rten gyi khams thams cad kyi rdul snyed kyi sangs rgyas bcom ldan 'das byang chub sems dpa' dang bcas/ nyan thos dang bcas pa rnams la rtag par nyin gcig bzhin du zhal zas ro brgya dang ldan pa dang / lha'i na bza' dag phul la/ de ltar 'bul ba bskal pa gang gA'i
139a3(mdo sde): k lung gi bye ma snyed dag tu phul zhing de bzhin gshegs pa de dag yongs su mya ngan las 'das nas de bzhin gshegs pa'i re re'i phyir yang phyogs bcu'i 'jig rten gyi khams rab 'byam thams cad du 'jig rten gyi khams re rer yang mchod rten 'dzam bu'i chu bo'i gser las byas pa nor bu
139a4(mdo sde): rin po che glog gi sgron mas spras pa/ nor bu rin po che 'od thams cad bsdus pa'i stegs bus yongs su bskor ba/ nor bu dang / mu tig dang / rin po che'i phreng bas mdzes par byas pa/ gdugs dang / rgyal mtshan dang / ba dan bsgreng ba/ dril bu g.yer ka'i dra ba'i bla re
139a5(mdo sde): bres pa/ tsan dan sbrul gyi snying po'i byug pas byugs pa/ nor bu rin po che dbang gi rgyal po'i dra bas khebs par byas pa/ phyogs bcu'i 'jig rten gyi khams thams cad kyi rdul snyed dag byas te/ mchod rten de dag la stong gsum gyi stong chen po'i tshad tsam gyi lha'i na bza' dag
139a6(mdo sde): dang / gdugs kyi sprin dag dang / rgyal mtshan gyi sprin dag dang / ba dan gyi sprin dag dang / me tog gi sprin dag dang / spos kyi sprin dag dang / nor bu rin po che dbang gi rgyal po'i sprin dag dang / yid bzhin gyi nor bu rin po che'i sprin dag gis gtor/ mngon par gtor la
139a7(mdo sde): nyin gcig bzhin/ de ltar mchod cing bskal pa gang gA'i klung gi bye ma snyed dag tu mchod la/ sems can gzhan dpag tu med grangs med pa dag kyang mchod pa de nyid la 'god pa bas 'jam dpal rigs kyi bu'am rigs kyi bu mo gzhan gang gis de bzhin gshegs pa'i yon tan
139b1(mdo sde): dang ye shes bsam gyis mi khyab pa'i yul la 'jug pa bstan pa'i chos kyi rnam grangs 'di la tha na mos par byed na 'di nyid de bas bsod nams ches grangs med par skyed do/ /'jam dpal chos kyi rnam grangs 'di la mos pa'i byang chub sems dpa' ni pha rol tu phyin pa bye ba khrag khrig 'bum
139b2(mdo sde): phrag dpag tu med grangs med pa dag yongs su rdzogs par byed do/ /sa bye ba khrag khrig 'bum phrag dpag tu med grangs med pa dag gnon to/ /bskal pa bye ba khrag khrig 'bum phrag dpag tu med grangs med pa dag phyir snyil bar byed do/ /sangs rgyas kyi rnam par rol pa bye ba khrag
139b3(mdo sde): khrig 'bum phrag dpag tu med grangs med pa dag rab tu shes so/ /nga rgyal gyi ri dpag tu med grangs med pa dag rnam par 'jig par byed do/ /phrag dog dang ser sna'i rgyal mtshan dpag tu med grangs med pa dag snyol bar byed do/ /srid pa'i chu klung dpag tu med grangs med pa dag
139b4(mdo sde): skems par byed do/ /skye ba'i rgya mtsho dpag tu med grangs med pa dag las rgal bar byed do/ /bdud kyi zhags pa dpag tu med grangs med pa dag gcod do/ /nyi zla rnams dang / brgya byin dang / tshangs pa dang / 'jig rten skyong ba rnams kyi gzi brjid zil gyis mnan te
139b5(mdo sde): 'dug go/ /sangs rgyas kyi zhing nas sangs rgyas kyi zhing du 'gro'o/ /sems can dmyal ba dang / dud 'gro'i skye gnas dang / dang / gshin rje'i 'jig rten du skyes pa'i sems can rnams kyi skyabs su 'gyur ro/ /sangs rgyas rnams dang byang chub sems dpa'
139b6(mdo sde): rnams dang yang phrad par 'gyur ro/ /rgya mtsho'i phyag rgya zhes bya ba'i ting nge 'dzin kyang 'thob bo/ /chos thams cad yang dag par 'du ba zhes bya ba'i ting nge 'dzin kyang 'thob bo/ /chos thams cad la dbang byed pa zhes bya ba'i ting nge 'dzin kyang 'thob bo/ /rnam par bkod pa zhes
139b7(mdo sde): bya ba'i ting nge 'dzin kyang 'thob bo/ /rin po che 'byung ba zhes bya ba'i ting nge 'dzin kyang 'thob bo/ /dga' bar byed pa zhes bya ba'i ting nge 'dzin kyang 'thob bo/ /pad ma bkod pa zhes bya ba'i ting nge 'dzin kyang 'thob bo/ /nam mkha' mdzod ces bya ba'i ting nge 'dzin kyang 'thob bo/ /
140a1(mdo sde): 'jig rten thams cad kyi rjes su song ba zhes bya ba'i ting nge 'dzin kyang 'thob bo/ /dam pa'i chos pad ma dkar po zhes bya ba'i ting nge 'dzin kyang 'thob bo/ /yul la dbang byed pa zhes bya ba'i ting nge 'dzin kyang 'thob bo/ /cher bsgyings zhes bya ba'i ting nge 'dzin kyang 'thob
140a2(mdo sde): bo/ /rnam pa dang sems la dbang byed pa zhes bya ba'i ting nge 'dzin kyang 'thob bo/ /seng ge bsgyings pa zhes bya ba'i ting nge 'dzin kyang 'thob bo/ /nyi ma'i sgron ma zhes bya ba'i ting nge 'dzin kyang 'thob bo/ /mtha' yas 'khyil pa zhes bya ba'i ting nge 'dzin kyang 'thob bo/ /rab tu g.yo ba'i
140a3(mdo sde): rjes su song ba zhes bya ba'i ting nge 'dzin kyang 'thob bo/ /rdo rje'i dkyil 'khor zhes bya ba'i ting nge 'dzin kyang 'thob bo/ /rdo rje'i rgyal mtshan zhes bya ba'i ting nge 'dzin kyang 'thob bo/ /rdo rje lta bu zhes bya ba'i ting nge 'dzin kyang 'thob bo/ /rdo rje lte ba zhes bya ba'i ting nge 'dzin kyang 'thob bo/ /
140a4(mdo sde): sa 'dzin zhes bya ba'i ting nge 'dzin kyang 'thob bo/ /lhun po sgron ma zhes bya ba'i ting nge 'dzin kyang 'thob bo/ /lhun po rgyal mtshan zhes bya ba'i ting nge 'dzin kyang 'thob bo/ /rin po che'i mdzod ces bya ba'i ting nge 'dzin kyang 'thob bo/ /sems la dbang byed pa zhes bya ba'i ting nge 'dzin
140a5(mdo sde): kyang 'thob bo/ /sems can thams cad kyi sems la dbang byed pa zhes bya ba'i ting nge 'dzin kyang 'thob bo/ /spyod pa thams cad kyi yul la nges par 'byung ba zhes bya ba'i ting nge 'dzin kyang 'thob bo/ /sbyor ba zab cing gsang ba zhes bya ba'i ting nge 'dzin kyang 'thob bo/ /sna tshogs
140a6(mdo sde): snang ba'i spobs pa zhes bya ba'i ting nge 'dzin kyang 'thob bo/ /bltar mi mthong ba zhes bya ba'i ting nge 'dzin kyang 'thob bo/ /chos thams cad la rnam par lta ba zhes bya ba'i ting nge 'dzin kyang 'thob bo/ /rnam par rol pa zhes bya ba'i ting nge 'dzin kyang 'thob bo/ /mngon par shes pa
140a7(mdo sde): thams cad las nges par skyes pa zhes bya ba'i ting nge 'dzin kyang 'thob bo/ /bdud kyi dkyil 'khor rnam par 'joms pa zhes bya ba'i ting nge 'dzin kyang 'thob bo/ /gzugs thams cad kun tu ston pa zhes bya ba'i ting nge 'dzin kyang 'thob bo/ /gzugs thams cad kyi khyad par zhes bya ba'i
140b1(mdo sde): ting nge 'dzin kyang 'thob bo/ /lus rnam par 'jig pa zhes bya ba'i ting nge 'dzin kyang 'thob bo/ /spyod pa thams cad la 'jug pa zhes bya ba'i ting nge 'dzin kyang 'thob bo/ /shes rab sgron ma zhes bya ba'i ting nge 'dzin kyang 'thob bo/ /mngon sum du byang chub snang ba zhes bya ba'i ting nge
140b2(mdo sde): 'dzin kyang 'thob bo/ /so so yang dag par rig pa rin po che bstan pa zhes bya ba'i ting nge 'dzin kyang 'thob bo/ /yon tan gyi rnam pa thams cad la 'jug pa zhes bya ba'i ting nge 'dzin kyang 'thob bo/ /chos thams cad 'dul bar rnam par nges par bstan pa zhes bya ba'i ting nge 'dzin
140b3(mdo sde): kyang 'thob bo/ /rab tu zhi ba rnam par nges pa'i cho 'phrul zhes bya ba'i ting nge 'dzin kyang 'thob bo/ /dpa' bar 'gro ba zhes bya ba'i ting nge 'dzin kyang 'thob bo/ /zab cing brtan pa'i rgya mtsho'i chu'i dus rlabs zhes bya ba'i ting nge 'dzin kyang 'thob ste/ de dag la sogs pa'i
140b4(mdo sde): ting nge 'dzin bye ba khrag khrig 'bum phrag grangs med pa dag 'thob bo/ /sangs rgyas kyi sku dang kha dog mtha' yas pa yongs su 'grub pa sgrub pa'i gzungs kyang 'thob bo/ /ye shes dang ldan pa zhes bya ba'i gzungs kyang 'thob bo/ /sgra dbyangs rnam par dag pa zhes bya ba'i gzungs kyang
140b5(mdo sde): 'thob bo/ /mi zad pa'i za ma tog ces bya ba'i gzungs kyang 'thob bo/ /mtha' yas 'khyil pa zhes bya ba'i gzungs kyang 'thob bo/ /rgya mtsho'i phyag rgya zhes bya ba'i gzungs kyang 'thob bo/ /pad ma bkod pa zhes bya ba'i gzungs kyang 'thob bo/ /chags pa med pa'i sgor 'jug pa zhes bya
140b6(mdo sde): ba'i gzungs kyang 'thob bo/ /so so yang dag par rig pa rnam par nges pa la 'jug pa zhes bya ba'i gzungs kyang 'thob bo/ /sangs rgyas kyi rgyan gyis byin gyis brlabs pa zhes bya ba'i gzungs kyang 'thob bo/ /sangs rgyas kyi sku dang / kha dog mtha' yas yongs su 'grub pa zhes bya
140b7(mdo sde): ba'i gzungs kyang 'thob ste/ de dag la sogs pa gzungs bye ba khrag khrig 'bum phrag grangs med pa dag kyang 'thob bo/ /chos thams cad la spyod pa'i khyad par nyid kyang 'thob bo/ /chos thams cad la gzhan la rag ma las pa'i shes pa yang 'thob bo/ /chos thams cad la
141a1(mdo sde): som nyi gcod pa nyid kyang 'thob bo/ /sangs rgyas kyi rnam par rol pa stong phrag grangs med pa dag kyang 'thob bo/ /sems can thams cad kyi spyod pa'i bye brag la mkhas pa yang 'thob bo/ /'jam dpal dper na ri'i rgyal po ri rab ni ri thams cad zil gyis
141a2(mdo sde): gnon nas lam me/ lhan ne lhang nge'o/ /'jam dpal de bzhin du chos kyi rnam grangs 'di la mos pa'i byang chub sems dpa' yang sems can thams cad kyi dge ba'i rtsa ba thams cad zil gyis gnon nas lam me lhan ne lhang nge'o/ /de nas 'jam dpal gzhon nur gyur pas byang chub sems
141a3(mdo sde): dpa' sems dpa' chen po sgrib pa thams cad rnam par sel ba la 'di skad ces smras so/ /kye rgyal ba'i sras byang chub sems dpas gang dag la mos pas yon tan gyi khyad par 'di dag dang gzhan dag kyang 'thob pa'i chos kyi bye brag gzhan dag kyang yod dam/ de skad ces smras
141a4(mdo sde): pa dang / byang chub sems dpa' sgrib pa thams cad rnam par sel bas 'jam dpal gzhon nur gyur pa la 'di skad ces smras so/ /'jam dpal byang chub sems dpa' gang dag la mos na/ yon tan gyi khyad par 'di dag dang / gzhan dpag tu med pa dag kyang 'thob pa'i chos
141a5(mdo sde): lnga po 'di dag ste/ lnga gang zhe na/ chos thams cad gnyen po med pa dang / ma skyes pa dang / ma 'gags pa dang / brjod du med par mos pa dang / rtag tu rgyun mi 'chad par skad cig skad cig la de bzhin gshegs pa'i spyod pa dang spyod lam la 'jug pa'i gnas 'dzam bu'i
141a6(mdo sde): gling gi rdul phra rab kyi rdul las kyang lhag pa dag la lhun gyis grub cing rnam par mi rtog par 'jug par mos pa dang / seng ge bran bu'i rtogs pa brjod pas sems can yongs su smin par byed pa de bcom ldan 'das shAkya thub pas/ bskal pa gang gA'i klung gi bye
141a7(mdo sde): ma snyed nas mngon par rdzogs par sangs rgyas te/ mdzad par mos pa dang / mar me mdzad kyis lung bstan pa nas bzung ste/ mngon par rdzogs par byang chub pa'i bar der bcom ldan 'das shAkya thub pa'i byang chub sems dpa'i spyod pa gang yin pa de thams cad sangs rgyas kyi
141b1(mdo sde): yul gyi mthas klas pa'i bskal pa nas mngon par rdzogs par sangs rgyas nas bstan pa yin par mos pa dang / shAkya thub pas bstan pas sems can yongs su smin par byas pa gang yin pa de/ sangs rgyas kyi yul gyi mthas klas pa'i bskal pa nas/ bcom ldan 'das
141b2(mdo sde): shAkya thub pa mngon par rdzogs par sangs rgyas nas mdzad pa yin par mos pa ste/ 'jam dpal lnga po de dag ni byang chub sems dpas gang dag la mos pas yon tan gyi khyad par 'di dag dang / gzhan dpag tu med pa dag kyang 'thob pa yin no/ /'jam dpal
141b3(mdo sde): rigs kyi bu'am/ rigs kyi bu mo gang la la zhig gis 'jig rten gyi khams thams cad kyi rdul snyed kyi dgra bcom pa mngon par shes pa drug dang ldan pa/ rnam par thar pa brgyad la bsam gtan pa rnams la nyin gcig bzhin du lha'i zas ro brgya dang ldan pa dang / lha'i gos
141b4(mdo sde): dag byin te/ de ltar byin pa bskal pa gang gA'i klung gi bye ma snyed dag tu byin pa bas 'jam dpal rigs kyi bu'am rigs kyi bu mo gzhan gang zhig gis rang sangs rgyas gcig la nyi ma gcig zas byin na/ de ni de bas bsod nams ches grangs med par skyed do/ /'jam
141b5(mdo sde): dpal rigs kyi bu'am/ rigs kyi bu mo gang la la zhig gis 'jig rten gyi khams re rer yang gtsug lag khang 'dzam bu'i chu bo'i gser las byas pa/ nor bu rin po che glog gi sgron mas spras pa/ nor bu rin po che 'od thams cad bsdus pa'i stegs bus yongs su
141b6(mdo sde): bskor ba/ nor bu dang / mu tig dang / rin po che'i phreng bas mdzes par byas pa/ gdugs dang / rgyal mtshan dang / ba dan bsgreng ba/ dril bu g.yer ka'i dra ba'i bla re bres pa/ tsan dan sbrul gyi snying po'i byug pas byugs pa/ nor bu rin po che dbang gi rgyal
141b7(mdo sde): pos khebs par byas pa/ rgya mtsho na gnas pa'i rin po che rnam par dag pa bkod pa kun nas 'od zer snang ba'i nor bu rin po che'i ka ba mang pos dkrigs pa/ nor bu rin po che seng ge ral pa zhes bya ba'i spang leb bres pa/ nor bu rin po che seng ge rgyal mtshan gyi rtse
142a1(mdo sde): mo las byas pa'i sgo gang dang / rta babs dang / skar khung gis brgyan pa/ dar gyi lda ldi mang pos bres pa/ phyogs bcu'i 'jig rten gyi khams thams cad kyi rdul snyed dag byas te/ rang sangs rgyas kyi gnas stong phrag grangs med pa dag dang /
142a2(mdo sde): rang sangs rgyas de dag la nyin gcig bzhin lha'i zas ro brgya dang ldan pa dang / lha'i gos dag kyang byin zhing de ltar byin pa bskal pa gang gA'i klung gi bye ma snyed dag tu byin pa bas 'jam dpal rigs kyi bu'am/ rigs kyi bu mo gzhan gang zhig gis sangs rgyas
142a3(mdo sde): zhe'am/ 'jig rten gyi mgon po zhe'am/ de bzhin gshegs pa zhe'am/ thams cad mkhyen pa zhes bya ba'i sgra thos na 'di ni de bas ches bsod nams grangs med par skyed na gang gis de bzhin gshegs pa'i sku ri mor bris pa'am/ gzugs su byas pa
142a4(mdo sde): mthong ba lta ci smos te/ 'di nyid de bas ches bsod nams grangs med par skyed do/ /gang gis mar me phul ba'am/ bdug pa'am/ spos sam/ me tog dag gam/ rol mo'i sgra'am/ mchod pa sna tshogs gzhan dag byed pa lta ci smos te/ 'di nyid
142a5(mdo sde): de bas ches bsod nams grangs med par skyed do/ /gang gis de bzhin gshegs pa'i phyir nyi ma gcig bslab pa gcig bsrung ba lta ci smos te/ 'di ni de bas ches bsod nams grangs med par skyed do/ /'jam dpal rigs kyi bu'am/ rigs kyi bu mo
142a6(mdo sde): gang la la zhig gis de bzhin gshegs pa byang chub sems dpa' dang bcas pa/ nyan thos dang bcas pa phyogs bcu'i 'jig rten gyi khams thams cad kyi rdul phra rab snyed rnams las nyin gcig bzhin du lha'i zas ro brgya dang ldan pa dang / lha'i na bza' dag kyang
142a7(mdo sde): 'bul la/ de ltar 'bul ba bskal pa gang gA'i klung gi bye ma snyed dag tu 'bul zhing sangs rgyas bcom ldan 'das de dag yongs su mya ngan las 'das nas kyang de bzhin gshegs pa re re'i phyir mchod rten tshad gling bzhi pa tsam rnam pa thams cad kyi mchog dang ldan pa yon
142b1(mdo sde): tan thams cad yongs su rdzogs pa dang ldan pa dang / 'dzam bu'i chu bo'i gser las byas pa/ nor bu rin po che glog gi sgron mas spras pa/ nor bu rin po che 'od thams cad bsdus pa'i stegs bus yongs su bskor ba/ nor bu dang / mu tig dang / rin po
142b2(mdo sde): che'i phreng bas mdzes par byas pa/ gdugs dang / rgyal mtshan dang / ba dan bsgreng ba/ dril bu g.yer ka'i dra ba'i bla re bres pa/ tsan dan sbrul gyi snying po'i byug pas byugs pa/ nor bu rin po che dbang gi rgyal po'i dra bas g.yogs pa/ phyogs bcu'i 'jig rten gyi khams
142b3(mdo sde): thams cad kyi rdul snyed dag byas te/ mchod rten de dag la nyin gcig bzhin du stong gsum gyi stong chen po'i tshad tsam gyi lha'i gos dag dang / gdugs kyi sprin dag dang / rgyal mtshan gyi sprin dag dang / ba dan gyi sprin dag dang / me tog gi sprin dag dang / spos kyi sprin
142b4(mdo sde): dag dang / rin po che'i sprin dag dang / rol mo'i sgra'i sprin dag dang / rgyan gyi sprin dag dang / seng ge rgyal mtshan gyi rtse mo'i zla ba'i sprin dag dang lha'i sil snyan dang / pheg rdob pa dang / glu dbyangs kyi sgra'i sprin rnams kyis gtor/ mngon par gtor la chos kyi rnam
142b5(mdo sde): grangs 'di la mos pa bas 'jam dpal rigs kyi bu'am/ rigs kyi bu mo gzhan gang zhig de bzhin gshegs pa'i yon tan dang / ye shes bsam gyis mi khyab pa'i yul la 'jug pa bstan pa'i chos kyi rnam grangs 'di la mos shing tha na dud 'gro'i skye gnas
142b6(mdo sde): su song ba'i sems can gcig la zan kham gcig byin na 'di nyid de bas ches bsod nams grangs med par skyed do/ /'jam dpal mdo sde 'di la mos pa'i byang chub sems dpa' gang la la zhig gis/ mdo 'di las ji skad smos pa'i de bzhin gshegs pa rnams
142b7(mdo sde): la mchod pa byed pa bas/ byang chub sems dpa' mdo 'di nyid la mos pa gzhan gang zhig gis mdo 'di nyid la mos pa'i byang chub sems dpa' gzhan zhig mthong nas byang chub sems dpa' 'di ni mdo 'di nyid la mos pa'o snyam ste dga' ba dang / mchog tu dga' ba
143a1(mdo sde): chen po rnyed la/ de sems dang bas langs te/ de la thal mo sbyar nas phyag 'tshal te/ ci nus ci lcogs su de la yongs su bzung ba byas na/ 'di nyid de bas ches sangs rgyas kyi ye shes thob par 'gyur ba'i bsod nams grangs med pa skyed do/ /
143a2(mdo sde): 'jam dpal de lta bas na sangs rgyas kyi ye shes 'dod pa'i byang chub sems dpas chos kyi rnam grangs 'di mnyan pa'i phyir 'jig rten gyi khams mes yongs su gang ba gang gA'i klung gi bye ma snyed dag kyang rgal te 'gro bar bya'o/ /'jam dpal byang chub sems dpa' gang
143a3(mdo sde): la la zhig gis bskal pa bye ba stong phrag brgyad du pha rol tu phyin pa lnga la spyad pa bas/ 'jam dpal byang chub sems dpa' gzhan gang zhig de bzhin gshegs pa ni rtag pa'o snyam du mos par byed na 'di ni de bas ches bsod nams grangs med par skyed do/ /'jam
143a4(mdo sde): dpal byang chub sems dpa' gang la la zhig gis sangs rgyas phyogs bcu'i 'jig rten gyi khams thams cad kyi rdul phra rab kyi rdul snyed dag la lha'i zas ro brgya dang ldan pa dang / lha'i na bza' dag nyin gcig bzhin du 'bul zhing / de ltar 'bul ba bskal pa gang
143a5(mdo sde): gA'i klung gi bye ma snyed dag tu 'bul ba bas/ 'jam dpal byang chub sems dpa' gzhan gang zhig de bzhin gshegs pa'i yon tan dang ye shes bsam gyis mi khyab pa'i yul la 'jug pa bstan pa'i chos kyi rnam grangs 'di la mos pa'i byang chub sems dpa' la ngo
143a6(mdo sde): mtshar du 'dzin par gyur nas/ khyod chos kyi rnam grangs 'di la mos pa legs so legs so/ /khyod ni lha dang bcas pa'i 'jig rten gyis phyag bya ba'i 'os yin no zhes bsam pa thag pa nas legs so zhes bya ba byin la/ khyod de bzhin gshegs pa thams cad kyi
143a7(mdo sde): gsang ba'i gnas rnams su zhugs la chos kyi 'khor lo skor cig ces byas na/ 'jam dpal byang chub sems dpa' ni de bas ches bsod nams grangs med par 'phel te/ bsod nams mngon par 'du bya ba 'di la sbyin pa las byung ba'i bsod nams snga ma des
143b1(mdo sde): brgya'i char yang nye bar mi 'gro stong gi cha dang / 'bum gyi cha dang / bye ba'i cha dang / bye ba brgya'i cha dang / bye ba stong gi cha dang / bye ba 'bum gyi cha dang / bye ba khrag khrig phrag 'bum gyi cha dang / grangs dang / cha dang / bgrang ba dang / dpe dang / zla dang / rgyur
143b2(mdo sde): yang mi bzod do/ /bcom ldan 'das kyis gnang ste/ byang chub sems dpa' sgrib pa thams cad rnam par sel bas de skad ces smras nas/ byang chub sems dpa' 'jam dpal gzhon nur gyur pa dang / byang chub sems dpa' de dag dang / nyan thos chen
143b3(mdo sde): po de dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //'phags pa de bzhin gshegs pa'i yon tan dang ye shes bsam gyis mi khyab pa'i yul la
143b4(mdo sde): 'jug pa ston pa zhes bya ba theg pa chen po'i mdo rdzogs so/ / //rgya gar gyi mkhan po dz+nyA na gar+b+ha dang / zhu chen gyi lots+tsha ba ban de ye shes sdes bsgyur cing zhus te gtan la phab pa// @#/ /rgya gar skad du/ Ar+ya bud d+ha ba la
143b5(mdo sde): war+d+ha na prA ti hAr+ya bi kurbA Na nir de sha nA ma ma hA yA na sUtra/ bod skad du/ 'phags pa sangs rgyas kyi stobs skyed pa'i cho 'phrul rnam par 'phrul pa bstan pa zhes bya ba theg pa chen po'i mdo/ thams cad mkhyen pa la phyag 'tshal lo/ /'di skad bdag gis thos
143b6(mdo sde): pa dus gcig na/ bcom ldan 'das chu bo chen po klung nai rany+dza nA'i 'gram na/ 'phags pa spyan ras gzigs dbang phyug dang / lag na rdo rje dang / byams pa dang / 'jam dpal la sogs pa byang chub sems dpa' bdun stong dang / rab 'byor dang / shA ri'i bu
143b7(mdo sde): dang / maud gal gyi bu la sogs pa nyan thos chen po thams cad dang thabs cig tu bzhugs te/ brgya byin dang / tshangs pa dang / 'jig rten skyong ba thams cad dang / rgyal po dang / blon po dang / bram ze dang / khyim bdag thams cad kyis bskor cing / mdun
144a1(mdo sde): du bdar te/ zhal zas kyi bya ba byas nas 'khor gyi dkyil 'khor de dag chos dang ldan pa'i gtam gyis tshim par byas/ bskul/ gzengs bstod/ yang dag par dga' bar byas te/ 'khor gyi dkyil 'khor dang / thabs cig tu de bzhin gshegs
144a2(mdo sde): pa'i rdzu 'phrul chen pos grong khyer gA rA Na sI'i gshegs te/ bA rA Na sI'i shing a mra srung ba'i tshal na bzhugs so/ /de nas de'i tshe na sa cher g.yos par gyur nas seng ge'i khri chen po rin po che sna bdun las byas pa/ 'phang du dpag tshad gcig tsam/ zheng du
144a3(mdo sde): dpag tshad phyed tsam gyi tshad legs par spras pa/ shin tu dga' bar 'gyur ba/ yid du 'ong ba dar gyi chun po btags shing dpyangs pa/ lha'i na bza' brgya stong du ma bting ba/ lha'i me tog gi chun po bye ba du ma rab tu dpyangs pa/ lha'i dri dang ldan pa/ kha dog
144a4(mdo sde): dang ldan pa/ de bzhin gshegs pa'i sngon gyi dge ba'i rtsa ba las skyes pa/ de mthong ma thag tu sems can thams cad mi skye ba'i chos la bzod pa thob par 'gyur ba zhig byung ngo / /de nas bcom ldan 'das seng ge'i khri de nyid la bzhugs te sangs rgyas phal po che
144a5(mdo sde): zhes bya ba'i ting nge 'dzin la snyoms par zhugs nas byang chub sems dpa' 'phags pa spyan ras gzigs dbang phyug dang / lag na rdo rje la bka' stsal pa/ spyan ras gzigs dbang phyug khyod song la mi mjed kyi 'jig rten gyi khams 'di dang / phyogs bcu'i 'jig
144a6(mdo sde): rten gyi khams gzhan dag na/ khyod kyis 'dul bar 'gyur ba'i sems can snyigs ma'i rang bzhin can ma dad pa/ sdig pa spyod pa/ nyon mongs pa dang / nye ba'i nyon mongs pa dag gis bsgribs pa/ mar mi shes pa/ phar mi shes pa/ dge sbyong la
144a7(mdo sde): dge sbyong du mi 'dzin pa/ bram zer mi 'dzin pa/ dkon mchog gsum la mngon par ma dad pa/ de dag thams cad lag na rdo rje dang / gnyis kyis rdzu 'phrul chen po dang / ting nge 'dzin gyi stobs kyi shugs kyis 'khor gyi dkyil 'khor 'dir bsdus shig /de nas byang
144b1(mdo sde): chub sems dpa' 'phags pa spyan ras gzigs dbang phyug dang / byang chub sems dpa' lag na rdo rjes de bzhin gshegs pa las tshig 'di thos na/ sems can thams cad la blta ba dang / yang dag par skul bar 'gyur ba zhes bya ba'i ting nge 'dzin la
144b2(mdo sde): snyoms par zhugs so/ /ting nge 'dzin de'i mthus sa chen po 'di rnam pa drug tu g.yos/ rab tu g.yos/ yang dag par rab tu g.yos so/ /de nas lus las 'od zer brgya stong du ma byung ngo / /byung nas kyang stong gsum gyi stong chen po'i 'jig rten gyi khams
144b3(mdo sde): 'di kun tu snang bar byas te/ tshangs pa'i 'jig rten man chad gzugs yod pa dang / gzugs kyis khyab pa man chad du snang bar byas te/ 'od zer de dag las kyang yang dag par skul ba'i tshigs su bcad pa 'di dag byung ngo / /bag yod pa dang nyon mongs
144b4(mdo sde): med par byos/ /bag med pa yi dbang du ma 'gro zhig /skye dang rga shis gtses pa'i sdug bsngal te/ /bde bar gshegs pa'i bstan pa 'byung bar dkon/ /bskal pa bye ba phrag brgya grangs med du/ /srid pa'i rgya mtshor nges par 'khor ba dang / /nyon mongs dog par
144b5(mdo sde): rtag tu 'khor ba na/ /'tsho ba ma rungs pa ni skrag mi 'gyur/ /rnyed dang chags dang bud med rtag pa min/ /rtag tu glu gar sgyu ma'i chos dang ldan/ /bskal pa du mar bde ba myong nas kyang / /phyis ni sdug bsngal rjes su thob par 'gyur/ /rnam par slu bar
144b6(mdo sde): gyur pa 'di la ltos/ /'di la mar gyur pa yang chung mar 'gyur/ /de yi sha dag yongs su zos nas kyang / /mi mkhas pa dag mi shes dga' bar 'dzin/ /srid pa'i sdug bsngal rgya mtshor skye ba de/ /mis ni ma myong med la skrag pa med/ /mi rnams kyi ni
144b7(mdo sde): dam pa'i chos 'chad kyis/ /bde bar gshegs la mchod par 'dod rnams deng / /mi 'dul kha lo sgyur ba de mthong nas/ /ting 'dzin zhi ba bsgom pa thob 'gyur gyi/ /de phyir sdug bsngal rgya mtshor mi gang rnams/ /skrag par gyis la thar pa 'dod par byos/ /
145a1(mdo sde): mi rnams kyis ni dam pa de la mchod/ /gzhan gyi srog ni ma gcod de bzhin du/ /gzhan gyi nor dag ma byin len ma byed/ /gzhan gyi bud med dag la 'tshe ma byed/ /sangs rgyas chos la rtag tu gus par byos/ /nga rgyal rgyags dang brlang
145a2(mdo sde): ba spangs nas kyang / /bA rA Na sI zhes ni bya ba yi/ /a mra srung ba mo yi tshal du deng / /mi mchog la ni myur du blta bar gyis/ /de yi bkod pa rgya cher yid du 'ong / /dge slong dge 'dun rtag tu rdzu 'phrul ldan/ /byang chub sems dpa' rgya chen rdzu 'phrul che/ /
145a3(mdo sde): sems can mi mkhas khong du chud bya dang / /sems can bye ba mang po thar bya'i phyir/ /'od zer rtag tu gang gis btang ba de/ /mtshan ni spyan ras gzigs kyi dbang phyug go/ /gang dag nga rgyal rgyags khengs bgyid gyur cing / /sangs rgyas chos la rim
145a4(mdo sde): gro mi byed pa/ /lag na rdo rje mgon po sems can mchog /rtag tu 'od zer gtong zhing go bar byed/ /de yi gzugs ni yangs shing rdzu 'phrul che/ /bskal pa bye bar de ni bshad mi rdzogs/ /'dir ni bde bar gshegs la mchod pa'i phyir/ /dri dang phreng
145a5(mdo sde): ba gos mchog rgyan khyer la/ /mi yi 'dren pa 'di la mchod par byos/ /sangs rgyas 'byung bar 'gyur ba rab dkon no/ /'dod phyir bskal pa bye ba mang por yang / /rtag tu sdug bsngal thob cing 'thob par 'gyur/ /mkhas pas rtag tu thar pa 'dod par
145a6(mdo sde): gyis/ /mi mchog sangs rgyas la ni mchod par byos/ /bu dang bu mo de bzhin gnyen rnams dang / /pha ma chung ma bshes mang skye bo rnams/ /thams cad sgyu ma 'dra bas don med de/ /rtag par gzhan dang gzhan du skye bar 'gyur/ /de ltar gser dang dngul yang
145a7(mdo sde): glog dang 'dra/ /'di la snying po 'ga' yang snang ba med/ /byang chub go 'phang thob par bya ba'i phyir/ /mi rnams 'dren pa la ni mchod par byos/ /de nas de'i tshe na 'od zer las byung ba'i tshigs su bcad pas bskul ba gcig nas gcig tu brgyud pa 'dis stong gsum gyi stong
145b1(mdo sde): chen po'i 'jig rten gyi khams sgras gang bar gyur nas sems can thams cad la bskul bar gyur te/ sems can gang dag log par lta ba de dag ni yang dag pa'i lta ba la bkod par gyur/ gang dag nga rgyal dang / rgyags pa dang / khengs pa dang / 'gying ba de dag
145b2(mdo sde): ni nga rgyal dang / rgyags pa dang / khengs pa rnams dang bral bar byed par 'gyur/ gang dag 'dod chags la rjes su spyod cing bag med par gyur pa/ de dag ni 'dod chags dang bral bar gyur/ gang dag srog gcod pa dang / ma byin par len pa dang / 'dod pas
145b3(mdo sde): log par g.yem pa dang / mi dge ba'i chos brgyad la gnas pa de dag thams cad lus dang / ngag dang / yid kyi spyod pa rnams 'phags pa'i lam yan lag brgyad pa la gnas par gyur/ thams cad kyang rgod pa dang / ku re dang / dga' ba dang / rtse ba dang / 'dod
145b4(mdo sde): pa dang / khro ba dang / phrag dog dang / chags pa yongs su spangs nas de bzhin gshegs pa la blta ba dang / bsten pa dang / bsnyen bkur bya ba la spro bar gyur/ thams cad kyang chos nyan par 'dod par gyur to/ /lha dang / klu dang / gnod sbyin dang / dri za dang / lha ma yin dang / nam
145b5(mdo sde): mkha' lding dang / mi'am ci dang / lto 'phye chen po dang / mi dang / mi ma yin pa dang / klu'i rgyal po dang / rgyal po mkhar gyi bdag po dang / rgyal phran dang / stobs kyi 'khor los sgyur ba'i rgyal po dang / dge slong dang / dge slong ma dang / dge bsnyen dang / dge
145b6(mdo sde): bsnyen ma de dag thams cad kyis de bzhin gshegs pa la mchod pa'i phyir lha'i me tog dang / phreng ba dang / byug pa dang / phye ma dang / gos dang / gdugs dang / rgyal mtshan dang / sil snyan dang / dar gyi chun po rnams thogs te grong khyer chen po bA rA Na sI zhes bya ba gang
145b7(mdo sde): na ba dang / a mra srung ba mo'i tshal gang na ba der dong nas bdag gi bsod nams las skyes pa'i dge ba'i rtsa bas de bzhin gshegs pa dang 'khor gyi dkyil 'khor rnams la mngon par mchod de/ me tog gi char dang / dri'i char chen po mngon par phab bo/ /de nas de'i
146a1(mdo sde): tshe na bcom ldan 'das 'dzam bu'i gling dang / a mra srung ba mo'i tshal de dpag tshad khrag khrig brgya stong du ma srid du rgya che bar byin gyis brlabs te/ sa gzhi lag mthil ltar mnyam la/ lha'i yid du 'ong ba kha dog dang ldan pa/ dri dang ldan pa/
146a2(mdo sde): lha'i me tog gi shing dang / 'bras bu'i shing dang / spos kyi shing dang / rin po che'i shing dang / dpag bsam gyi shing dang / gos kyi shing rnams kyis mdzes par byas pa/ lha'i seng ge'i khri dang ldan pa/ rin po che dang / dar dang / me tog gi chun po rab
146a3(mdo sde): tu dpyangs pa/ lha'i dril bu'i sgras brgyan par gyur te/ 'di lta ste/ dper na bde ba can gyi 'jig rten gyi khams de bzhin du yid 'phrog par byed pa/ tshim par byed pa/ mgu bar byed pa/ mngon par dga' bar byed pa/ byang chub sems dpa' dang / nyan
146a4(mdo sde): thos dang / rang sangs rgyas dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po nas dge slong dang / dge slong ma dang / dge bsnyen dang / dge bsnyen ma dang / rgyal po dang / blon
146a5(mdo sde): po dang / bram ze dang / khyim bdag rnams kyi bar du de dag gis gang bar byin gyis brlabs so/ /de nas byang chub sems dpa' 'phags pa spyan ras gzigs dbang phyug dang / byang chub sems dpa' lag na rdo rje ting nge 'dzin de las langs nas bcom ldan
146a6(mdo sde): 'das ga la ba der song ste phyin pa dang / lan gsum du bskor ba byas te/ bcom ldan 'das la 'di skad ces gsol to/ /bcom ldan 'das de bzhin gshegs pa rnams kyi thabs mkhas pa dang sems can rnams yongs su smin par bgyi ba ni mang ngo / /bde bar
146a7(mdo sde): gshegs pa mang ngo / /bcom ldan 'das de bzhin gshegs pa'i gzi brjid dang rdzu 'phrul gyi mthus byang chub sems dpa' sems dpa' chen po dang / nyan thos chen po dang / lha dang / klu dang / gnod sbyin dang / dri za dang / lha ma yin dang / nam mkha' lding
146b1(mdo sde): dang / mi'am ci dang / lto 'phye chen po dang / rgyal po dang / blon po dang / bram ze dang / khyim bdag dang / dge slong dang / dge slong ma dang / dge bsnyen dang / dge bsnyen ma rnams mang du 'dus so/ /bcom ldan 'das kyis bka' stsal pa/ rigs kyi bu legs
146b2(mdo sde): so legs so/ /kye rgyal ba'i bu dag de bzhin te de bzhin gshegs pa'i thabs mkhas pa dang sems can yongs su smin par bya ba ni mang ngo / /sems can rnams kyi bsam pa ji lta bu dang / ji ltar 'dul ba dang / dge ba'i rtsa ba ji lta bu dang / sems can rnams
146b3(mdo sde): kyi mos pa sna tshogs kyi spyod pa mkhyen nas chos ston te/ sems can kha cig ni byang chub sems dpas 'dul/ kha cig ni nyan thos kyis 'dul/ kha cig ni rang sangs rgyas kyis 'dul/ kha cig ni lhas 'dul/ kha cig ni brgya byin gyis 'dul/ kha cig ni
146b4(mdo sde): tshangs pas 'dul/ kha cig ni klus 'dul/ kha cig ni rdzu 'phrul chen pos 'dul/ kha cig ni rgyal pos 'dul/ kha cig ni ting nge 'dzin gyis 'dul/ kha cig ni chos nyan pas 'dul/ kha cig ni cho 'phrul gyis 'dul/ kha cig ni de bzhin gshegs pa mya
146b5(mdo sde): ngan las 'da' bas 'dul/ kha cig ni ring bsrel gyis 'dul/ kha cig ni mchod rten byed du gzhug pa dang / gtsug lag khang dang / 'chag sa dang / skyed mos tshal byed du gzhug pa'i dge ba'i rtsa ba la spro ba bskyed pas 'dul/ kha cig ni sku gzugs byed
146b6(mdo sde): du gzhug pa dang / ri mo dang / gser dang / dngul dang / ra gan gyi sku gzugs byed du gzhug pa'i dge ba'i rtsa ba la spro ba bskyed pas 'dul/ kha cig ni dge slong gi dge 'dun la mchod pa dang bkur sti bya ba'i dge ba'i rtsa ba la spro ba bskyed pas 'dul/ kha cig ni
146b7(mdo sde): mdo sde 'dri ba dang / 'drir gzhug pa dang / bklag pa la spro ba bskyed pas 'dul/ kha cig ni mar me dang / spos dang / me tog dang / dri dang / phreng ba dang / byug pa dang / do shal la sogs pas brgyan pa la spro ba bskyed pas 'dul ba yin te/ don dam pa la mkhas
147a1(mdo sde): pa'i chos dang ldan pa dang / mya ngan las 'das pa'i chos dang ldan pa ni ma yin no/ /kye rgyal ba'i bu dag yang de bzhin gshegs pa dag la mi mkhyen pa dang / mi gzigs pa'am/ mi gsan pa dang / rnam par mi mkhyen pa cung zad kyang mi mnga'
147a2(mdo sde): ste/ 'ongs pa yang mkhyen/ ma 'ongs pa yang mkhyen/ 'das pa yang mkhyen/ da ltar byung ba yang mkhyen/ sems can thams cad kyi spyod lam yang mkhyen/ spyod pa yang mkhyen/ khams kyang mkhyen/ skye ba yang mkhyen/ 'byung ba yang mkhyen to/ /kye rgyal
147a3(mdo sde): ba'i sras dag 'di lta ste/ dper na sman pa legs par bslabs pa/ tshe'i rig pa yan lag brgyad pa thams cad la ches mkhas shing / khams thams cad la mkhas pa/ sman dang yo byad sbyor ba la brtson pa ni sems can nad pa nad sna tshogs kyis lus yongs su gzir ba rnams
147a4(mdo sde): kyi khams kyang shes/ dus kyang shes/ tshod kyang shes/ sman yang shes/ rlung las gyur pa dang / mkhris pa las gyur pa dang / bad kan las gyur pa dang / 'dus pa las gyur pa dang / khrag las gyur pa dang / ma zhu ba las gyur pa dang / skran dang / dmu rdzing dang / snying
147a5(mdo sde): nad dang / mdze dang / g.yan pa dang / shu ba dang / 'bras la sogs pa dang dug dang me dbal la sogs pa yang shes so/ /des thams cad shes nas sman gyi rdzas sna tshogs kyis skyug pa dang / bkru ba dang / phye ma sbyar ba dang / sna nas blug pa'i las dang /
147a6(mdo sde): gtar ka gdab pa dang / mar dang / 'bru mar bskol ba dang / smin par bya ba rnams sbyor ba'i thabs kyis sems can thams cad kyi nad de dag thams cad nye bar zhi bar byed cing nad sna tshogs kyi 'jigs pa las yongs su thar bar byed do/ /kye rgyal ba'i bu dag de bzhin
147a7(mdo sde): du de bzhin gshegs pas kyang ting nge 'dzin sna tshogs dang / rdzu 'phrul gyi rkang pa dang / stobs dang / mi 'jigs pa dang / lha'i mig dang / rna ba rnams kyi tshe'i rig pa yan lag brgyad dang ldan te/ sems can gyi khams dang / bsam pa dang / sbyor ba sna tshogs
147b1(mdo sde): la mkhas pas 'dod chags dang / zhe sdang dang / gti mug gi nad dang / nyon mongs pa dang / nye ba'i nyon mongs pa'i nad kyis gzir ba'i sems can dang / nga rgyal dang / rgyags pa dang / dregs pas bsgribs pa dang / chags pa dang / mya ngan dang / 'jigs
147b2(mdo sde): pa dang / khro bas bsgribs pa rnams sems can dmyal ba dang / dud 'gro'i skye gnas dang / kyi skye gnas dang / gshin rje'i 'jig rten gyi gnas nas yongs su thar bar bya ba'i phyir thabs mkhas pa sna tshogs dang / sbyor ba sna tshogs dang / ting nge
147b3(mdo sde): 'dzin sna tshogs dang / rdzu 'phrul gyi rnam par rol pas sems can rnams yongs su grol bar byas nas bla na med pa yang dag par rdzogs pa'i byang chub kyi bar la bkod nas/ lhag ma ma lus pa'i mya ngan las 'das pa'i dbyings su yongs su mya ngan las 'da' bar
147b4(mdo sde): mdzad do/ /mi dge ba'i chos brgyad las yongs su thar bar mdzad cing 'phags pa'i lam yan lag brgyad pa la so sor 'god de/ rigs kyi bu 'di lta ste/ dper na zla ba'i dkyil 'khor ni thabs la mkhas pa dang ldan pas ji ltar khams kyi dge ba'i rtsa ba 'dul ba'i
147b5(mdo sde): sems can rnams kyi don du bdag nyid mi snang bar yang ston/ zla ba kham pa lta bu'i dkyil 'khor kyang ston/ zla ba mar gyi ngo dang / yar gyi ngo yang ston/ zla ba'i dkyil 'khor yongs su rgyas pa yang ston/ mun nag thibs po thams cad kyang rnam par sel/ rtswa dang /
147b6(mdo sde): shing gel pa dang / sman dang / 'bras la sogs pa yang sim par byed do/ /kye rgyal ba'i bu dag de bzhin du de bzhin gshegs pas kyang sdug bsngal rnam pa sna tshogs kyis bsgribs pa'i sems can rnams dang / khams sna tshogs kyis 'dul ba'i sems can
147b7(mdo sde): rnams kyi spyod pa mkhyen nas yongs su mya ngan las 'da' ba yang ston/ skye ba yang ston/ 'khor los sgyur ba'i rgyal po yang ston/ rtse ba dang / dga' ba dang / bud med kyi bzhad gad dang / ku re dang / dri dang / phreng ba dang / dga' zhing rtse ba yang ston/ /khyim
148a1(mdo sde): nas 'byung ba dang / rab tu 'byung ba dang / dka' ba spyad pa rnams kyang ston/ bdud btul ba dang / chos kyi 'khor lo bskor ba nas chos kyi sprin chen po'i char phab pas sems can rnams tshim par byas pa'i bar du yang ston te/ de bzhin gshegs
148a2(mdo sde): pa rnams yongs su mya ngan las 'das kyang sbyor ba sna tshogs kyis ring bsrel mchod pa dang / mchod rten dang / gtsug lag khang dang / sku gzugs byed du gzhug pa dang / rab tu 'byung ba'i phyir khyim nas 'byung ba dang / dge slong gi dge 'dun la mchod pa dang / dam
148a3(mdo sde): pa'i chos 'dri ba dang / bklag pa dang / kha ton du bya ba la spro ba bskyed pa dag gis kyang sems can thams cad thar bar mdzad/ bslab pa 'dzin pa dang / brtul zhugs dang / sdom pa dang / nye bar gnas pa dang / dge bsnyen gyi sdom pa rnams 'dzin du gzhug pa'i thabs
148a4(mdo sde): mkhas pas kyang sems can rnams thar bar mdzad de/ sems can dmyal ba dang / dud 'gro'i skye gnas dang / gshin rje'i 'jig rten dang / mi khom pa dang / ngan song dang / ngan 'gro thams cad las yongs su thar bar mdzad nas chos nyan pas tshim par mdzad de/
148a5(mdo sde): bla na med pa yang dag par rdzogs pa'i byang chub kyi bar du bkod do/ /de nas de'i tshe na lha'i bu blo chung ba kha cig ni 'di snyam du sems par gyur te/ ji ltar sngon gyi de bzhin gshegs pa dgra bcom pa yang dag par rdzogs pa'i sangs rgyas de dag gis de bzhin gshegs pa'i
148a6(mdo sde): mdzad pa mdzad de/ sku tshe shin tu ring por byin gyis brlabs nas sems can thams cad skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa thams cad las yongs su thar
148a7(mdo sde): bar mdzad pa de ltar de bzhin gshegs pa 'dis de bzhin gshegs pa'i mdzad pa thams cad da dung ma mdzad kyis kyang / 'dis mya ngan las 'da' ba la shin tu bsngags shing brjod de/ 'khor mang po bsdus nas rdzu 'phrul dang rnam par 'phrul ba'i cho 'phrul sna tshogs
148b1(mdo sde): ston pa las na/ de ci de bzhin gshegs pa 'di myur ba nyid du yongs su mya ngan las 'da' bar bzhed pa lta snyam nas de dag yid mi dga' ste cang mi smra bar gyur to/ /de nas 'jam dpal gzhon nur gyur pa'i sems kyis lha'i bu de dag gi sems shes nas lha'i bu de dag la 'di
148b2(mdo sde): skad ces smras so/ /lha'i bu dag de ltar ma sems ma smra/ yid mi dga' bar ma byed cig /de bzhin gshegs pa rnams kyi thabs mkhas pa ni mang ste/ thabs dang / shes rab dang / ting nge 'dzin sna tshogs kyi dge ba'i rtsa ba'i stobs kyi byin gyi rlabs kyis
148b3(mdo sde): sems can bsam pa sna tshogs dag la chos ston te/ lha'i bu dag ngas sngon gyi de bzhin gshegs pa rnams kyi thabs mkhas pa'i rdzu 'phrul dang / rnam par 'phrul ba'i cho 'phrul ji ltar mthong ba de ltar ngas shes pa las na/ de bzhin gshegs pa ni sangs rgyas kyi
148b4(mdo sde): stobs skyed pa'i cho 'phrul zhes bya ba theg pa chen po'i mdo sde'i rgyal po 'chad par bzhed pa dang / rgyas par mdzad par bzhed par mi 'gyur ram/ yang lha'i bu dag de bzhin gshegs pa rnams ni yongs su mya ngan las mi 'da' ste/ de bzhin gshegs pa rnams kyi
148b5(mdo sde): yongs su mya ngan las 'da' ba yang med/ sku tshe zad par 'gyur ba yang med/ bskal pa bye ba dpag tu med pa'i bskal pa brjod du med pa'i yang brjod du med par de bzhin gshegs pa rnams bzhugs mod kyi/ thabs mkhas pas sems can rnams la yongs su
148b6(mdo sde): mya ngan las 'da' ba yang ston/ dam pa'i chos nub par 'gyur ba yang ston to/ /sems can mya ngan las 'da' bas 'dul ba dang / ring bsrel gyis 'dul ba'i snyigs ma'i rang bzhin can/ de bzhin gshegs pa la ma dad pa/ bla ma la bsti stang byed par mi 'gyur ba'i sems
148b7(mdo sde): can dag ji lta ji ltar mthong ba/ de lta de ltar de bzhin gshegs pa yongs su mya ngan las 'da' ba ston mod kyi/ de bzhin gshegs pa ni byon pa yang med/ gshegs pa med do/ /gang gi tshe sems can rnams dge ba'i rtsa ba yongs su smin par gyur cing de bzhin gshegs
149a1(mdo sde): pa la blta bar 'dod pa dang / mchod par 'os pa dang / chos nyan par 'dod pa dang / zla ba'i dkyil 'khor bzhin du 'dod par gyur pa de'i tshe lha dang mi rnams kyi skye bo mang po la phan pa dang / skye bo mang po la bde bar bya ba dang / dkon mchog
149a2(mdo sde): gsum gsal bar bya ba dang / rgyas par bya ba'i phyir de bzhin gshegs pa 'jig rten du 'byung mod kyi/ de bzhin gshegs pa la skye ba med de/ rga ba dang 'chi ba yang med do/ /rigs kyi bu 'di lta ste/ dper na me long gi dkyil 'khor shin tu legs par phyis pa la
149a3(mdo sde): gzugs sna tshogs snang bar 'gyur/ mi snang bar yang 'gyur mod kyi/ gzugs brnyan ni der 'ong ba dang / 'gro bar snang ba ni med do/ /lha'i bu dag de bzhin gshegs pa'i sku la yang de ltar blta bar bya'o/ /rigs kyi bu 'di lta ste/ dper na sgyu ma byed pa legs par
149a4(mdo sde): bslabs pa ni grong khyer dang / rta babs dang / skyed mos tshal sna tshogs dang / shing rta sna tshogs dang / 'khor los sgyur ba'i gzugs dang / dga' ba dang / rtse ba sna tshogs bstan te mi snang bar byed kyang de la 'pho ba yang med/ 'ong ba yang med/ 'gro ba yang med do/ /de
149a5(mdo sde): bzhin du/ de bzhin gshegs pa rnams 'byung ba dang / yongs su mya ngan las 'da' ba la yang blta bar bya'o/ /yang lha'i bu dag sngon gyi smon lam gyis de bzhin gshegs pa mya ngan las 'das nas lo stong lon pa'am/ mya ngan las 'das nas bskal par lon pa'am/ mya ngan las
149a6(mdo sde): 'das nas bskal pa bye bar lon yang sems can rnams kyis mchod par bya ba dang / bkur stir bya ba dang / ring bsrel gyi mchod rten byed du gzhug pa dang / sku gzugs byed du gzhug pa dang / mtshan nas brjod pa dang / dam pa'i chos 'dzin pa dang / mchod pa byed
149a7(mdo sde): pa'i sems can 'jig rten gyi khams sna tshogs na gnas pa rnams thar par mdzad de/ sems can dmyal ba dang / dud 'gro'i skye gnas dang / gshin rje'i 'jig rten dang / mi khom pa dang / ngan song dang / ngan 'gro log par ltung ba thams cad dang / sdug
149b1(mdo sde): bsngal thams cad las yongs su thar bar mdzad nas rim gyis bla na med pa yang dag par rdzogs pa'i byang chub kyi bar du mngon par rdzogs par 'tshang rgya bar 'gyur na/ gang dag de bzhin gshegs pa la mngon sum du me tog dang / spos dang / dri dang / phreng ba
149b2(mdo sde): dang / byug pa dang / na bza' dang / rgyan rnams kyi mchod pas mchod pa lta smos kyang ci dgos/ lha'i bu dag gang sems can la las sangs rgyas bcom ldan 'das mya ngan las 'das nas lo brgya stong ngam/ bskal pa bye ba lon yang sangs rgyas la phyag 'tshal lo
149b3(mdo sde): zhes mtshan nas lan bdun du brjod nas nam mkha' la me tog gtor na de dag thams cad sdug bsngal gyi mthar byed par 'gyur ro/ /me tog nam mkha' la gtor blta zhog gi/ gang dag dad pas de bzhin gshegs pa'i rjes su slob pa la la zhig gis de bzhin gshegs
149b4(mdo sde): pa la mchod pa'i phyir de bzhin gshegs pa'i tshul khrims bslab pa gcig tsam 'dzin tam nyin gcig gam/ mtshan gcig gam/ yud tsam zhig la de bzhin gshegs pa la mchod pa yid la byed par brtson na/ de sdug bsngal mthar byas nas rim gyis bla na med
149b5(mdo sde): pa yang dag par rdzogs pa'i byang chub tu mngon par rdzogs par 'tshang rgya bar 'gyur ro/ /gang gis de bzhin gshegs pa la mchod pa'i phyir bzhad gad dam/ ku re'am/ byis pa'i kyal ka'am/ rtsed mor byed pa'am/ 'jim pa las mchod rten byed na/ de
149b6(mdo sde): dag thams cad sdug bsngal mthar byas nas bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur na/ gang gis ring bsrel gyi mchod rten nam/ ring bsrel gyi sku gzugs byas te/ sems can thams cad la snying rje gtso bor
149b7(mdo sde): shes nas sems can thams cad sdug bsngal las yongs su dgrol lo snyam ste bla na med pa yang dag par rdzogs pa'i byang chub tu sems skyes nas lha'i me tog dang / lha'i spos dang / phreng ba dang / byug pa dang / phye ma dang / sil snyan dang / gdugs dang / rgyal
150a1(mdo sde): mtshan rnams kyis mchod pa byed pa lta smos kyang ci dgos te/ des de bzhin gshegs pa thams cad la mchod pa byas par 'gyur ro/ /de ni skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang /
150a2(mdo sde): yid mi bde ba dang / 'khrug pa rnams las yongs su thar bar 'gyur te/ ji srid du bla na med pa yang dag par rdzogs pa'i byang chub tu mngon par rdzogs par sangs rgyas par ma gyur pa de srid kyi bar du bde 'gror 'gro bar 'gyur ro/ /lha'i bu dag de ltar na de bzhin
150a3(mdo sde): gshegs pa rnams kyi sngon gyi smon lam la mkhas shing 'thun pa yongs su dag pa yin no/ /de nas lha'i bu de dag 'di snyam du sems par gyur te/ kye ma'o/ /'jam dpal gzhon nur gyur pa 'di ni shes rab chen po dang ldan no/ /de bzhin gshegs pa rnams
150a4(mdo sde): mchog tu thabs mkhas pa dang ldan pa ni lags na/ gang 'jam dpal gyis de bzhin gshegs pa rnams mya ngan las 'das nas bskal pa bye ba du ma lon yang 'jig rten gyi khams dag na bzhugs shing thabs mkhas pa sna tshogs kyis sems can rnams yongs su
150a5(mdo sde): smin par mdzad do zhes des smras pa de lta bu 'di ci zhig snyam mo/ /'jam dpal gzhon nur gyur pa'i sems kyis lha'i bu de dag gi sems shes nas 'di skad ces smras so/ /lha'i bu dag legs so legs so/ /yud tsam zhig sdod cig /khyod kyi yid la byed pa skyes
150a6(mdo sde): pa 'di dang sngar zhus par gyur pa yang de bzhin gshegs pa'i byin gyi rlabs yin no/ /de nas bcom ldan 'das kyis ji lta bu'i rdzu 'phrul mngon par 'du mdzad pa mngon par mdzad pas de bzhin gshegs pa gtsug phud can dang / thams cad skyob dang / log
150a7(mdo sde): par dad sel dang / gser thub dang / 'od srung dang / rnam par gzigs dang / mi 'khrugs pa dang / 'od dpag tu med pa de dag 'khor gyi dkyil 'khor na bzhugs shing de bzhin gshegs pa seng ge'i khri chen po la bzhugs nas nyan thos dang / byang chub sems
150b1(mdo sde): dpar bcas pas bskor cing 'khor rgya mtsho lta bu la chos ston par snang ba dang / shar dang / lho dang / nub dang / byang gi phyogs kyi 'jig rten gyi khams dag na yang de bzhin gshegs pa du ma seng ge'i khri chen po la bzhugs nas chos 'chad cing bzhugs par mthong ba
150b2(mdo sde): de lta bu'i rdzu 'phrul mngon par 'du mdzad pa mngon par mdzad do/ /de nas thams cad dang ldan pa'i 'khor dang / lha'i bu de dag dga' bar gyur te/ mchog tu dga' zhing yid bde ba skyes nas bdag gis dge ba'i rtsa ba las skyes pa'i bsod nams kyi stobs bskyed pas de
150b3(mdo sde): bzhin gshegs pa de dag la me tog dang / spos dang / dri dang / phreng ba dang / byug pa dang / na bza' dang / rgyan rnams kyis mngon par mchod de/ lan gsum du bskor ba byas nas tshigs su bcad pa 'di dag smras so/ /e ma ye shes ye shes ni/ /ting nge
150b4(mdo sde): 'dzin dang shes rab sgom/ /ji ltar 'jig rten sgron ma rnams/ /'das nas bskal pa du ma na/ /sems can rnams la phan pa'i phyir/ /dpa' bo chen po 'di na bzhugs/ /byang chub sems dpas yongs bskor cing / /seng ge'i khri la bzhugs pa gda'/ /
150b5(mdo sde): sangs rgyas mthong ba legs pa ste/ /chos mnyan pa yang legs pa yin/ /dge ba'i bshes gnyen blta ba dang / /mnyan pa'ang de bzhin legs pa yin/ /gang dag 'dir ni bslab 'dzin pa'i/ /lus kyi sdom pa legs pa yin/ /nan tan gyis ni sgrub pa
150b6(mdo sde): dag / de kun byang chub thob par 'gyur/ /thabs dang shes rab mkhas pa rnams/ /'dir ni sems can thar bar mdzad/ /zla ba'i dkyil 'khor 'dra ba dang / /de bzhin sgyu ma byed pa 'dra/ /'ong ba dang ni 'gro ba yang / /de bzhin gshegs pa ston par mdzad/ /
150b7(mdo sde): mchod rten dang ni ri mo dang / /sku gzugs byed du gzhug pa dang / /mchod dang bkur sti bya ba'i phyir/ /gang dag mtshan ni dran byed pa/ /byang chub phyir ni gnas pa rnams/ /thams cad thar pa thob par 'gyur/ /de bzhin gshegs la phyag 'tshal nas/ /dam pa'i
151a1(mdo sde): chos ni mnyan pa dang / /mchod cing 'dzin pa'ang de bzhin te/ /sdug bsngal kun las grol bar 'gyur/ /de bzhin gshegs pa'i byin gyi rlabs dang rnam par 'phrul ba'i cho 'phrul 'di yang dag par bstan pa 'di bshad pa na srog chags drug khri bzhi
151a2(mdo sde): stong gis mi skye ba'i chos la bzod pa thob par gyur to/ /srog chags nyi khris chos la chos kyi mig rnam par dag go/ /lha'i bu lnga stong gis len pa med par zag pa las sems rnam par grol lo/ /phyir mi ldog pa'i sa la gnas par gyur to/ /dge slong dang /
151a3(mdo sde): dge slong ma dang / dge bsnyen dang / dge bsnyen ma bdun brgyas ting nge 'dzin sna tshogs thob par gyur to/ /'jam dpal gzhon nur gyur pa la rgyal po gsal rgyal gyis 'di skad ces smras so/ /rgyal ba'i sras khyod kyis sems can thams cad kyi don du dris pa'i
151a4(mdo sde): lan bshad pa 'di ni khyod kyis legs par bshad de legs mod kyi/ kho bo the tsom cung zad cig skyes kyis/ gang thos nas sems can rnams kyis yid la byas te/ de dag thams cad 'khor ba'i sdug bsngal las grol bar 'gyur ba dang / bde 'gror 'gro bar 'gyur ba
151a5(mdo sde): dang / bla na med pa yang dag par rdzogs pa'i byang chub las phyir mi ldog par 'gyur bar kho bos dris pa de bstan cing lung ston cig /'jam dpal gyis smras pa/ rgyal po chen po khyod kyis sngon dge ba'i rtsa ba skyed pa dang / de bzhin gshegs pa'i byin gyi rlabs kyis
151a6(mdo sde): spobs pa skyes pa ni legs so/ /khyod gang dang gang 'dod pa dris shig dang ngas khyod la bshad par bya'o/ /smras pa/ kye rgyal ba'i sras de bzhin gshegs pa rnams kyi mtshan thos pa tsam dang / mchod pa dang / bkur sti byas pa nyid kyis sdig pa byed pa'i sems can
151a7(mdo sde): rnams sems can dmyal ba dang / dud 'gro'i skye gnas dang / gshin rje'i 'jig rten las grol bar 'gyur zhing bde 'gror 'gro bar 'gyur ba de dag gang lags/ de dag 'jig rten gyi khams ni gang na bzhugs/ de dag la mchod pa ni ji ltar bgyi/ 'jam dpal gyis
151b1(mdo sde): smras pa/ rigs kyi bu gang gi phyir sems can rnams ngan song du 'gro bar mi 'gyur ba dang / gang ngan song du skyes pa de dag sems can dmyal ba dang / dud 'gro'i skye gnas dang / gshin rje'i 'jig rten las yongs su grol bar 'gyur ba'i bcom ldan 'das de bzhin
151b2(mdo sde): gshegs pa de dag gi mtshan rnams dang / 'jig rten gyi khams su mchod cing bsti stang bya ba bshad kyis nyon cig /'jig rten gyi khams bai dUr+ya snang ba na de bzhin gshegs pa dgra bcom pa yang dag par rdzogs pa'i sangs rgyas sman gyi bla bai dUr+ya'i 'od ces bya ba
151b3(mdo sde): bzhugs te/ 'tsho la gzhes shing chos kyang ston pa yod do/ /'jig rten gyi khams gtsug pud can na de bzhin gshegs pa dgra bcom pa yang dag par rdzogs pa'i sangs rgyas rin po che'i gtsug pud can zhes bya ba yod do/ /'jig rten gyi khams dri ma med pa na
151b4(mdo sde): de bzhin gshegs pa dgra bcom pa yang dag par rdzogs pa'i sangs rgyas dri ma med par 'byung ba zhes bya ba yod do/ /'jig rten gyi khams zhi ba na de bzhin gshegs pa dgra bcom pa yang dag par rdzogs pa'i sangs rgyas rab tu zhi bar bkod pa zhes bya ba yod do/ /'jig
151b5(mdo sde): rten gyi khams bde ba can na de bzhin gshegs pa dgra bcom pa yang dag par rdzogs pa'i sangs rgyas 'od dpag tu med pa zhes bya ba dang / 'jig rten gyi khams pad mo'i bla ma na de bzhin gshegs pa dgra bcom pa yang dag par rdzogs pa'i sangs rgyas pad mo 'byung
151b6(mdo sde): ba zhes bya ba dang / 'jig rten gyi khams rdo rje na de bzhin gshegs pa rdo rje mkhregs pa zhes bya ba dang / 'jig rten gyi khams mya ngan med pa na de bzhin gshegs pa mya ngan bral ba zhes bya ba dang / 'jig rten gyi khams 'jigs pa med pa na de bzhin gshegs pa 'jigs
151b7(mdo sde): pa thams cad rab tu zhi bar mdzad pa zhes bya ba dang / 'jig rten gyi khams rtogs pa dang blo gros su ldan pa na de bzhin gshegs pa 'gro ba thams cad yongs su sbyong ba zhes bya ba dang / 'jig rten gyi khams ngan 'gro dang bral ba na de bzhin gshegs pa ngan song thams cad zhi bar
152a1(mdo sde): mdzad pa zhes bya ba dang / 'jig rten gyi khams dri ma med pa na de bzhin gshegs pa blo gros rnam par dag pa zhes bya ba dang / 'jig rten gyi khams dbang po na de bzhin gshegs pa dbang po'i blo gros zhes bya ba yod de/ de'i mtshan bzung ba nyid kyis
152a2(mdo sde): lha'i dbang por 'gyur ro/ /'jig rten gyi khams zla ba na de bzhin gshegs pa zla ba rgyas pa dri ma med pa zhes bya ba yod de/ de'i mtshan bzung zhing mchod pas nyon mongs pa thams cad las yongs su grol bar 'gyur ro/ /'jig rten gyi khams khyad par thob pa na
152a3(mdo sde): de bzhin gshegs pa ngan 'gro thams cad zhi bar mdzad pa zhes bya ba yod de/ de'i mtshan bzung zhing mchod pas ngan 'gro thams cad las grol bar 'gyur ro/ /'jig rten gyi khams legs par snang ba na de bzhin gshegs pa sems can thams cad sdug par mthong ba zhes
152a4(mdo sde): bya ba yod de/ de'i mtshan bzung zhing mchod pas 'jig rten pa thams cad mngon par dga' bar 'gyur ro/ /rigs kyi bu mdor na de bzhin gshegs pa dga' ba'i dpal dang / de bzhin gshegs pa tsan dan gyi dpal dang / de bzhin gshegs pa dpa' bo dang / de bzhin
152a5(mdo sde): gshegs pa bdud thams cad kyi stobs rab tu 'joms pa dang / de bzhin gshegs pa gtsug pud can dang / de bzhin gshegs pa thams cad skyob dang / de bzhin gshegs pa log par dad sel dang / de bzhin gshegs pa gser thub dang / de bzhin
152a6(mdo sde): gshegs pa 'od srung dang / rgyal po chen po de bzhin gshegs pa de dag mya ngan las 'das nas lo bye ba khrag khrig brgya stong lon pa'am/ mya ngan las 'das nas bskal pa brgya lon pa'i sangs rgyas bcom ldan 'das rnams kyi mtshan bzung ba dang / ring bsrel
152a7(mdo sde): gyi mchod rten byed du 'jug pa dang / ri mo dang sku gzugs byed du 'jug pa dang / mar me dang / spos dang / me tog dang / dri dang byug pa rnams kyis mchod cing bkur sti byas pa dang / bslab pa 'dzin dang / brtul zhugs dang / dka' thub dang / sdom pa
152b1(mdo sde): dang / nye bar gnas pa rnams kyis sems can thams cad ngan song dang / ngan 'gro thams cad las yongs su grol bar 'gyur ro/ /bskal par gnas pa'i las kyi sgrib pa mtshams med pa lnga la sogs pa yang yongs su dag par 'gyur te/ bde
152b2(mdo sde): 'gror 'gro bar 'gyur zhing ngan 'gror 'gro bar mi 'gyur ba nas/ rim gyis bla na med pa yang dag par rdzogs pa'i byang chub kyi bar du mngon par rdzogs par 'tshang rgya'o/ /gal te rigs kyi bu'am rigs kyi bu mo dad pa dang byang chub kyi sems dran pa nyams
152b3(mdo sde): pa zhig gis sdig pa byed pa dang / dam pa'i chos spong ba dang / 'phags pa dag la skur pa 'debs pa dang / mtshams med pa lnga byed pa dang / srog gcod pa dang / dkon mchog gsum gyi nor rku ba dang / sems can dmyal ba mnar med par 'gro ba
152b4(mdo sde): dang / ngan song gsum du skyes pa'i sems can rnams kyi don dang / grogs po dang gnyen rnams yongs su thar bar bya ba'i phyir de bzhin gshegs pa de dag gi ri mo'i sku gzugs dang / 'jim pa'i sku gzugs byed du 'jug cing / byed du bcug
152b5(mdo sde): nas kyang sems can thams cad la snying rje ba'i sems gtso bor byas te/ 'phags pa'i lam yan lag brgyad pa dang ldan par gyur nas zla ba yar gyi tshes brgyad nas brtsams te bco lnga'i bar du de bzhin gshegs pa de dag la me tog dang / spos dang / dri dang / phreng
152b6(mdo sde): ba dang / byug pa dang / mar me dang / sil snyan dang / rgyal mtshan dang / ba dan rnams kyis mtshan lan gsum nyin lan gsum du mchod de/ sems can de dag thar par bya ba'i phyir ci nas kyang sangs rgyas bcom ldan 'das de dag de bzhin gshegs pa'i ye
152b7(mdo sde): shes kyis ni mkhyen/ lha'i snyan gyis ni gsan/ lha'i spyan gyis ni gzigs shing sems can de dag bde 'gror 'gro bar 'gyur gyi ngan 'gror 'gro bar mi 'gyur ba dang / legs par bya ba byed kyi ngan par bya ba mi byed par yongs su bsngo zhing / de ltar sems
153a1(mdo sde): can ngan song du skyes pa de dag thar par bgyi ba'i slad du de bzhin gshegs pa de dag la gsol ba gdab bo/ /bshags pa dang mthol bas sdig pa bsrabs par gyur cig /de bzhin gshegs pa'i mtshan thos par gyur cig /ngan 'gro thams cad
153a2(mdo sde): las yongs su grol bar gyur cig / ji srid du bla na med pa yang dag par rdzogs pa'i byang chub tu mngon par rdzogs par sangs ma rgyas kyi bar du bdag gi spyod pa dang 'thun par spyod par gyur cig ces de ltar yongs su bsngo bar bya'o/ /chos kyi rnam grangs 'di yang
153a3(mdo sde): bris pa dang / 'drir bcug pa dang / bcangs pa dang / bklag pa dang / mchod pa de'i phyir sngon gyi de bzhin gshegs pa de dag gi smon lam gyi mthus sems can mnar med par 'gro ba dang / ngan song gsum du skyes pa de dag gi rna bar mtshan rnams thos par
153a4(mdo sde): 'gyur ro/ /chos kyi rnam grangs 'di'i mthus kyang sdig pa thams cad bsrabs par 'gyur ro/ /de bzhin gshegs pa de dag gi gzi brjid kyi mthu dang / chos kyi rnam grangs 'di'i mthus dge ba dang mi dge ba'i las rjes su dran par gyur nas phyis sdig pa'i las
153a5(mdo sde): byed par mi 'gyur te/ de nas sdug bsngal de dag las yongs su grol bar 'gyur zhing bde 'gror 'gro bar 'gyur ro/ /bla na med pa yang dag par rdzogs pa'i byang chub mngon par rdzogs par sangs rgyas kyi bar du spyod pa 'thun par 'gyur ro/ /de lta bas na chos kyi
153a6(mdo sde): rnam grangs 'di ni yon tan mang po dang ldan zhing nor bu rin po che chen po dang 'dra ste/ yid bzhin gyi nor bu rin po che bzhin du bsam pa thams cad 'grub ste/ sdig pa thams cad 'joms par byed/ ngan 'gro'i sgo thams cad gcod par byed bde 'gro'i sgo dang / sangs
153a7(mdo sde): rgyas kyi zhing gi sgo rnams ni 'byed do/ /rigs kyi bu de ltar na de bzhin gshegs pa rnams kyi thabs mkhas pa dang / smon lam dang / rnam par 'phrul pa dang / byin gyi rlabs dang / ting nge 'dzin sna tshogs pas mya ngan las 'das nas bskal pa brgya lon pa 'jig rten
153b1(mdo sde): gyi khams sna tshogs na gnas pa dag mnyan cing mchod pa gcig nas gcig tu brgyud pa nyid kyis ngan song thams cad las yongs su thar te bde 'gror bkod par 'gyur na/ gang 'chang ba dang / klog pa dang / 'dri ba dang / 'drir gzhug pa dang / gzhan la rgya
153b2(mdo sde): cher yang dag par ston pa lta smos kyang ci dgos te/ yon tan de dag rigs kyi bu'am/ rigs kyi bu mos yongs su bzung bar 'gyur na/ de'i bsod nams mngon par 'du bya ba dang / dge ba'i rtsa ba mngon par 'du bya ba'i yon tan de ni de bzhin gshegs pa ma gtogs
153b3(mdo sde): par brjod par sla ba ma yin no/ /rgyal po chen po de lta bas na yon tan 'di dag la ltos la chos kyi rnam grangs 'di bcang bar bya'o/ /bklag par bya'o/ /bshad par bya'o/ /mchod par bya'o/ /dkon mchog gsum la dad pa mi phyed par bya'o/ /de bzhin
153b4(mdo sde): gshegs pa la rtag tu mchod cing bsnyen bkur bya ba dang / de bzhin gshegs pa'i bstan pa yang dag par gzung bar bya'o/ /'khor ba las yid skyo zhing bag yod pa dang / 'khor ba skad cig mar yid la byed pa dang ldan par bya'o/ /yang rgyal po chen po 'dod pa
153b5(mdo sde): la bsten pas bskal pa bye ba khrag khrig brgya stong du mar sdug bsngal ba/ skye ba dang 'gag pa'i sdug bsngal dang / mngal na gnas pa'i sdug bsngal dang / sems can dmyal ba dang / dud 'gro'i skye gnas dang / gshin rje'i 'jig rten gyi sdug bsngal
153b6(mdo sde): dang / dbul ba'i sdug bsngal dang / gcad pa dang / gzhom pa dang / brdung ba dang / brdeg pa dang / bsreg pa'i sdug bsngal myong bar 'gyur te/ 'du byed thams cad yongs su spangs te/ 'gro dgos pas rgyal po chen po khyod kyis snying brtse ba gtso bor bya ba
153b7(mdo sde): dang / chos dang thar pa 'dod par bya'o/ /de nas thams cad dang ldan pa'i 'khor de dang / rgyal po gsal rgyal gyis 'jam dpal la legs so/ /zhes bya ba byin te/ 'jam dpal legs so legs so/ /chos kyi char phab pas bdag cag tshim par bgyis
154a1(mdo sde): rangs par bgyis/ byang chub la rab tu bzhag pas bag yod par bgyis so/ /de nas bcom ldan 'das la byang chub sems dpa' ltad mo can gyis 'di skad ces gsol to/ /bcom ldan 'das gang la la zhig chos kyi rnam grangs 'di 'chang ba dang /
154a2(mdo sde): klog pa dang / gzhan dag la rgya cher yang dag par ston pa dang / 'dri ba dang / 'drir 'jug pa dang / 'dri ba po dang / 'chang ba po dang / klog pa po de dag la me tog dang / spos dang / dri dang / phreng ba dang / byug pa dang / gos dang / rgyan rnams kyis mchod na bcom
154a3(mdo sde): ldan 'das de'i bsod nams ji snyed cig skye bar 'gyur/ bcom ldan 'das kyis bka' stsal pa/ gang rigs kyi bu'am/ rigs kyi bu mo'am/ rgyal po'am/ blon po'am/ dge slong ngam/ dge slong ma'am/ dge bsnyen nam/ dge bsnyen ma la la zhig gis
154a4(mdo sde): chos kyi rnam grangs 'di de bzhin gshegs pa la dad pas bcangs pa dang / mchod pa dang / 'dri ba dang / 'drir 'jug pa dang / yang dag par bstan na des yon tan chen po brgyad thob par 'gyur te/ brgyad gang zhe na/ gang dag 'jig rten na nad dang gnod pa de dag
154a5(mdo sde): de la thams cad kyi thams cad du mi 'byung ba dang / gang 'jig rten na gnod sbyin dang / 'byung po dang / sha za mdangs 'phrog pa de dag thams cad byams pa la gnas par 'gyur ba dang / gang dag gshed byed dang / byad dang / sngags dang / ro langs gzhan gyi
154a6(mdo sde): gnod pa de dag de'i lus la gnod par mi 'gyur ba dang / rgyal po dang / blon po dang / bram ze dang / khyim bdag dang / dge slong dang / dge slong ma dang / dge bsnyen dang / dge bsnyen ma thams cad de la dga' zhing mgu bar gyur nas de'i don thams cad 'grub
154a7(mdo sde): par 'gyur ba dang / lha thams cad kyis yongs su gang bar 'gyur ba dang / bde 'gror 'gro bar 'gyur ba dang / lag na rdo rjes yongs su bzung bar 'gyur ba dang / ji ltar 'dod pa'i gnas su skye zhing tshe rabs dran par 'gyur ba ste/ yon tan chen po de brgyad thob
154b1(mdo sde): par 'gyur ro/ /des ni de bzhin gshegs pa 'di dag la de bzhin gshegs pa'i lha'i mchod pa dang / mngon sum du mchod pas lo 'bum gyi bar du mchod par 'gyur ro/ /gang yang 'dzam bu'i gling 'di de bzhin gshegs pa'i ring bsrel gyi mchod rten rin
154b2(mdo sde): po che sna bdun las byas pas gang bar byas te/ lha'i phreng ba dang / byug pa dang / me tog dang / mar me dang / rin po che'i gdugs dang / sil snyan dang / rgyal mtshan dang / ba dan rnams kyis lo 'bum du bkur sti byas te rjed cing mchod pa bas gang chos kyi
154b3(mdo sde): rnam grangs 'di 'chang ba dang / klog pa dang / mchod pa dang / 'dri ba dang / 'drir 'jug pa dang / gzhan dag la yang dag par rab tu bstan na de bas 'di ches bsod nams mang du 'phel lo/ /rigs kyi bu gang la la zhig gis 'dzam bu'i gling gi sems can de
154b4(mdo sde): dag 'phags pa'i lam yan lag brgyad pa la gzhog cing / bzhag nas kyang lha'i lo stong du yo byad thams cad kyis mi brel bar rjed cing mchod pa bas/ gang gis chos kyi rnam grangs 'di las tshig bzhi pa'i tshigs su bcad pa tsam yang nyan pa dang / 'chang ba dang /
154b5(mdo sde): 'dri ba dang / 'drir 'jug pa dang / gzhan la rgyas par byed na de bas 'di ches bsod nams mang du 'phel lo/ /de nas bcom ldan 'das kyis don 'di nyid rgya cher brjod par bya ba'i phyir de'i tshe tshigs su bcad pa 'di dag gsungs so/ /zhing stong bye ba gzhan du gnas pa yi/ /
154b6(mdo sde): sangs rgyas mkhas pa mtha' yas bye ba dag /sems can rnams kyi phyir ni dgongs mdzad cing / /ngan 'gro las ni sems can thar bar mdzad/ /bstir med las la gnas shing sbyin byed dag /las byas nas ni ngan 'gror song ba rnams/ /de dag thar bar bya phyir
154b7(mdo sde): chos 'dod pas/ /de bzhin gshegs pa 'di dag mchod par bgyi/ /ri mor mchod rten rnam pa sna tshogs byos/ /gser dang dngul dang de ltar lugs rnams dang / /'jim pa'i sku gzugs dag ni byed bcug nas/ /mchod pa sna tshogs kyis ni mchod par gyis/ /
155a1(mdo sde): me tog dang ni phreng ba byug pa dang / /mar me sil snyan dri dang spos kyis mchod/ /shes rab che bas bsngo ba dag kyang gyis/ /mdo sde bshad cing 'dir yang bzhugs par gyis/ /de bzhin gshegs dang mdo sde'i gzi brjid kyis/ /sdig pa'i
155a2(mdo sde): las las sems can de thar gyis/ /bla med byang chub reg par 'gyur bar du/ /dag pa'i gnas su skye ba 'dzin par 'gyur/ /sngon gyi las rnams rjes su dran 'gyur zhing / /dran nas mkhas pa sdig pa byed mi 'gyur/ /mi yi byang chub sems dpas mdo sde 'di/ /
155a3(mdo sde): bshad pa des ni bsod nams mang du thob/ /de ni lha rnams kun gyis bsrung bar 'gyur/ /de yi lus 'di la ni nad mi 'byung / /de yi rgyal srid kun la gnod mi 'byung / /khyim dang grong dang grong khyer zhi bar 'gyur/ /gang zhig mdo sde 'di ni rtag 'dzin pa/ /
155a4(mdo sde): sangs rgyas rnams kyi mdzod ni rtag 'dzin 'gyur/ /gang zhig mchod cing rjed dang 'drir 'jug dang / /las gzhan med par nyan du 'jug pa ni/ /des ni sangs rgyas yang dag mchod par 'gyur/ /des ni myur du byang chub mchog rtogs 'gyur/ /de nas bcom ldan
155a5(mdo sde): 'das la byang chub sems dpa' sems dpa' chen po ltad mo can gyis 'di skad ces gsol to/ /bcom ldan 'das bdag ni 'di la the tsom skyes te/ bcom ldan 'das ci lus 'dis rgyal srid kyi longs spyod bsgrubs nas slar yang sdug bsngal bsgrub par 'gyur ram/
155a6(mdo sde): 'khor bar 'khor ba'i tshe skyo bar mi 'gyur ram/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba rnams myong bar 'gyur zhing ji ltar skye/ ji ltar 'gum/ ji ltar 'tsho/ ji ltar bde ba sgrub
155a7(mdo sde): par 'gyur/ ji ltar sdug bsngal myong bar 'gyur/ de nas bcom ldan 'das kyis byang chub sems dpa' sems dpa' chen po ltad mo can la 'di skad ces bka' stsal to/ /ltad mo can 'di ni las kyi rkyen yin par blta bar bya'o/ /rigs kyi bu yang 'di la gang yang
155b1(mdo sde): skye ba med/ 'chi ba med/ 'tsho ba med de/ rigs kyi bu 'di la rga ba dang / 'chi ba med kyi/ 'tsho ba'i khams ni rtag tu lus kyi rnam par shes pa la gnas so/ /yang las kyi rkyen dang las kyi gzhis skye ba sna tshogs su 'ongs shing 'phos nas bde ba dang / sdug bsngal
155b2(mdo sde): myong bar 'gyur te/ bde ba la bde bar 'du shes/ sdug bsngal la sdug bsngal du 'du shes/ bde ba yang ma yin/ sdug bsngal ba yang ma yin pa la bde ba yang ma yin/ sdug bsngal ba yang ma yin pa'i 'du shes skyed mod kyi/ lhag ma ma lus pa'i mya ngan las 'das
155b3(mdo sde): pa'i dbyings su yongs su mya ngan las 'da' ba'i chos can du gyur gyi bar du skyo ba'i sems skyed par 'gyur ro/ /rigs kyi bu 'di lta ste/ dper na skyes bu la la zhig gos sar pa gyon te/ de la de gyon nas las thams cad byed cing bde ba dang sdug bsngal yang myong bar
155b4(mdo sde): 'gyur ro/ /yang dus gzhan zhig na gos de rnyings shing mugs te dri ma can mthar bshad par gyur pa dang / des de bor ba'i chos can du shes nas bor ro/ /bor nas yang gos sar pa gsar ma gzhan zhig btsal te gyon no/ /des gyon na yang las byed cing bde ba
155b5(mdo sde): dang sdug bsngal myong bar 'gyur nas don dam pa'i gos sra zhing brtan la mi shigs shing mi chod pa gyon par ma gyur bar du gcig nas gcig tu brgyud pa 'di lta bus bskal pa du ma 'das kyang gos de bgos so she'am/ bor ro/ /zhes mi rtog rnam par mi rtog gis de ni
155b6(mdo sde): lus kyi dbang du 'gro'o/ /rigs kyi bu de bzhin du gang gi tshe 'tsho ba'i khams des lus 'jig pa dang / 'gyel ba'i mthar gyur pa mthong ba de'i tshe lus de bor nas yang sar pa gzhon nu gzhan btsal te/ de de'i las byed cing de bgos nas bde ba dang sdug bsngal myong bar 'gyur
155b7(mdo sde): ro/ /ji ltar rang gi bsod nams las skyes pa'i gos de 'jam pa dang / sra ba dang / rtsub pa'i bgo ba de bzhin du 'tsho ba'i khams kyis bgo ba lta bu'i lus blangs te/ ji ltar rang gi las kyi rkyen gyi dge ba'i rtsa ba las skyes pa bzhin du lha dang / rgyal po dang / sems
156a1(mdo sde): can dmyal ba dang / dud 'gro'i skye gnas dang / gshin rje'i 'jig rten rnams su skye bar 'gyur te/ lus de yang 'tsho ba'i khams kyi dbang gis 'gro zhing 'tsho ba'i khams kyis yongs su btang yang mi rtog /rnam par mi rtog go/ /rigs kyi bu de
156a2(mdo sde): bzhin du lus gos lta bur blta bar bya'o/ /rigs kyi bu 'di lta ste/ dper na sbrul ni las kyi rkyen gyis dus kyi mthar shun pa de bor nas rang gi lus kyi gzugs kyis 'gro zhing 'ong ste/ bde ba dang sdug bsngal myong bar gyur kyang shun pa de mi rtog /rnam par mi
156a3(mdo sde): rtog go/ /de bzhin du 'tsho ba'i khams ni sbrul lta bur blta'o/ /rigs kyi bu 'di lta ste/ dper na shing lo ma dang 'dab mar ldan par gyur pa las/ yang dus kyi rkyen gyis 'jig pa dang ltung bar mthar 'gyur ba'i chos can du gyur nas phyis yang dus kyi rkyen gyis myu gu dang /
156a4(mdo sde): yal ga dang / 'dab ma dang / me tog dang / 'bras bu rnams len te/ rigs kyi bu de bzhin du las kyi rkyen gyis skye ba dang 'gag par blta'o/ /rigs kyi bu yang phyi ma'i dus phyi ma'i dus kyi tshe na sems can dag rnyed pa dang / chags pa dang / khro ba dang / phrag
156a5(mdo sde): dog dang / nga rgyal mang ba dag 'byung ste/ srang dang gzhal ba la g.yo byed par dga' ba 'dod chags kyi rjes su spyod pa dag 'byung ste/ de dag 'dod pa'i rgyu dang 'dod pa'i gzhis sdig pa mang du byed par 'gyur te/ sdig pa mang du byas nas sdug bsngal myong bar 'gyur zhing mi
156a6(mdo sde): rtag pa la rtag pa'i 'du shes can dang / mi gtsang ba la gtsang ba'i 'du shes can gyis sangs rgyas dang chos dang dge 'dun la mchod pa byed par mi 'gyur te/ byis pa'i blo can de dag dge ba'i bshes gnyen mi tshol gyi/ gang de lta bu'i sems can de dag la chos ston pa de dag la
156a7(mdo sde): dgod cing kyal ka byed pa mang bar 'gyur gyi/ dad par mi byed/ yid ches par mi byed de/ de lta bu'i sems can de dag ni sdig pa spyod do/ /de dag gis 'tsho ba'i khams des las kyi rkyen ji lta ba bzhin du myong bar 'gyur ba'i bgo ba'i lus blangs nas sdug bsngal la dga' ba'i 'du shes
156b1(mdo sde): skyed do/ /rigs kyi bu de lta bas na de bzhin gshegs pas bka' stsal pa/ 'di ni las kyi rkyen yin par blta ste/ 'di la su yang 'chi ba med/ 'tsho ba med/ bde ba dang / sdug bsngal yang myong bar mi 'gyur te/ las kyi rgyu las kyi rkyen gyis skye ba dang 'gag par 'gyur ro/ /sems
156b2(mdo sde): can de dag gi don du de bzhin gshegs pa rnams kyis dka' ba spyod pa bye ba khrag khrig brgya stong du ma mdzad nas bdog pa thams cad yongs su btang nas bla na med pa yang dag par rdzogs pa'i byang chub tu mngon par sangs rgyas par 'gyur te/ sems can thams cad
156b3(mdo sde): kyang mya ngan las 'das pa chen po la bkod do/ /de nas de'i tshe na de bzhin gshegs pa'i byin gyi rlabs kyis sa chen g.yos par gyur to/ /ji ltar lhags pa'i 'khor de dag gis kyang bcom ldan 'das la legs so zhes gsol to/ /rgyal po gsal rgyal dang gzhan yang mthu chen po
156b4(mdo sde): mthu che ba rdzu 'phrul chen po mang pos lha'i na bza' lnga brgyas de bzhin gshegs pa la mngon par mchod nas lus 'dar bzhin du bcom ldan 'das la lan gsum bskor ba byas te/ de bzhin gshegs pa thams cad kyi spyan sngar sdig pa thams cad nyes pa la nyes so zhes so sor bshags
156b5(mdo sde): te bslab pa la yi dam bca' bar bya ste/ ji ltar lhags pa'i 'khor de dag gis 'di skad du smras so/ /de bzhin gshegs pa skye ba thams cad las slar log pa/ sems can thams cad sdug bsngal las sgrol ba/ grol ba thams cad la phyag bgyi'o/ /phyag 'tshal lo/ /bcom
156b6(mdo sde): ldan 'das slan chad bdag cag skye ba'i 'khor bar sdug bsngal myong bar spro bar mi bgyid do/ /bcom ldan 'das bdag cag skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams
156b7(mdo sde): las grol bar mdzad du gsol/ bcom ldan 'das kyis bka' stsal pa/ rigs kyi bu dag nan tan snying por byed pa'i dge ba'i rtsa bas dkon mchog gsum la lhag pa'i bsam pa dang ldan par byos shig /'du byed thams cad mi rtag cing sgyu ma lta bur shes par byos shig /dam
157a1(mdo sde): pa'i chos yongs su gzung ba la spro bar byos shig / mchod pa dang / rjed pa dang / bkur sti mang bar byos shig /sems can thams cad la mchog tu snying rje bar shes par byos shig /chos smra ba la de bzhin gshegs pa'i 'du shes bskyed par byos shig /dge ba'i
157a2(mdo sde): bshes gnyen la bla mar 'du shes bskyed par byos shig / chos kyi rnam grangs 'di yid la bya ba dang / sgom pa dang / rgyas par byos shig /rigs kyi bu sdug bsngal thams cad dang / skye ba thams cad dang / rga ba dang / na ba dang / 'chi ba dang / sdug bsngal ba dang / yid
157a3(mdo sde): mi bde ba dang / 'khrug pa chen po las yongs su grol bar 'gyur/ 'khor ba'i zhags pa las yongs su grol bar 'gyur ro/ /'phags pa'i lam yan lag brgyad pa'i dge ba'i rtsa ba la bsgrub par byos shig /bag med pa'i gnas las slar ldog par byos shig /rigs
157a4(mdo sde): kyi bu de bzhin gshegs pa'i bslab pa cig yud tsam pa bzung bas kyang sems can rnams sdug bsngal thams cad las yongs su grol zhing bde 'gror 'gro ste ngan 'gror mi 'gro bar 'gyur na/ gang dag dgod pa dang / ku re dang / dga' ba dang / rtsed mo rnams yid
157a5(mdo sde): kyis yongs su spangs nas de bzhin gshegs pa la mchog tu mos pas rim gro byed cing lhag pa'i bsam pas bzhugs te/ 'phags pa'i nye bar gnas pa yan lag brgyad pa la nye bar gnas nas gso sbyin yang dag par blangs te/ spyod pa de dag ngan song gsum du mi skye zhing /
157a6(mdo sde): bde 'gror 'gro bar 'gyur ba dang / lha dang mi'i bde ba myong nas sdug bsngal mthar byas te/ rim gyis bla na med pa yang dag par rdzogs pa'i byang chub tu mngon par rdzogs par 'tshang rgya bar 'gyur ba lta ci smos/ bud med kyi lus nyon mongs pa dang nye ba'i nyon mongs pas nyon
157a7(mdo sde): mongs par gyur pa la la zhig nyin gcig gam nyi ma phyed dam/ yud tsam yang rung ste/ gsum la skyabs su 'gro ba yang dag par len cing bslab pa 'dzin par byed na de dag thams cad bud med kyi dngos po dang / sdug bsngal dang / yid mi bde ba dang / 'khrug pa thams
157b1(mdo sde): cad rnam par bzlog ste/ sdug bsngal mthar byas nas bla na med pa yang dag par rdzogs pa'i byang chub tu mngon par rdzogs par sangs rgyas kyi bar du bde 'gror 'gro bar 'gyur ro/ /rigs kyi bu de ltar lus dang / ngag dang / yid kyi yi dam 'cha' ba dang / bslab pa
157b2(mdo sde): 'dzin pa yang dag par len par byed pa ni yon tan dang dge ba'i rtsa ba mang po dang ldan pa yin na/ byis pa dag gis ni de mi shes so/ /de nas de'i tshe na bar snang las sgra chen po byung bar gyur pa dang / 'khor de dag thams cad kyis e ma'o e ma'o zhes dam pa'i
157b3(mdo sde): sgra byung nas me tog dang / dri'i char chen po rab tu phab bo/ /sems can 'bum tshang ba rnams sdug bsngal thams cad las grol bar gyur te/ phyir mi ldog pa'i sa bla na med pa yang dag par rdzogs pa'i byang chub la bkod do/ /gzhan yang sems can bye ba rnams
157b4(mdo sde): sangs rgyas dang / chos dang / dge 'dun la skyabs su 'gro ba yid la byas shing sems dang po bskyed par gyur to/ /de bzhin gshegs pa de dag thams cad kyang mi snang bar gyur to/ /de nas phyag na rdo rje la sogs pa rdo rje 'dzin pa thams cad dang / brgya byin dang / tshangs pa
157b5(mdo sde): dang / 'jig rten skyong ba dang / rgyal po chen po bzhi rnams kyis bcom ldan 'das la 'di skad ces gsol to/ /de bzhin gshegs pas bdag cag dbugs phyung ste/ bdag cag gis chos kyi rnam grangs 'di dang / de bzhin gshegs pa de dag gi mtshan rnams
157b6(mdo sde): thos te/ bcom ldan 'das la chos smra ba dang / 'chang ba dang / 'dri ba dang / klog pa dang / mchod pa dang / sgrogs pa de dag gi yul lam/ grong khyer ram/ gtsug lag khang rnams bdag cag gi lus dang srog dang yang bsngos te/ bsrung bar bgyi/ yongs su bskyab
157b7(mdo sde): par bgyi/ don thams cad grub par bgyi/ nor dang 'bru rnams legs par bsgrub par bgyi/ thams cad du mchod par 'gyur bar bgyi/ nad thams cad las yongs su thar bar bgyi/ dran pa dang / stobs dang / spro ba stsal bar bgyi'o/ /de nas bcom ldan 'das
158a1(mdo sde): kyis de dag la legs so legs so zhes bya ba byin nas 'di skad ces bka' stsal to/ /ci nas kyang de bzhin gshegs pa'i dam tshig gi chos kyi rnam grangs 'di myur du nub par mi 'gyur ba de ltar khyed kyis byos shig /bcom ldan 'das kyis de skad ces
158a2(mdo sde): bka' stsal pa dang / 'phags pa spyan ras gzigs dbang phyug dang / lag na rdo rje la sogs pa byang chub sems dpa' sems dpa' chen po de dag thams cad dang nyan thos chen po rnams dang / thams cad dang ldan pa'i 'khor de dag thams cad dang / lha dang / mi dang /
158a3(mdo sde): lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //'phags pa sangs rgyas kyi stobs skyed pa'i cho 'phrul rnam par 'phrul ba bstan pa zhes bya ba theg pa chen po'i mdo
158a4(mdo sde): rdzogs so/ / @##/ /rgya gar skad du/ Ar+ya bud d+ha d+ha rma a tsin t+ya nir de shA/ bod skad du/ 'phags pa sangs rgyas kyi chos bsam gyis mi khyab pa bstan pa/ bam po dang po/ sangs rgyas dang byang chub sems dpa' mang po 'dus pa la
158a5(mdo sde): phyag 'tshal lo/ /de nas de na byang chub sems dpa' mang po 'dus pa'i nang nas byang chub sems dpa' kha cig 'di snyam du gyur te/ kha cig ni sangs rgyas bcom ldan 'das rnams kyi sangs rgyas kyi zhing bsam gyis mi khyab snyam/ kha cig ni sangs rgyas bcom ldan
158a6(mdo sde): 'das rnams kyi sngon gyi smon lam las byung ba rnam par dag pa bsam gyis mi khyab snyam/ kha cig ni sangs rgyas bcom ldan 'das rnams kyi de bzhin gshegs pa'i rigs bsam gyis mi khyab snyam/ kha cig ni sangs rgyas bcom ldan 'das rnams kyi sangs rgyas
158a7(mdo sde): 'byung ba bsam gyis mi khyab snyam/ kha cig ni sangs rgyas bcom ldan 'das rnams kyi de bzhin gshegs pa'i sku bsam gyis mi khyab snyam/ kha cig ni sangs rgyas bcom ldan 'das rnams kyi de bzhin gshegs pa'i dbyangs bsam gyis mi khyab snyam/ kha cig ni sangs rgyas bcom
158b1(mdo sde): ldan 'das rnams kyi de bzhin gshegs pa'i ye shes bsam gyis mi khyab snyam/ kha cig ni sangs rgyas bcom ldan 'das rnams kyi de bzhin gshegs pa'i rnam par sprul pa bsam gyis mi khyab snyam/ kha cig ni sangs rgyas bcom ldan 'das rnams kyi mi chags par spyod
158b2(mdo sde): pa bsam gyis mi khyab snyam/ kha cig ni sangs rgyas bcom ldan 'das rnams kyi sangs rgyas kyi rnam par thar pa bsam gyis mi khyab snyam mo/ /de nas bcom ldan 'das kyis byang chub sems dpa' de dag gi sems kyi rtog pa sems kyis mkhyen pas byang chub sems dpa'
158b3(mdo sde): ud pa la'i snying po la sangs rgyas kyi byin gyi rlabs kyis byin gyi brlabs nas sangs rgyas kyi ye shes kyi shugs su gyur/ de bzhin gshegs pa'i snang bas snang bar gyur/ sangs rgyas kyi gzi brjid kyis kun tu khyab par gyur/ sangs rgyas kyi mi 'jigs pa la gnas par
158b4(mdo sde): gyur/ sangs rgyas kyi chos kyi dbyings su 'jug cing 'bab pa dang ldan par gyur/ sangs rgyas kyi che ba dang rdzu 'phrul gyis yul la zhugs par gyur/ chags pa med pa'i rnam par spyod pa med pa bcu rdul yab la gnas par gyur/ sangs rgyas thams cad kyi gdung
158b5(mdo sde): gcig nas gcig tu 'ba' zhig shes par gyur/ sangs rgyas kyi chos kyi tshul brjod du med pa la spyod cing bsgrub par gyur to/ /de nas ud pa la'i snying po byang chub sems dpa' chos kyi dbyings su 'jug pa rtogs shing shes nas/ yid la chags pa med pa'i dbyings
158b6(mdo sde): su bsgrubs te/ byang chub sems dpa'i spyod pas chos thams cad kyi sgrib pa spangs pa dang / kun tu bzang po'i smon lam dang ldan par zhugs pa dang / sangs rgyas thams cad rjes su rtogs shing sangs rgyas mthong ba dang / snying rje chen po'i go cha chen po bgos
158b7(mdo sde): nas sems can thams cad la lta zhing yongs su sbyong ba dang / byang chub sems dpa' thams cad kyi spyod pa'i yi dam gyi dkyil 'khor brtsams pa dang / skad cig ma'i mthar song ba dang / sangs rgyas kyi ye shes mngon par sgrub pa dang / mi zad pa mthong ba dang / thams
159a1(mdo sde): cad mkhyen pa mngon du bya ba dang / gzungs thams cad snang bar gyur pa dang / so sor yang dag par rig pa rtogs nas ud pa la'i snying po byang chub sems dpas sangs rgyas kyi mthus pad ma'i snying po byang chub sems dpa' la 'di skad ces smras so/ /kye rgyal ba'i
159a2(mdo sde): sras sangs rgyas bcom ldan 'das kyis spyod pa dpag tu med do/ /kye rgyal ba'i sras sangs rgyas bcom ldan 'das kyis rnam par sprul pa chen po la gnas so/ /kye rgyal ba'i sras sangs rgyas bcom ldan 'das kyi sku'i mtshan thams cad kyi mdzad pa brnyes so/ /sangs rgyas
159a3(mdo sde): bcom ldan 'das rnams ting nge 'dzin gyi bsam pa dang ldan zhing chos kyi 'khor lo bskor ro/ /sangs rgyas bcom ldan 'das rnams so sor yang dag par rig pa bzhi brjod du med par ston to/ /sangs rgyas bcom ldan 'das rnams sangs rgyas bcom ldan 'das thams cad kyi
159a4(mdo sde): chos bsam du med pa la gnas so/ /sangs rgyas bcom ldan 'das rnams kyis sangs rgyas kyi sgra dbyangs dpag tu med par 'gro'o/ /sangs rgyas bcom ldan 'das rnams brjod du med pa'i chos kyi dbyings rtogs shing chud do/ /sangs rgyas bcom ldan 'das rnams mngon
159a5(mdo sde): par shes pa thams cad kyi khyu mchog sangs rgyas so/ /kye rgyal ba'i sras sangs rgyas bcom ldan 'das rnams chos kyi dbyings kyi mtha' sgrib pa med pa la 'jug pa mdor bsdus pa'o/ /kye rgyal ba'i sras sangs rgyas bcom ldan 'das rnams kyi chos kyi dbyings mtha' dang
159a6(mdo sde): dbus med pa'o/ /sangs rgyas kyi chos bcu ste/ bcu gang zhe na/ sangs rgyas bcom ldan 'das rnams kyi gzugs kyi sku mtha' dang dbus med pa rnam par dag cing ma brnyogs pas thams cad du 'gro ba spangs pa dang / sangs rgyas bcom ldan 'das rnams chos thams cad la
159a7(mdo sde): chags pa med pa'i spyan mtha' dang dbus med pas spyan mnyam pa nyid du mngon par rdzogs par sangs rgyas pa dang / sangs rgyas bcom ldan 'das rnams chags pa med pa'i snyan mtha' dang dbus med pas 'gro ba thams cad kyi sgra sgrib pa med par gsan pa dang / sangs rgyas
159b1(mdo sde): bcom ldan 'das rnams kyis shangs kyi skye mched mtha' dang dbus med pas sangs rgyas thams cad kyi mnga' mchog brnyes pa dang / sangs rgyas bcom ldan 'das kyi ljags che zhing srab pa mtha' dang dbus med pas chos thams cad kyi dbyings su sgra dbyangs kyis 'gro
159b2(mdo sde): ba dang / sangs rgyas bcom ldan 'das rnams kyi sku mtha' dang dbus med pas las kyi lhag ma ma lus shing sems can gyi khams thams cad kyi sems can gyi rgyud du de bzhin gshegs pa ston cing dmigs pa dang / sangs rgyas bcom ldan 'das rnams kyi yid kyi las mtha' dang
159b3(mdo sde): dbus med pas chos kyi dbyings kyi sku dbyer med cing dus gsum la ma chags pas rjes su 'gro ba rnam par dag pa dang / sangs rgyas bcom ldan 'das rnams kyi sangs rgyas kyi rnam par thar pa la gnas pa mtha' dang dbus med pas sangs rgyas kyi rnam par sprul
159b4(mdo sde): pa dang cho 'phrul mi zad pa ston pa dang / sangs rgyas bcom ldan 'das rnams 'jig rten gyi khams thams cad rnam par dag pa mtha' dang dbus med pas brjod du med pa'i rgyan byin gyis brlabs shing nyon mongs pa med pa'i sangs rgyas kyi zhing du bsam pa ji lta ba bzhin du ston pa
159b5(mdo sde): dmigs pa dang / sangs rgyas bcom ldan 'das rnams byang chub sems dpa' thams cad kyi spyod pa'i khyad par dang / smon lam yongs su rdzogs pa dang / ye shes kyis rnam par rol pa dang / chos kyi yongs su rdzogs shing ye shes kyis rnam par rol pa'i chos
159b6(mdo sde): yongs su rdzogs pas chos thams cad mngon par byang chub pa ste/ kye rgyal ba'i sras 'di ni de bzhin gshegs pa dgra bcom pa yang dag par rdzogs pa'i sangs rgyas rnams kyi chos kyi dbyings mtha' dang dbus med pa'i sangs rgyas kyi chos bcu'o/ /kye rgyal ba'i sras
159b7(mdo sde): sangs rgyas bcom ldan 'das rnams sangs rgyas kyi ye shes mngon par sgrub pa'i mtshan nyid ston pa bcu ste/ bcu gang zhe na/ skad cig la 'jig rten gyi khams thams cad du mngon par dga' ldan gyi gnas nas shi 'pho bar ston pa dang / skad cig la 'jig rten gyi
160a1(mdo sde): khams thams cad du byang chub sems dpa'i tshe ston pa dang / skad cig la 'jig rten gyi khams thams cad du mngon par byung bar ston pa dang / skad cig la 'jig rten gyi khams thams cad du byang chub kyi shing drung na bzhugs shing mngon par byang chub par
160a2(mdo sde): ston pa dang / skad cig la 'jig rten gyi khams thams cad du chos kyi 'khor lo bskor bar ston pa dang / skad cig la 'jig rten gyi khams thams cad du sangs rgyas kyis sems can rnams ji ltar smin cing 'dul ba'i dus ji lta ba bzhin du mkhyen nas mgu bar mdzad pa ston
160a3(mdo sde): pa dang / skad cig la 'jig rten gyi khams thams cad du sems can rnams ji ltar 'dul ba bzhin du de bzhin gshegs pa'i sku sna tshogs brjod du med pa'i dmigs pa ston pa dang / skad cig la 'jig rten gyi khams thams cad du brjod du med pa'i rgyan sna tshogs kyis brgyan
160a4(mdo sde): cing / khyu mchog de bzhin gshegs pa'i thams cad mkhyen pa'i mdzod ston pa dang / skad cig la 'jig rten gyi khams thams cad du thams cad rnam par dag pa ston pa dang / skad cig la 'jig rten gyi khams thams cad du 'das pa dang / ma 'ongs pa dang / da
160a5(mdo sde): ltar byung ba'i sangs rgyas 'byung ba dang / dbang po dang / brtson 'grus dang / dad pa sna tshogs kyis spyod pa'i rim pa dang / dus gsum gyi sangs rgyas kyis rigs mngon par mkhyen pa ston pa ste/ kye rgyal ba'i sras 'di ni sangs rgyas bcom ldan 'das rnams sangs
160a6(mdo sde): rgyas kyi ye shes mngon par sgrub pa'i mtshan nyid ston pa bcu'o/ /kye rgyal ba'i sras sangs rgyas bcom ldan 'das rnams kyi dus las mi 'da' ba bcu ste/ bcu gang zhe na/ sangs rgyas bcom ldan 'das rnams dus mkhyen nas mngon par rdzogs par 'tshang rgya ba las mi 'da'
160a7(mdo sde): ba dang / dus de rnams sangs rgyas bcom ldan 'das rnams dus mkhyen nas yang dag par dge ba'i rnam par smin pa'i rnam par smin pa las mi 'da' ba dang / sangs rgyas bcom ldan 'das rnams dus mkhyen nas yongs su smin pa'i byang chub sems dpa' rnams lung
160b1(mdo sde): ston pa dang / sangs rgyas bcom ldan 'das rnams dus mkhyen nas sems can gyi bsam pa bzhin du cho 'phrul ston pa dang / sangs rgyas bcom ldan 'das rnams dus mkhyen nas sems can rnams ji ltar dad pa bzhin du sangs rgyas kyi sku'i byin gyi rlabs ston pa
160b2(mdo sde): dang / sangs rgyas bcom ldan 'das rnams dus mkhyen nas btang snyoms la gnas pa dang / sangs rgyas bcom ldan 'das rnams dus mkhyen nas grong dang / grong khyer dang / grong rdal du 'jug pa dang / sangs rgyas bcom ldan 'das rnams dus mkhyen
160b3(mdo sde): nas ji ltar rab tu dang ba'i sems can rnams rab tu 'dzin pa dang / sangs rgyas bcom ldan 'das rnams dus mkhyen nas nyon mongs shing gdul dka' ba'i sems can la mi btsams pas 'dul ba dang / sangs rgyas bcom ldan 'das rnams dus mkhyen nas
160b4(mdo sde): sangs rgyas kyi rnam par sprul pa bsam gyis mi khyab pa dmigs pa ston pa ste/ kye rgyal ba'i sras 'di ni sangs rgyas bcom ldan 'das rnams dus de nas dus las mi 'da' ba'o/ /kye rgyal ba'i sras sangs rgyas bcom ldan 'das rnams kyi yul mtshungs pa med
160b5(mdo sde): cing bsam gyis mi khyab pa bcu ste/ bcu gang zhe na/ skyil mo krung gcig gis 'jig rten gyi khams thams cad ma lus par khyab pa dang / sangs rgyas thams cad tshigs su bcad pa'i rtsa ba gcig yang dag par rab tu ston pa dang / 'od zer gcig gis 'jig rten
160b6(mdo sde): gyi khams thams cad ma lus par snang ba dang / sku gcig gis sku thams cad du ston pa dang / phyogs gcig gis gnas dmigs pas 'jig rten gyi khams thams cad ma lus pa'i rjes su 'gro ba'i sku dang / ye shes gcig gis chos thams cad bsgribs pa med
160b7(mdo sde): par chud pa dang / dus mkhyen nas sems gcig bskyed pas chos thams cad kyi dbyings kyis ma lus par khyab pa dang / sangs rgyas kyi che ba tshad med pa'i rjes su song zhing gom pa gcig la de kho na nyid ston pa dang / dus gsum thams cad du sangs rgyas kyi zhing
161a1(mdo sde): phun sum tshogs pas khyab pa dang / sangs rgyas 'gro ba thams cad dang mi 'dre zhing 'das pa dang / ma 'ongs pa dang / da ltar byung ba'i ngo bo nyid gcig ste/ gnyis su med par spyod pa'o/ /kye rgyal ba'i sras 'di ni sangs rgyas bcom ldan 'das rnams
161a2(mdo sde): kyi yul mtshungs pa med cing bsam gyis mi khyab pa bcu'o/ /kye rgyal ba'i sras de bzhin gshegs pa rnams sangs rgyas kyi byin gyis brlabs mngon par sgrub pa mkhyen pa bcu ste/ bcu gang zhe na/ chos thams cad la mi gnas par 'jug cing smon lam mngon par sgrub
161a3(mdo sde): pa mkhyen pa dang / lus med pa'i lus mngon par sgrub pa mkhyen pa dang / chos thams cad gnyis su med pas mngon par rdzogs par byang chub par sgrub pa mkhyen pa dang / sems can bdag med pa'i mthar gyur pa la sems can 'dul ba mngon par sgrub pa mkhyen pa dang /
161a4(mdo sde): chos thams cad mtshan ma med pa la mtshan ma sna tshogs mngon par sgrub pa mkhyen pa dang / 'jig rten gyi khams kyi yul thams cad ma lus pa 'jig rten gyi khams thams cad sdud pa dang 'gyur ba mngon par sgrub pa mkhyen pa dang / yul thams cad la mngon par 'du
161a5(mdo sde): mi byed cing las kyi rnam par smin pa mngon par sgrub pa mkhyen pa dang / chos thams cad brjod du med pa'i dbyings su mngon par sgrub pa mkhyen pa dang / kun nas nyon mongs pa yang ma yin/ rnam par byang ba yang ma yin par mngon par sgrub pa mkhyen pa dang / chos
161a6(mdo sde): thams cad skye ba med pa la skye zhing 'god pa'i mtshan nyid rkyen dang 'du ba tshogs te byung ba mngon par sgrub pa mkhyen pa ste/ kye rgyal ba'i sras 'di ni de bzhin gshegs pa rnams sangs rgyas kyi byin gyis brlabs mngon par sgrub pa mkhyen pa bcu'o/ /kye rgyal ba'i sras
161a7(mdo sde): sangs rgyas bcom ldan 'das rnams su gtogs pa tshad med pa bcu ste/ bcu gang zhe na/ dus gsum thams cad kyi rjes su 'gro ba sangs rgyas bcom ldan 'das rnams su gtogs pa dang / sems can thams cad 'dul ba'i cho 'phrul gsum sangs rgyas bcom
161b1(mdo sde): ldan 'das rnams su gtogs pa dang / sangs rgyas kyi chos dang / gzungs dang / tshigs su bcad pa'i rtsa ba rab tu dbye ba la mkhas pas sangs rgyas bcom ldan 'das rnams su gtogs pa dang / chos kyi 'khor lo thams cad dang / de bzhin gshegs pa'i
161b2(mdo sde): so so yang dag par rig pa bzhi sangs rgyas bcom ldan 'das rnams su gtogs pa dang / snying rje chen pos sems can thams cad yongs su mi gtong ba sangs rgyas bcom ldan 'das rnams su gtogs pa dang / dus thams cad du sems can thams cad
161b3(mdo sde): la rnam par gzigs shing rtag tu mnyam pas phan par mdzad pa sangs rgyas bcom ldan 'das rnams su gtogs pa dang / dge ba'i rtsa bas sems can thams cad 'dul ba sangs rgyas bcom ldan 'das rnams su gtogs pa dang / chos thams cad kyi
161b4(mdo sde): dbyings la mi chags par gnas pa sangs rgyas bcom ldan 'das rnams su gtogs pa dang / skad cig la 'das pa dang / ma 'ongs pa dang / da ltar byung ba'i sangs rgyas 'byung ba thams cad sangs rgyas bcom ldan 'das rnams su gtogs pa dang nyi ma gcig la dus gsum gyi bskal
161b5(mdo sde): pa thams cad kyi rjes su 'gro zhing ston pa sangs rgyas bcom ldan 'das rnams su gtogs pa ste/ kye rgyal ba'i sras 'di ni sangs rgyas bcom ldan 'das rnams su gtogs pa tshad med pa bcu'o/ /kye rgyal ba'i sras sangs rgyas bcom ldan 'das rnams kyi shin tu bzod
161b6(mdo sde): par dka' ba'i chos kyi bla re bcu ste/ bcu gang zhe na/ bdud kyi rgol ba bcom zhing gtor ba sangs rgyas bcom ldan 'das rnams kyi shin tu bzod par dka' ba'i chos kyi bla re chen po dang / gzhan mur 'dug dang pha rol rgol ba thams cad tshar gcod pa shin tu bzod
161b7(mdo sde): par dka' ba'i chos kyi bla re chen po dang / sems can thams cad 'dul zhing tshim par mdzad pa sangs rgyas bcom ldan 'das kyi shin tu bzod par dka' ba'i chos kyi bla re chen po dang / sems can 'dul ba'i dbang gis 'jig rten gyi khams thams cad du gshegs
162a1(mdo sde): pa sangs rgyas bcom ldan 'das rnams kyi shin tu bzod par dka' ba'i chos kyi bla re chen po dang / chos kyi dbyings rab tu phigs shing mkhyen pa sangs rgyas bcom ldan 'das rnams kyi shin tu bzod par dka' ba'i chos kyi bla re chen po dang / 'jig rten
162a2(mdo sde): gyi khams thams cad ma lus pa'i rjes su 'gro ba'i sku gnyis su med pas sangs rgyas kyi sku sna tshogs rnam par phye ba sangs rgyas bcom ldan 'das rnams kyi shin tu bzod par dka' ba'i chos kyi bla re chen po dang / sangs rgyas bcom ldan 'das kyis dbyangs kyi
162a3(mdo sde): yan lag thams cad kyis so so yang dag par rig pa bzhi la 'jug pa'i gnas dang / so so yang dag par rig pa ston pa dang / sems can gti mug med cing dang ba'i sems can thos pas 'dul ba shin tu bzod par dka' ba'i chos kyi bla re chen po dang / sangs rgyas
162a4(mdo sde): bcom ldan 'das rnams ba spu'i bu ga gcig bzhin du ba spu'i khams thams cad nas rab tu phra ba'i rdul dang mnyam pa de snyed gshegs pa gnas pa'i tshul gyis 'byung ba dang / sangs rgyas kyi sku'i ba spu'i bu gnas 'di bzhin du rim pas 'jig rten gyi khams
162a5(mdo sde): thams cad kyi rab tu phra ba'i rdul dang mnyam pa'i sems can 'byin pa ste/ 'di ni sangs rgyas bcom ldan 'das rnams kyi shin tu bzod par dka' ba'i chos kyi bla re chen po'o/ /de bzhin gshegs pa dgra bcom pa yang dag par rdzogs pa'i sangs rgyas kyi
162a6(mdo sde): gnas gcig gi rab tu phra ba'i rdul la 'jig rten gyi khams thams cad kyi rab tu phra ba'i rdul dang mnyam pa'i sangs rgyas kyi zhing ston pa dang / sangs rgyas kyi rgyan rang bzhin gyis 'tsher bas chos kyi 'khor lo skor zhing sems can 'dul ba rgyun mi gcod la
162a7(mdo sde): gtong ba med kyang gnod pa med cing 'jig rten gyi khams thams cad du'ang gnod pa med de/ rab tu phra ba'i rdul de rgyas par byas pa'ang med/ 'jig rten gyi khams chung ngur byas pa'ang med pa chos kyi dbyings rab tu rtogs shing mkhyen nas gnas pa ste/
162b1(mdo sde): 'di ni sangs rgyas bcom ldan 'das rnams kyi shin tu bzod par dka' ba'i chos kyi bla re chen po'o/ /mun pa med pa'i dbyings su de bzhin gshegs pas mngon par rdzogs par sangs rgyas te mun pa dang bcas pa snang bar gyur nas/ sangs rgyas kyi chos rab rib
162b2(mdo sde): med pa/ rnam par rab rib med pa'i gnas la sems can pha rol 'dzud pa dang / de na bcom ldan 'das de bzhin gshegs pa'i stobs bcu'i rjes su song ba ste/ 'di ni sangs rgyas bcom ldan 'das rnams kyi shin tu bzod par dka' ba'i chos kyi bla re chen po bcu'o/ /
162b3(mdo sde): kye rgyal ba'i sras 'di ni sangs rgyas bcom ldan 'das rnams kyi zil gyis gnon pa'i chos kyi bla re chen po bcu'o/ /kye rgyal ba'i sras sangs rgyas bcom ldan 'das rnams kyi che ba thams cad du kha na ma tho ba med cing shin tu rnam par dag pa bcu ste/ bcu gang zhe na/
162b4(mdo sde): sangs rgyas bcom ldan 'das rnams kyi che ba shin tu bsgrubs te/ thams cad du kha na ma tho ba med cing shin tu rnam par dag pa dang / sangs rgyas bcom ldan 'das rnams kyi rigs sngon nas mtho bas 'das pa dang / ma 'ongs pa dang / da ltar byung ba'i sangs rgyas
162b5(mdo sde): bcom ldan 'das kyi rigs thams cad du kha na ma tho ba med cing shin tu rnam par dag cing de bzhin gshegs pa'i rigs rnam par dag pa dang / sangs rgyas bcom ldan 'das rnam par shes pa la mi gnas shing phyi ma'i mtha' ma'i sangs rgyas bcom ldan 'das rnams
162b6(mdo sde): kyi che ba thams cad du kha na ma tho ba med cing rnam par dag pa dang / sangs rgyas bcom ldan 'das rnams chos thams cad la gnas pa bcom zhing dus gsum la mi gnas par spyod pa ste/ 'di ni sangs rgyas bcom ldan 'das rnams kyi che ba thams cad du kha na ma
162b7(mdo sde): tho ba med cing shin tu rnam par dag pa'o/ /sna tshogs kyi blang ba med pas sangs rgyas bcom ldan 'das rgyan gcig pa'i ngo bo ste/ 'di ni sangs rgyas bcom ldan 'das rnams kyi che ba thams cad du kha na ma tho ba med cing shin tu rnam par dag pa'o/ /sangs
163a1(mdo sde): rgyas bcom ldan 'das bsod nams zad mi shes pas sngon gyi mtha' dang / phyi ma'i mtha' mnyam pa'i chos kyi dbyings la gnas pa'i bsod nams zad mi shes pa dang ldan pa ste/ 'di ni sangs rgyas bcom ldan 'das rnams kyi che ba thams
163a2(mdo sde): cad du kha na ma tho ba med cing shin tu rnam par dag pa'o/ /sems can 'dul ba'i don gyi dbang gis sangs rgyas bcom ldan 'das gzugs dang kha dog mtha' med par 'jig rten gyi khams thams cad na chags pa med par bzhugs te/ 'di ni sangs rgyas
163a3(mdo sde): bcom ldan 'das rnams kyi che ba thams cad du kha na ma tho ba med cing shin tu rnam par dag pa'o/ /sangs rgyas bcom ldan 'das 'jig pa med pa bzhi brnyes te/ bag tsha ba med par gnas nas khyu mchog seng ge'i sgra sgrog ste/ stag chen po ltar rgol ba
163a4(mdo sde): rnam par gnon cing / me mar lta bu'i kun tu rtog pas chos ston te/ 'di ni sangs rgyas bcom ldan 'das rnams kyi che ba thams cad du kha na ma tho ba med cing shin tu rnam par dag pa'o/ /sangs rgyas bcom ldan 'das brjod du med pa'i yang brjod du med pa'i bskal
163a5(mdo sde): pa nas yongs su mya ngan las 'das mod kyi/ 'on kyang ming mang po rnam par rigs pas sems can rnams kyi sbyin gnas sbyong ste/ ji ltar zhugs pa bzhin no/ /de srid du yun ring po nas yongs su mya ngan las 'das pa rnams kyang rung ste/ sangs rgyas bcom ldan
163a6(mdo sde): 'das rnams la sbyin gnas bskrun pa ni yongs su zad par mi 'gyur te/ 'di ni sangs rgyas bcom ldan 'das rnams kyi che ba thams cad du kha na ma tho ba med cing shin tu rnam par dag pa'o/ /sangs rgyas bcom ldan 'das brjod du med pa'i yang brjod du med pa'i
163a7(mdo sde): 'jig rten gyi khams thams cad las ring ba'i 'jig rten gyi khams na bzhugs kyang / 'jig rten gyi khams 'di na gnas pa'i sems can gyis sangs rgyas bcom ldan 'das rjes su dran na sku ston par mdzad de/ 'di ni sangs rgyas bcom ldan 'das rnams kyi che
163b1(mdo sde): ba thams cad du kha na ma tho ba med cing shin tu rnam par dag pa'o/ /kye rgyal ba'i sras 'di ni sangs rgyas bcom ldan 'das kyi che ba ste/ thams cad du kha na ma tho ba med cing shin tu rnam par dag pa bcu'o/ /kye rgyal ba'i sras sangs rgyas bcom ldan 'das rnams kyi shin
163b2(mdo sde): tu rnam par dag pa bcu ste/ bcu gang zhe na/ sangs rgyas bcom ldan 'das kyi sngon gyi smon lam shin tu rnam par dag pa dang / sangs rgyas bcom ldan 'das kyi tshangs par spyod pa dang / sangs rgyas bcom ldan 'das rnams kyi ma chags pa'i tshul khrims rnam par dag
163b3(mdo sde): cing shin tu rnam par dag pa dang / sangs rgyas bcom ldan 'das kyi sems can thams cad phung po las byung bar mdzad pa shin tu rnam par dag pa dang / sangs rgyas bcom ldan 'das kyi sangs rgyas kyi zhing shin tu rnam par dag pa dang / sangs rgyas bcom ldan 'das kyi
163b4(mdo sde): g.yog 'khor shin tu rnam par dag pa dang / sangs rgyas bcom ldan 'das kyi chos kyi sku shin tu rnam par dag pa dang / sangs rgyas bcom ldan 'das kyi gzugs kyi sku'i mtshan dang dpe byad bzang po rnam par dag cing shin tu rnam par dag pa dang / sangs rgyas bcom
163b5(mdo sde): ldan 'das kyi chos kyi sku shin tu rnam par dag pa dang / sangs rgyas bcom ldan 'das kyi bsgribs pa med pa'i thams cad mkhyen pa'i ye shes kyi phung po shin tu rnam par dag pa dang / sangs rgyas bcom ldan 'das kyi sangs rgyas thams cad kyi rnam par thar pa dang /
163b6(mdo sde): rnam par gnon par mdzad pa dam pa'i mchog brnyes pa shin tu rnam par dag pa ste/ kye rgyal ba'i sras 'di ni sangs rgyas bcom ldan 'das rnams kyi shin tu rnam par dag pa bcu'o/ /kye rgyal ba'i sras su dus thams cad du 'jig rten gyi yul khams thams cad na
163b7(mdo sde): sangs rgyas bcom ldan 'das kyi mdzad pa bcu ste/ bcu gang zhe na/ sangs rgyas rjes su dran pa rab tu rnyed pa'i sems can rnams la dus thams cad du sangs rgyas ston pa dang / dus thams cad du sems can shes kyi sems can la chos ston pa dang / dus thams cad du
164a1(mdo sde): sangs rgyas la sems rab tu dang ba'i sems can la tshad med pa'i dge ba'i rtsa ba bskyed pa dang / dus thams cad du chos mi 'gyur ba'i lam du 'das pa'i sems can la ye shes rtogs par mdzad pa dang / dus thams cad du 'gro ba thams cad la sangs
164a2(mdo sde): rgyas kyi mdzad pa rgyun mi gcod pa dang / dus thams cad du 'jig rten gyi khams thams cad du de bzhin gshegs pa mi chags par bzhud pa dang / dus thams cad du sems can thams cad la thugs rje chen po rgyun mi gcod pa dang / dus thams cad du sangs rgyas bcom
164a3(mdo sde): ldan 'das rnams rnam par sprul pa la bzhugs pa dang / dus thams cad du sangs rgyas bcom ldan 'das rnams sangs rgyas sna tshogs su sprul par bzhugs pa dang / dus thams cad du sangs rgyas bcom ldan 'das rnams sangs rgyas kyi mthus chos kyi dbyings la
164a4(mdo sde): gnas pa ste/ kye rgyal ba'i sras 'di ni dus thams cad du 'jig rten gyi yul khams thams cad na sangs rgyas bcom ldan 'das rnams kyi sangs rgyas kyi mdzad pa bcu'o/ /kye rgyal ba'i sras de bzhin gshegs pa dgra bcom pa yang dag par rdzogs pa'i sangs rgyas rnams kyi
164a5(mdo sde): ye shes kyi rgya mtsho'i tshul mi zad pa bcu ste/ bcu gang zhe na/ sangs rgyas bcom ldan 'das kyis de bzhin gshegs pa'i sku'i ye shes kyi rgya mtsho mi zad pa dang / sangs rgyas bcom ldan 'das sangs rgyas kyi mdzad pa tshad med pa brnyes pa'i ye shes kyi rgya
164a6(mdo sde): mtsho mi zad pa dang / sangs rgyas bcom ldan 'das sangs rgyas kyi spyan gyi yul gyi ye shes kyi rgya mtsho mi zad pa dang / sangs rgyas bcom ldan 'das kyi dge ba'i rtsa ba tshad med pa bsam gyis mi khyab pa'i ye shes kyi rgya mtsho mi zad pa dang / sangs rgyas bcom
164a7(mdo sde): ldan 'das kyi chos thams cad kyi char 'bebs pa'i ye shes kyi rgya mtsho mi zad pa dang / sangs rgyas bcom ldan 'das kyi sangs rgyas kyi yon tan dang / kha dog gi ye shes kyi rgya mtsho mi zad pa dang / sangs rgyas bcom ldan 'das thams cad mkhyen pas
164b1(mdo sde): sngon gyi mtha' nas smon lam spyod pa'i ye shes kyi rgya mtsho mi zad pa dang / sangs rgyas bcom ldan 'das phyi ma'i mthar 'gro ba thams cad la sangs rgyas kyi mdzad pa rgyun mi gcod pa'i ye shes kyi rgya mtsho mi zad pa dang / sangs rgyas bcom ldan 'das sems can ma lus pa'i ris
164b2(mdo sde): thams cad kyi sems kyi spyod pa'i ye shes kyi rgya mtsho mi zad pa dang / sangs rgyas bcom ldan 'das kyi thams cad mkhyen pa'i bsod nams zil gyis mi gnon pa'i ye shes kyi rgya mtsho mi zad pa ste/ kye rgyal ba'i sras 'di ni de bzhin gshegs pa dgra bcom pa yang
164b3(mdo sde): dag par rdzogs pa'i sangs rgyas rnams kyi ye shes kyi rgya mtsho mi zad pa bcu'o/ /kye rgyal ba'i sras sangs rgyas bcom ldan 'das rnams kyi sangs rgyas kyi spyan bcu ste/ bcu gang zhe na/ gang 'di ltar sangs rgyas bcom ldan 'das rnams thams cad kyi pha rol tu phyin
164b4(mdo sde): cing mngon par byung ba'i spyan dang / gang 'di ltar sangs rgyas bcom ldan 'das rnams kyis chos thams cad mi mkhyen pa mi mnga' ba'i spyan dang / gang 'di ltar sangs rgyas bcom ldan 'das rnams thams cad la thugs rje che ba'i spyan dang / gang 'di ltar sangs rgyas
164b5(mdo sde): bcom ldan 'das rnams tshad med pa'i stobs bcu thams cad dang ldan pa'i spyan dang / gang 'di ltar sangs rgyas bcom ldan 'das rnams bla na med pa'i chos kyi 'khor lo bskor ba'i spyan dang / gang 'di ltar sangs rgyas bcom ldan 'das rnams sems can thams cad 'dul bar
164b6(mdo sde): zhugs pa'i spyan dang / gang 'di ltar sangs rgyas bcom ldan 'das 'gro ba thams cad mngon du rdzogs par sangs rgyas par mdzad pa'i spyan dang / gang 'di ltar sangs rgyas bcom ldan 'das rnams bzhugs pas 'dul ba'i sems can la 'dul ba'i spyan dang / gang 'di
164b7(mdo sde): ltar sangs rgyas bcom ldan 'das rnams gnyis su med par spyod pa'i chos kyi mtshan nyid la dbang ba'i spyan dang / gang 'di ltar sangs rgyas bcom ldan 'das rnams ji ltar sems can btul te smin par mdzad nas/ sangs rgyas kyi yul gyi mtha'i phyir sangs rgyas
165a1(mdo sde): yongs su mya ngan las 'da' bar ston pa ste/ kye rgyal ba'i sras 'di ni sangs rgyas bcom ldan 'das rnams kyi sangs rgyas kyi spyan bcu'o/ /kye rgyal ba'i sras sangs rgyas bcom ldan 'das rnams kyi sangs rgyas kyi chos mtha' yas par ston pa bcu ste/ bcu gang
165a2(mdo sde): zhe na/ sangs rgyas bcom ldan 'das sems can gyi khams la mtha' yas par ston pa'i sgo dang / sangs rgyas bcom ldan 'das sems can gyi spyod pa sna tshogs mtha' yas par ston pa'i sgo dang / sangs rgyas bcom ldan 'das sems can thams cad kyi las kyi rnam
165a3(mdo sde): par smin pa mtha' yas par ston pa'i sgo dang / sangs rgyas bcom ldan 'das sems can thams cad la gdams pa rjes su bstan pa mtha' yas par ston pa'i sgo dang / sangs rgyas bcom ldan 'das sems can gyi khams rnam par spyod pa'i nan tan mtha' yas par ston
165a4(mdo sde): pa'i sgo dang / sangs rgyas bcom ldan 'das byang chub sems dpa'i spyod pa gdams pa mtha' yas pa bstan pa la 'god pa'i sgo dang / sangs rgyas bcom ldan 'das byang chub sems dpa'i rim pa'i khyad par bzhin smon lam gyis 'byung ba mtha' yas par ston pa'i sgo dang /
165a5(mdo sde): sangs rgyas bcom ldan 'das sems can gyi khams ma lus pa thams cad la sdud pa dang 'gyur ba mtha' yas par ston pa'i sgo dang / sangs rgyas bcom ldan 'das rnams kyi sangs rgyas kyi zhing rnam par dag par byang chub sems dpa' rnams kyi bsam pa dang dad pa bzhin
165a6(mdo sde): ston pa'i sgo dang / 'jig rten gyi khams ma lus pa thams cad ni 'das pa dang / ma 'ongs pa dang / da ltar byung ba de dang de dag tu sangs rgyas thams cad gcig nas gcig tu bskal par 'byung ba sangs rgyas bcom ldan 'das rnams kyi mthus bsdus nas yongs su
165a7(mdo sde): snang zhing / sangs rgyas thams cad kyi ye shes rnam par rig pa mtha' yas pa'i sgo ste/ kye rgyal ba'i sras 'di ni sangs rgyas bcom ldan 'das rnams kyi chos mtha' yas par ston pa bcu'o/ /kye rgyal ba'i sras sangs rgyas bcom ldan 'das rnams kyi sangs rgyas
165b1(mdo sde): kyi mdzad pa bcu ste/ bcu gang zhe na/ sangs rgyas bcom ldan 'das rnams kyi gzugs kyi sku bstan pas kyang sems can rnams la sangs rgyas kyi mdzad pa mdzad pa dang / sangs rgyas bcom ldan 'das rnams kyi gsung gis kyang sems can rnams la sangs rgyas
165b2(mdo sde): kyi mdzad pa mdzad pa dang / sangs rgyas bcom ldan 'das rnams kyi gzung bas kyang sems can rnams la sangs rgyas kyi mdzad pa mdzad pa dang / sangs rgyas bcom ldan 'das rnams kyis mi 'dzin pas kyang sems can rnams la sangs rgyas kyi mdzad pa mdzad pa
165b3(mdo sde): dang / sangs rgyas bcom ldan 'das kyis sa dang / chu dang / me dang / rlung gis kyang sems can rnams la sangs rgyas kyi mdzad pa mdzad pa dang / sangs rgyas bcom ldan 'das rnams kyi byin gyi brlabs kyis yul gyi dbang gis brtsam pa'i yul thams cad kyis
165b4(mdo sde): kyang sems can rnams la sangs rgyas kyi mdzad pa mdzad pa dang / sangs rgyas bcom ldan 'das rnams kyi mtshan gyis kyang sems can rnams la sangs rgyas kyi mdzad pa mdzad pa dang / sangs rgyas bcom ldan 'das kyi zhing rtsom pas kyang sems can rnams la
165b5(mdo sde): sangs rgyas kyi mdzad pa mdzad pa dang / sangs rgyas bcom ldan 'das kyi sangs rgyas kyi zhing yongs su dag pas kyang sems can rnams la sangs rgyas kyi mdzad pa mdzad pa dang / sangs rgyas bcom ldan 'das cang mi gsungs pas kyang sems can rnams la
165b6(mdo sde): sangs rgyas kyi mdzad pa mdzad pa ste/ kye rgyal ba'i sras 'di ni sangs rgyas bcom ldan 'das rnams sems can rnams kyi sangs rgyas kyi mdzad pa mdzad pa bcu'o/ /kye rgyal ba'i sras sangs rgyas bcom ldan 'das rnams kyi sems can gyi chos kyi snying po bcu ste/ bcu
165b7(mdo sde): gang zhe na/ smon lam rgyun mi gcod cing smon lam brtan pa dang / gnyis su med par bshad pa ji ltar smras pa de bzhin byed pa ste/ 'di ni sems can gyi chos kyi snying po dang po'o/ /byang chub sems dpa'i spyod pa la rab tu brtson zhing ma zhum par phyi ma'i mtha' bskal par
166a1(mdo sde): 'gro zhing yon tan gyi rgyan thams cad yongs su rdzogs pa ste/ 'di ni sems can gyi chos kyi snying po gnyis so/ /brjod du med pa'i yang brjod du med pa'i 'jig rten gyi khams na 'dul bar 'os pa'i sems can gcig gzigs na yang mi
166a2(mdo sde): bzhugs par 'jig rten gyi khams thams cad du gshegs te/ 'di ni sems can gyi chos kyi snying po gsum mo/ /sems can gyi sems mi 'phrogs pa la thugs rje chen po mnyam pa dang / sems can sems rab tu dang ba la thugs rje chen po mnyam pa ste/
166a3(mdo sde): 'di ni sems can gyi chos kyi snying po bzhi'o/ /de bzhin gshegs pa dgra bcom pa yang dag par rdzogs pa'i sangs rgyas 'byung ba'ang ma yin/ ma byung ba'ang ma yin/ gang nas bla na med pa yang dag par rdzogs pa'i byang chub tu zhugs nas nam bla na med pa yang
166a4(mdo sde): dag par rdzogs pa'i byang chub tu mngon par rdzogs par sangs rgyas kyi bar du byang chub kyi sems mi 'jig ste/ 'di ni sems can gyi chos kyi snying po lnga'o/ /dge ba'i rtsa ba thams cad bsdus nas thams cad mkhyen pa nyid du bsngo bar 'jug cing 'jig rten gyi
166a5(mdo sde): phyir mi spyod pa ste/ 'di ni sems can gyi chos kyi snying po drug go/ /thog mar sems kyis sangs rgyas thams cad kyi sangs rgyas kyi spyod pa'i rjes su lus kyi las dang / ngag gi las dang / yid kyi las la slob ste/ thams cad mkhyen par bsngo zhing nyan thos dang rang
166a6(mdo sde): sangs rgyas kyi spyod par ma yin pas bla na med pa yang dag par rdzogs pa'i byang chub tu mngon par rdzogs par sangs rgyas pa ste/ 'di ni sems can gyi chos kyi snying po bdun no/ /mtha' yas par 'od thams cad kun tu snang ba dang / sangs rgyas kyi chos thams cad
166a7(mdo sde): snang ba dang / byang chub sems dpa' sems rnam par dag pa 'di snang ba thams cad mtshungs pa thams cad mtshungs par thams cad mkhyen pa nyid du yongs su rdzogs par byed pa ste/ 'di ni sems can gyi chos kyi snying po brgyad do/ /'jig rten gyi bde ba thams cad spong
166b1(mdo sde): ba dang / 'jig rten gyi dga' ba la mi 'dod pa dang / 'jig rten thams cad kyis ma gos pa'i smon lam thams cad mtshungs par 'jig rten gyi bde ba thams cad dang ldan pas sdug bsngal thams cad 'jig cing spros pa thams cad med pa ste/ 'di ni sems can gyi chos kyi
166b2(mdo sde): snying po dgu'o/ /sangs rgyas kyi yul la dad pas dka' ba dang dka' thub kyi sems bskyed do/ /sangs rgyas thams cad kyi rigs bsrung ba la brtson pas 'gro ba thams cad dang mnyam par sdug bsngal thams cad rig pas rig cing stobs dang sa bcu'i bar gyi mthar byung ba
166b3(mdo sde): ste/ 'di ni sems can gyi chos kyi snying po bcu pa'o/ /kye rgyal ba'i sras 'di ni sangs rgyas bcom ldan 'das rnams kyi sems can gyi chos kyi snying po bcu'o/ /kye rgyal ba'i sras sangs rgyas bcom ldan 'das rnams kyi mi chags par spyod pa bcu ste/ bcu gang zhe na/
166b4(mdo sde): sangs rgyas bcom ldan 'das 'jig rten gyi khams ma lus pa thams cad du gshegs pa yang mi chags par spyod pa dang / sangs rgyas bcom ldan 'das 'jig rten gyi khams ma lus pa thams cad na bzhugs pa yang mi chags par spyod pa dang / sangs rgyas bcom
166b5(mdo sde): ldan 'das 'jig rten gyi khams ma lus pa thams cad na 'chag bzhengs bzhugs pa yang mi chags par spyod pa dang / sangs rgyas bcom ldan 'das 'jig rten gyi khams ma lus pa thams cad na chos ston pa yang mi chags par spyod pa dang / sangs rgyas bcom ldan
166b6(mdo sde): 'das 'jig rten gyi khams ma lus pa thams cad dang / dga' ldan gnas su gshegs pa yang mi chags par spyod pa dang / sangs rgyas bcom ldan 'das chos kyi dbyings ma lus pa thams cad dang / sngon gyi mtha' dang / phyi ma'i mtha' dang / da ltar
166b7(mdo sde): byung ba la yang mi chags par spyod pa dang / sangs rgyas bcom ldan 'das 'jig rten gyi khams ma lus pa thams cad du tshad med pa'i 'khor gyi dkyil 'khor du gshegs pa yang mi chags par spyod pa dang / sems can ma lus pa thams cad kyi sems kyi spyod pa la
167a1(mdo sde): rnam par gzigs shing sems kyi skad cig ma gcig la cho 'phrul gsum ston cing sems can 'dul ba yang mi chags par spyod pa dang / sangs rgyas bcom ldan 'das kyi sku gcig gis tshad med bsam gyis mi khyab par gshegs shing sangs rgyas kyi spyod pa
167a2(mdo sde): chen po spyod pa yang mi chags par spyod pa dang / sangs rgyas bcom ldan 'das tshad med bsam gyis mi khyab par gshegs shing sems can tshad med pa bcu rdul yab ma lus pa thams cad la ston pa dang / sangs rgyas bcom ldan 'das kyis de bzhin gshegs pa
167a3(mdo sde): ma lus pa thams cad kyi mtha' yas bsdus pa yang mi chags par spyod pa ste/ kye rgyal ba'i sras 'di ni sangs rgyas bcom ldan 'das kyi mi chags par spyod pa bcu'o/ /kye rgyal ba'i sras sangs rgyas bcom ldan 'das rnams kyi sangs rgyas kyi sku'i rgyan mchog
167a4(mdo sde): dam pa bla na med pa bcu ste/ bcu gang zhe na/ sangs rgyas bcom ldan 'das rnams kyi sku'i mtshan dang dpe byad bzang pos brgyan pa sangs rgyas kyi sku'i rgyan mchog dam pa bla na med pa'o/ /sangs rgyas bcom ldan 'das rnams yan lag drug cu mchog
167a5(mdo sde): dam pa dang ldan zhing gsung gi yan lag brgya rtsa lnga yongs su bzung ba brgya stong du mas brgyan pa mtha' dang mu med pa'i dbyangs kyi yan lag rnam par dag pa brjod du med pa'i sangs rgyas kyi chos dang / don tshig 'bru rab tu dang ba dang / 'jigs pa med pa chen
167a6(mdo sde): pos mi 'jigs shing bag tsha ba med par seng ge'i sgra bsgrags pas chos kyi dbyings ma lus pa thams cad sems can thams cad la thos pa dang / snang ba dang / shes par mdzad pa dang / sems can rnams kyi bsam pa sna tshogs dang / dbang po sna tshogs
167a7(mdo sde): kyi rim pa so sor slong zhing 'dul ba ste/ 'di ni sangs rgyas bcom ldan 'das rnams kyi gsung gi rgyan mchog dam pa bla na med pa'o/ /sangs rgyas bcom ldan 'das kyi yid kyi las stobs bcus brgyan pa/ sangs rgyas thams cad ting nge 'dzin chen pos
167b1(mdo sde): rgyas shing sangs rgyas kyi chos ma 'dres pa bco brgyad kyi rgyan gyis shin tu brgyan te chags pa med pa'i yul gyi spyod yul ba/ chos kyi dbyings la rab tu gnas shing sangs rgyas kyi chos thams cad kyi yan lag brnyes te/ chos kyi dbyings ma lus pa thams cad kyi
167b2(mdo sde): rgyan dang / sems kyi skad cig ma gcig dang ldan pa'i shes rab kyi dus gsum ma lus pa dang / chos thams cad kyi dbyings dang / sems can thams cad kyi sems kyi spyod pa thams cad rab tu mkhyen pa ste/ 'di ni sangs rgyas bcom ldan 'das rnams
167b3(mdo sde): kyi thugs kyi rgyan dam pa mchog bla na med pa'o/ /sangs rgyas bcom ldan 'das kyis brjod du med pa'i 'od bye ba khrag khrig rab tu btang nas/ 'od zer brjod du med pa gcig nas gcig tu 'od zer gyi dra bar bskor cing zhing med bcu rdul yab ma lus pa thams cad du
167b4(mdo sde): snang bar byas pa/ 'jig rten gyi khams thams cad kyi mun pa'i rigs ston pa/ 'dzum pa ston pa'i zhal gyi sgo nas 'od zer kha dog sna tshogs du ma kha dog brgya stong bye ba khrag khrig tshad med grangs med pa byung bas phyogs bcu'i 'jig rten gyi khams tshad med grangs
167b5(mdo sde): med pa ma lus pa thams cad kyi sems can gyi khams la snang bas shes par byed cing / bla na med pa yang dag par rdzogs par byang chub par mdzad pa dang / sangs rgyas 'byung ba dang mi bral zhing / sangs rgyas kyi mdzad pa gdon mi za ba phyir mi ldog pa brjod du med pa'i
167b6(mdo sde): sangs rgyas 'byung zhing bzhugs pa'i sku rnam par dag pas dga' ba med par 'byung ba ste/ 'di ni sangs rgyas bcom ldan 'das rnams kyi 'od kyi rgyan mchog dam pa bla na med pa'o/ /sangs rgyas bcom ldan 'das rnams gzhan du lung ston pa dang / 'gro ba thams cad kyi
167b7(mdo sde): sgrib pa med par mdzad pa ste/ 'di ni sangs rgyas bcom ldan 'das rnams kyi rab rib med pas 'jig rten thams cad du 'dzum pa mdzad pa ston pa'i rgyan mchog dam pa bla na med pa'o/ /tshad med pa'i sangs rgyas bcom ldan 'das rnams kyi chos kyi sku sgrib pa med cing
168a1(mdo sde): rnam par dag pa/ chos thams cad la ma chags pa mtha' med pa'i chos kyi dbyings mtha' dang dbung med par chud pa/ 'jig rten thams cad dang ma 'dres pa/ 'jig rten thams cad de kho na nyid kyi rjes su 'brang ba 'jig rten thams cad 'jig rten las
168a2(mdo sde): 'das par spyod par 'jug pa'i tshig gi lam chad cing brjod du med par chud pa/ phung po dang / khams dang / skye mched dang bral ba ste/ 'di ni sangs rgyas bcom ldan 'das rnams kyi chos kyi rgyan mchog dam pa bla na med pa'o/ /sangs rgyas bcom ldan 'das kyi 'od tshad med
168a3(mdo sde): pa/ 'jig rten gyi khams ma lus pa thams cad dbyer med pa'i 'od brjod du med pa'i yang brjod du med pa'i rgyan kha dog sna tshogs du ma'i rkyen kun nas mi 'phrogs pa'i 'od/ 'jig rten thams cad la ma chags pa'i 'od/ tshad med pa sgrib pa med pa'i 'od kyi dkyil
168a4(mdo sde): 'khor gyi mdzod thams cad khang pa ltar gyur pa ste/ 'di ni sangs rgyas bcom ldan 'das rnams kyi 'od kyi rgyan bla na med pa mchog dam pa'o/ /sangs rgyas bcom ldan 'das kyi kha dog mtha' yas pa/ kha dog 'tsher ba/ kha dog rang bzhin gyis 'tsher ba/ kha
168a5(mdo sde): dog tshad med pa/ sems can ma lus pa thams cad kyi bsam pa dang / dad pa ji lta ba bzhin du rnam par rig par byed pa'i kha dog ste/ sangs rgyas bcom ldan 'das mi zlog pa'i kha dog dang / kha dog thams cad kyi mchog brnyes pas de las gzhan pa'i kha dog
168a6(mdo sde): dang / khams gsum gyi kha dog thams cad khyab pa zil gyis mnan pa ste/ 'di ni sangs rgyas bcom ldan 'das rnams kyi kha dog gi rgyan mchog dam pa bla na med pa'o/ /sangs rgyas bcom ldan 'das kyi dge ba shin tu rnam par dag pas 'das pa dang / ma 'ongs pa
168a7(mdo sde): dang / da ltar byung ba'i sangs rgyas kyi rigs dge ba rin po che 'byung ba'i 'jig rten thams cad kyis ma smad pa/ kha na ma tho ba med pas chos thams cad kyi de kho na mnyam pa dang / mi mnyam par spyod pa rnam par dag pa'i rgyan dang / de bzhin gshegs pa'i rigs sgrib
168b1(mdo sde): pa med cing rigs rnam par dag pa thams cad mkhyen pa nyid kyi ye shes las byung zhing 'dus pa ste/ 'di ni sangs rgyas bcom ldan 'das rnams kyi rigs dang / gdung rnam par dag pa'i rgyan mchog dam pa bla na med pa'o/ /sangs rgyas bcom ldan 'das kyi sku byams
168b2(mdo sde): pa chen po'i stobs kyis brgyan pa shin tu dang zhing rnyog pa med pa'i kun tu rtog pa'i sku'i 'du byed nyam rangs pa/ shin tu rnam par phye ba blta bas mi ngoms pas/ thugs rje chen po'i thugs 'gro ba thams cad kyi sbyin gnas dang / skyabs med kyi mchog bla na med pa so sor
168b3(mdo sde): 'dzin pa rnams la thugs brtse zhing phan par bzhed pa/ sems can thams cad la ye shes chen po'i byin gyis rlob pa bsod nams chen po 'phags pa/ 'gro ba thams cad kyi bsod nams mtha' yas pa'i zhing sems can thams cad la yon tan dang ye shes kyi
168b4(mdo sde): phung po thams cad rnam par 'phel bar mdzad pa ste/ 'di ni sangs rgyas bcom ldan 'das rnams kyi byams pa chen po dang / thugs rje chen po dang / bsod nams kyi mtha'i rgyan mchog dam pa bla na med pa bcu'o/ /kye rgyal ba'i sras 'di ni sangs rgyas bcom
168b5(mdo sde): ldan 'das rnams kyi sangs rgyas kyi rgyan mchog dam pa bla na med pa'o/ / //'phags pa sangs rgyas kyi chos bsam gyis mi khyab pa bstan pa/ bam po gnyis pa/ kye rgyal ba'i sras sangs rgyas bcom ldan 'das rnams kyi bdag po dbang gi chos bcu ste/
168b6(mdo sde): bcu gang zhe na/ sangs rgyas bcom ldan 'das chos thams cad kyi bdag po dbang gis chos thams cad snang bar mdzad pa dang / mtha' med pa'i tshig dang 'bru la spobs pa chags pa med pa dang / chos ma lus pa thams cad yongs su ston pa ste/ 'di ni sangs
168b7(mdo sde): rgyas bcom ldan 'das rnams kyi sangs rgyas kyi bdag po'i dbang gi chos dang po'o/ /sangs rgyas bcom ldan 'das kyi bdag pos ji ltar sems can gnas pa'i 'dul zhing yongs su smin pa de ltar smon lam dang chos ston te/ 'di ni sangs rgyas kyi bdag po'i chos
169a1(mdo sde): gnyis so/ /sangs rgyas bcom ldan 'das kyi bdag pos 'jig rten gyi khams ma lus pa thams cad rnam pa drug tu g.yos kyang sems can gcig la yang gnod pa med pa tshad med grangs med pa'i rgyan gyis brgyan pa/ nam mkha'i khams kyi mtha'i
169a2(mdo sde): 'jig rten gyi khams ma lus pa thams cad gcig nas gcig tu 'deg pa dang / 'jog pa dang / sad pa dang / 'phen pa dang / 'jig rten gyi khams gcig nas gcig dang / phyogs gcig nas gcig tu 'jog kyang sems can gyi khams kun nas gti mi mug
169a3(mdo sde): cing the tsom med de/ 'di ni sangs rgyas kyi bdag po'i dbang gi chos gsum mo/ /sangs rgyas bcom ldan 'das kyi bdag po'i sems kyi skad cig ma gcig la 'jig rten gyi khams ma lus pa thams cad ye shes kyi byin gyis brlabs te/ rgyan sna tshogs
169a4(mdo sde): 'jig rten gyi khams gcig nas gcig tu byin gyis rlob pa dang / 'jig rten gyi khams thams cad du lhab lhub dang rgyan ston pa dang / grangs med pa'i bskal par 'jig rten gyi khams ma lus pa thams cad du nyon mongs pa med pa'i lus su ston cing lhab lhub dang /
169a5(mdo sde): rgyan thams cad kyi kha dog mi zad par ston pa dang / sangs rgyas kyi zhing rnam par dag pa thams cad sangs rgyas kyi zhing gcig tu kun 'brang bar byin gyis rlob pa ste/ 'di ni sangs rgyas bcom ldan 'das rnams kyi sangs rgyas kyi bdag po'i dbang gi chos bzhi'o/ /
169a6(mdo sde): sangs rgyas bcom ldan 'das kyi bdag pos sangs rgyas kyis 'dul ba'i sems can gzigs nas sems can gcig gi phyir brjod du med pa'i yang brjod du med pa'i bskal par skyil mo krung mi 'jig pa gang zag de la dgongs kyang / de bzhin gshegs pa'i sku dang
169a7(mdo sde): thugs la skyo ba mi mnga' zhing 'dul ba'i dus su de las mi 'da' ste/ ji ltar gang zag re re la yang de bzhin du rim pas 'jig rten gyi khams ma lus pa thams cad kyi phyi ma'i mthar tshe la dbang ba byin gyis brlabs te bzhugs kyang sangs rgyas bcom ldan 'das la kun
169b1(mdo sde): du bsnyengs pa mi mnga'/ skyo ba mi mnga' ste/ de bzhin du sems can gyi khams ma lus pa thams cad du sangs rgyas kyis 'dul ba'i gang zag gi phyir rim pas rab tu skyong ste/ 'di ni sangs rgyas bcom ldan 'das rnams kyi sangs rgyas kyi bdag po'i dbang gi chos
169b2(mdo sde): lnga'o/ /sangs rgyas bcom ldan 'das kyi bdag pos sems kyi skad cig ma de bzhin gshegs pa 'jig rten gyi khams ma lus pa thams cad du 'brang zhing gshegs nas/ phyogs bcu'i 'jig rten gyi khams 'gyur ba rgya mtsho med pa bcu rdul yab ma lus pa
169b3(mdo sde): thams cad kyi chos kyi dbyings gcig nas gcig tu thams cad byin gyis brlabs pa dang / phyogs kyi 'jig rten gyi khams thams cad kyi rigs kyi dra ba bzlog cing tshad med par gshegs te/ chos kyi dbyings ston pa dang / mi 'phrogs pa'i chos kyi 'khor lo
169b4(mdo sde): bskor ba ste/ 'di ni sangs rgyas bcom ldan 'das rnams kyi sangs rgyas kyi bdag po'i dbang gi chos drug go/ /sangs rgyas bcom ldan 'das kyi bdag pos sems kyi skad cig ma la sems can gyi khams 'dul ba'i phyir sems kyi skad cig ma la bla na med pa
169b5(mdo sde): yang dag par rdzogs pa'i byang chub tu mngon par rdzogs par sangs rgyas kyang 'di ltar mngon du rdzogs par sangs rgyas pa'ang med/ sangs rgyas kyi chos thams cad las mngon par sangs rgyas pa'ang med/ mngon du rdzogs par 'tshang rgya bar 'gyur ba'ang med/ slob
169b6(mdo sde): pa'i sa la gnas pa dang / mngon par rdzogs par byang chub tu phye ba dang / sangs rgyas kyi chos thams cad sgrib pa med par rtogs shing rig pa'ang med de/ sems can 'dul ba'i phyir sangs rgyas rnam par sprul pa chen po'i yul rgyun mi gcod cing dpag tu med pa'i ye
169b7(mdo sde): shes brnyes te 'di ni sangs rgyas bcom ldan 'das rnams kyi sangs rgyas kyi bdag po'i dbang gi chos bdun no/ /sangs rgyas bcom ldan 'das kyi bdag pos gang spyan gyi skye mched kyis sangs rgyas kyi mdzad pa de snyan gyi skye mched kyis kun tu sgrub/ gang snyan gyi skye mched kyis
170a1(mdo sde): sangs rgyas kyi mdzad pa de shangs kyi skye mched kyis kun tu sgrub/ gang shangs kyi skye mched kyis sangs rgyas kyi mdzad pa de ljags kyi skye mched kyis kun tu sgrub/ gang ljags kyi skye mched kyis sangs rgyas kyi mdzad pa de sku'i skye mched kyis kun tu sgrub/ gang
170a2(mdo sde): sku'i skye mched kyis sangs rgyas kyi mdzad pa de thugs kyi skye mched kyis kun tu sgrub/ gang thugs kyi skye mched kyis sangs rgyas kyi mdzad pa de'i bar gyis 'jig rten gyi khams ma lus pa thams cad du sna tshogs su rtsom zhing 'jig rten dang / 'jig rten las 'das pa'i rnam par
170a3(mdo sde): phye ba brnyes te/ de bzhin du rtsom pa re res sgrub cing sprul pas sangs rgyas kyi mdzad pa rtsom pa gcig ji lta ba bzhin du rtsom pa ma lus pa thams cad kyang de bzhin te/ 'di ni sangs rgyas bcom ldan 'das rnams kyi sangs rgyas kyi bdag po'i dbang gi chos brgyad do/ /
170a4(mdo sde): sangs rgyas bcom ldan 'das kyis dbang pos rang gi sku'i ba spu gcig gi bu gar sems can re re'i lus kyang brjod du med pa'i yang brjod du med pa'i sangs rgyas kyi ltar che ba'i sems can gyi khams ma lus pa thams cad bcug cing nang du 'dus par mdzad de/ de la sems can re
170a5(mdo sde): res kyang bskal pa grangs med par gnas kyang sems can de dag la gnod pa yang med/ kun tu gnod pa med do/ /'jig rten gyi khams brjod du med pa'i 'jig rten gyi khams gcig nas gcig tu gom pa gcig gis gshegs te 'jig rten gyi khams de dag gis
170a6(mdo sde): sangs rgyas byung zhing sangs rgyas byung ba dang / de dag gis brjod du med pa'i 'jig rten gyi khams 'das te/ de'i dbang gis sems can gyi snying pos brjod du med pa'i yang brjod du med pa'i chos kyi 'khor lo bskor bar shes so/ /de la ba spu'i bu ga'i sems can brjod du med pa dag gcig
170a7(mdo sde): nas gcig tu sangs rgyas su gyur te/ gcig nas gcig tu brjod du med pa'i chos kyi 'khor lo bskor zhing / gcig nas gcig tu brjod du med pa'i chos kyi dbyings ston/ gcig nas gcig tu 'das pa brjod du med pa dang / gcig nas gcig tu ma 'ongs pa brjod du med pa
170b1(mdo sde): dang / gcig nas gcig tu da ltar byung ba brjod du med pa snang bar byed/ mtha' dang dbung med pa'i nam mkha'i khams skabs byed pa ston/ sems can thams cad 'ong ba dang / 'gro ba dang / thams cad skye ba'i skye mched dang / bsgribs pa med pa dang / 'dod chags
170b2(mdo sde): la yongs su spyod par 'jug pa mkhyen te/ 'di ni sangs rgyas bcom ldan 'das rnams kyi sangs rgyas kyi bdag po'i dbang gi chos dgu'o/ /sangs rgyas bcom ldan 'das rnams kyi bdag pos chos kyi dbyings ma lus pa thams cad pad mo'i rgyan chen pos brgyan te pad mo'i
170b3(mdo sde): snying po'i seng ge'i gdan la de bzhin gshegs pa re re bzhugs pa dang / chos thams cad kyi dbyings dang / sku dpag tu med pa dang / byang chub tu mngon par rdzogs par sangs rgyas pa dang / sangs rgyas thams cad rnam par rol pa ston te/ ji ltar de bzhin gshegs pa
170b4(mdo sde): gcig pa de ltar 'jig rten gyi khams thams cad kyi rab tu phra ba'i rdul dang mnyam par sems can gyi snying po re re sems kyi skad cig ma la byin gyis rlob bo/ /sems kyi skad cig ma gcig ji lta ba bzhin du sems kyi skad cig ma thams cad kyang de bzhin no/ /ji ltar pad ma'i le'u
170b5(mdo sde): dang / rnam par dag cing mngon du rdzogs par sangs rgyas pa de ltar chos kyi dbyings ma lus pa thams cad dang / med bcu rdul yab brjod du med pa'i yang brjod du med pa'i sangs rgyas kyi zhing rnam par dag pa dang / bsam gyis mi khyab pa'i rgyan sna tshogs dang / 'jig rten
170b6(mdo sde): gyi khams su rtsom pa sna tshogs kyi rim pa dang / med bcu rdul yab brjod du med pa'i zhing rnam par dag pa dang / sna tshogs kyi mtshan nyid dang / mtshan nyid sna tshogs med pa dang / rigs med bcu rdul yab tshad med pa dang / grangs med pa'i dus 'gyur ba dang / mi
170b7(mdo sde): chags pa ston pa dang / tshad med pa'i blo rgyas pa'i dad pa dang / skad cig ma sna tshogs dang / gnas med pa dang / skad cig ma bsam gyis mi khyab pa dang / tshad med par gshegs pa dang / sems kyi skad cig ma dang / sems kyi skad cig ma gcig la thams cad
171a1(mdo sde): ston te/ sangs rgyas bcom ldan 'das mchod du mdzad pa ni mi mnga'o/ /'di ni sangs rgyas bcom ldan 'das rnams kyi sangs rgyas kyi bdag po'i dbang gi chos bcu'o/ /kye rgyal ba'i sras 'di ni sangs rgyas bcom ldan 'das rnams kyi
171a2(mdo sde): bdag po'i dbang gi chos bcu'o/ /kye rgyal ba'i sras sangs rgyas bcom ldan 'das rnams kyi sangs rgyas kyi chos tshad med bsam gyis mi khyab pa yongs su rdzogs pa bcu ste/ bcu gang zhe na/ gang gis bsod nams brgya pa'i mtshan mtshan re re nas
171a3(mdo sde): yongs su dag nas sangs rgyas bcom ldan 'das byang chub tu mngon par rdzogs par 'tshang rgya ste/ 'di ni yongs su rdzogs pa dang po'o/ /sangs rgyas bcom ldan 'das sangs rgyas kyi chos thams cad yongs su rdzogs nas byang chub tu mngon par rdzogs par 'tshang
171a4(mdo sde): rgya ba dang / sangs rgyas bcom ldan 'das dge ba'i rtsa ba thams cad yongs su rdzogs nas byang chub tu mngon par rdzogs par 'tshang rgya ba dang / sangs rgyas bcom ldan 'das yon tan thams cad kyi 'byung gnas dang / spyod pa rnam par dag pa phun sum tshogs
171a5(mdo sde): pa yongs su rdzogs nas byang chub tu mngon par rdzogs par 'tshang rgya ba dang / sangs rgyas bcom ldan 'das sems can 'dul zhing yongs su smin par mdzad pa yongs su rdzogs nas byang chub tu mngon par rdzogs par 'tshang rgya ba dang / sangs rgyas bcom ldan 'das
171a6(mdo sde): sangs rgyas kyi bdag po 'gro ba thams cad gang gis kyang zil gyis mi gnon pa yongs su rdzogs nas byang chub tu mngon par rdzogs par 'tshang rgya ba dang / sangs rgyas bcom ldan 'das zhing yongs su dag par mdzad pa yongs su rdzogs nas byang chub tu mngon par
171a7(mdo sde): rdzogs par 'tshang rgya ba dang / sangs rgyas bcom ldan 'das thams cad mkhyen pa'i ye shes yongs su rdzogs nas byang chub tu mngon par rdzogs par 'tshang rgya ba dang / sangs rgyas bcom ldan 'das gzugs kyi sku'i mtshan dang dpe byad gti mug med par ston pa
171b1(mdo sde): yongs su rdzogs nas byang chub tu mngon par rdzogs par 'tshang rgya ba dang / sangs rgyas bcom ldan 'das de bzhin gshegs pa thams cad dang mnyam pa nyid yongs su rdzogs nas byang chub tu mngon par rdzogs par 'tshang rgya ba dang / sangs rgyas bcom ldan 'das sangs
171b2(mdo sde): rgyas kyi mdzad pa mdzad pa thams cad yongs su rdzogs nas yongs su mya ngan las 'da' ste/ kye rgyal ba'i sras 'di ni sangs rgyas bcom ldan 'das rnams kyi sangs rgyas kyi thabs bsam gyis mi khyab pa'i sangs rgyas kyi chos yongs su rdzogs pa bcu'o/ /kye rgyal ba'i
171b3(mdo sde): sras sangs rgyas bcom ldan 'das rnams kyi sangs rgyas kyi thabs la mkhas pa bcu ste/ bcu gang zhe na/ sangs rgyas bcom ldan 'das kyi byin gyis brlabs ma yin pa'i chos thams cad mkhyen nas spros pa med pa dang / dge ba dang / sangs rgyas kyi byin gyis brlabs
171b4(mdo sde): ston cing snang bar mdzad de/ 'di ni sangs rgyas bcom ldan 'das rnams kyi thabs la mkhas pa dang po'o/ /sangs rgyas bcom ldan 'das rnams kyis chos thams cad bltar med pa dang / phan tshun shes par mi rung ba dang / ma bcing ba dang / ma grol ba dang / gzung
171b5(mdo sde): du med pa dang / reg par mi rung ba dang / ma byung ba'i chos thams cad la mnga' dam pa'i pha rol tu phyin pa brnyes shing / sangs rgyas bcom ldan 'das chos de dag thams cad yang dag pa nyid dang / de kho na dang / ma nor ba de bzhin nyid dang / gzhan ma yin pa'i
171b6(mdo sde): chos thams cad dang / bdag med pa dang / gzung ba med pa'i chos rnams kyi de kho na'i mtha' la chags pa med pa'i dbang du gyur pa de la dbang gis chen po bslabs te/ bslab pa'i rjes su 'brang zhing chos thams cad la gzigs te/ 'di ni sangs rgyas bcom
171b7(mdo sde): ldan 'das rnams kyi sangs rgyas kyi thabs la mkhas pa gnyis pa'o/ /sangs rgyas bcom ldan 'das mtshan ma thams cad kyi mtha' dang bral zhing mtshan ma thams cad la mi gnas pa/ mtshan ma mngon par mkhyen pas mi chags pa de'i ngo bo nyid dang ngo bo nyid med pa
172a1(mdo sde): dang / ji ltar ngo bo nyid smra ba'i tshul gyis rjes su song ba/ grangs med pa'i gzugs kyi mtshan ma'i tshogs kyi sku rnam par dag pa sna tshogs kyi zhing thams cad kyi mtshan ma dang spyod pa'i mtshan ma zad par ston pa/ mun pa'i 'du shes kyi phung po
172a2(mdo sde): yang dag par rab tu 'chang ba mun pa'i 'gro ba thams cad la sgron ma chen pos snang ba ston te/ 'di ni sangs rgyas bcom ldan 'das rnams kyi sangs rgyas kyi thabs la mkhas pa gsum pa'o/ /sngon gyi mtha' dang / phyi ma'i mtha' dang / da ltar byung ba la ma chags pa dang /
172a3(mdo sde): 'das pa dang / ma 'ongs pa dang / da ltar byung ba dang / chos kyi dbyings la mi gnas pa/ de bzhin nyid kyi mtshan nyid ma byung ba dang / 'das pa dang / ma 'ongs pa dang / da ltar byung ba'i sangs rgyas byung ba snang bar mdzad pa/ brjod du med par
172a4(mdo sde): bstan pa/ de ltar tshad med pa'i rigs kyi phyir dang / sangs rgyas kyi phyir lta ba/ sangs rgyas kyi yul kun tu gzigs pa ste/ 'di ni sangs rgyas bcom ldan 'das rnams kyi sangs rgyas kyi thabs la mkhas pa bzhi pa'o/ /sangs rgyas bcom ldan 'das
172a5(mdo sde): lus kyi las dang / ngag gi las dang / yid kyi las mngon par 'du mi byed pa/ blang ba med pa dang / rgya med pa'i mtha' la gnas pa/ dor ba med pa'i chos kyi gnas kyi pha rol tu song ba/ ma nges pa'i rnam pa'i mdzod dang / grangs kyi spyod pa las legs par
172a6(mdo sde): tshogs mtha' yas pa sgrub pa dang / sna tshogs kyi rim pa 'jig rten pa dang / 'jig rten las 'das pa'i grangs su gtogs pa'i rjes su song ba/ sgrib pa med pa'i ye shes kyi lta ba tshad med mtha' yas pa'i rdzu 'phrul sna tshogs mngon par 'du mdzad pa/ chos kyi
172a7(mdo sde): dbyings ma lus pa thams cad sems can rnams 'dul zhing rnam par rig par byed pa ste/ 'di ni sangs rgyas bcom ldan 'das rnams kyi sangs rgyas kyi thabs la mkhas pa lnga'o/ /chos thams cad bltar med pa dang / sna tshogs med par song ba de ni med med par song ba/
172b1(mdo sde): ma byung bar song ba/ mtshan nyid med par song ba/ sna tshogs med par song ba/ rgyan med par song ba/ blang ba med par song ba/ ngo bo nyid med par song zhing chos thams cad mkhyen te/ chos kyi klong las rim par 'byin pa rab tu mkhyen pa/ 'jig rten gyi chos dang mi
172b2(mdo sde): 'gal bar mdzad pa/ yang dag pa'i ngo bo nyid med par lta ba/ thams cad mkhyen cing thams cad gzigs pa/ ye shes kyis ma lus par gzigs pa/ chos thams cad dbang gis snang bar mdzad cing de bzhin nyid kyi ngo bo nyid las mi 'pho ste/ 'di ni sangs rgyas
172b3(mdo sde): bcom ldan 'das rnams kyi sangs rgyas kyi thabs la mkhas pa drug pa'o/ /dus gcig tu mtshan ma gcig phan tshun rtogs shing mkhyen pa de chos gsha' mar 'jug pa yongs su mi gnas pa'i dge ba'i rtsa ba mnyam pa rnam par dag pa/ chos gsha' ma nyid dang /
172b4(mdo sde): dus thams cad du mi gnas pa de la nyi ma gcig dang / zla ba phyed dang / lo gcig dang / lo brgya dang / bskal pa sdud pa dang 'gyur ba'i rjes su 'jug pa'ang ma yin/ ldog pa'ang ma yin/ tshad med pa'i dus dang / nyi ma gcig dang / yud tsam gyi dus dang /
172b5(mdo sde): snga dro dang / nyi ma phyed kyi dus dang / phyem red dang / srod dang / nam gyi gung dang / tho rangs kyi dus dang / nyi ma dang / grangs su gtogs pa'i dus dang / zhag bdun dang / zla ba phyed kyi dus dang / zla ba gcig dang / lo gcig dang / lo brgya'i dus dang / bskal
172b6(mdo sde): pa gcig gi dus dang / tshad med/ grangs med/ bsam gyis mi khyab/ brjod du med pa'i dus dang / phyi ma'i dus kyi mtha'i bar dus chos ston te/ chos kyi 'khor lo la gnas pa'ang med ldog pa'ang med/ rgyun kyang mi gcod/ sbyor ba'ang med/ mtshams su'ang
172b7(mdo sde): mi 'gyur/ mi 'dor/ mi 'pho/ mi g.yo/ ring ba'ang ma yin/ de mtha' la yang gnas pa ma yin te/ 'di ni sangs rgyas bcom ldan 'das rnams kyi sangs rgyas kyi thabs la mkhas pa bdun pa'o/ /sangs rgyas bcom ldan 'das kyis chos kyi dbyings ma lus pa
173a1(mdo sde): thams cad dang / tshad med pa'i mi 'jigs pa brnyes pa/ so so yang dag par rig pa grangs med pa dang / so so yang dag par rig pa tshad med pa dang / so so yang dag par rig pa mi zad pa dang / so so yang dag par rig pa gnas pa med pa dang /
173a2(mdo sde): so so yang dag par rig pa mtha' yas pa dang / so so yang dag par rig pa dang / so so yang dag par rig pa kun nas gzung ba med pa dang / de kho na nyid so so yang dag par rig pa dang / tshig dang / tshul dang / rtog pa so so'i yang dag par rig pa dang / chos
173a3(mdo sde): thams cad so so yang dag par rig pa dang / ji ltar bsam pa dang / dad pa dang / dbang po dang / ji ltar btags pa'i chos rnams dang / chos kyi gzhung gi mtshams ston pa dang / de dang de dag tu brjod du med pa'i yang brjod du med pa'i mdo sde bye ba khrag khrig brgya stong
173a4(mdo sde): gi thog ma dang / bar ma dang / tha ma'i mdo yang dag par rab tu ston te/ 'di ni sangs rgyas bcom ldan 'das rnams kyi sangs rgyas kyi thabs la mkhas pa brgyad pa'o/ /ming med pa dang / ming dang / rigs dang / 'byung ba yang chos thams cad kyi ming dang /
173a5(mdo sde): 'byed pa dang / khams 'bar ba dang / mngon du rdzogs par sangs rgyas pa dang / 'das pa med pa'i ming dang / ma 'ongs pa med pa'i ming dang / da ltar byung ba med pa'i ming dang / sems can med pa'i ming dang / zhing med pa'i ming dang / chos med
173a6(mdo sde): pa'i ming dang / yon tan med pa'i ming dang / byang chub sems dpa' med pa'i ming dang / sangs rgyas med pa'i ming dang / grangs med pa'i ming dang / grangs med pa ma yin pa'i ming dang / ma byung ba'i ming dang / mi 'gog pa'i ming dang / med pa'i ming
173a7(mdo sde): dang / med pa ma yin pa'i ming dang / gcig ma yin pa'i ming dang / rnam pa thams cad ma yin pa'i ming rang bzhin gyis brjod du med pa'o/ /chos thams cad ni phyogs ma yin/ brda ma yin/ ngag gi lam gyi sgra dang bral ba/ sgra byung ba thams cad kyis
173b1(mdo sde): ma bsgrubs pa/ ma bskyed pa dang / sna tshogs su bskyed pa dang / rnam pa gcig ma yin pa dang / rnam pa mang po ma yin pa dang / smra ba thams cad brjod du med pa'i dam pa'i pha rol tu phyin pa brnyes pa/ kun tu mi rtog pa'i yul mngon par 'du mi byed pa
173b2(mdo sde): dang ldan pa/ rtog pa dang / kun tu rtog pa dang / yongs su rtog pa thams cad 'gags pa/ smra ba thams cad la mi gnas pa gnas pa ste/ 'di ni sangs rgyas bcom ldan 'das rnams kyi sangs rgyas kyi thabs la mkhas pa dgu'o/ /gzugs kyi chos thams cad
173b3(mdo sde): ma skyes par mkhyen te/ tshor ba ma yin/ spros pa ma yin/ grangs ma yin/ 'du shes kyi spyod pa ma yin/ 'du byed ma yin/ len pa ma yin/ rnam par shes pa ma yin te/ rang bzhin gyis zhi bar rab tu mkhyen/ skye mched med par 'jug pa dang /
173b4(mdo sde): chos thams cad kyi dbyings mi dmigs pa dang / chos thams cad mi 'jigs pa dang / chos thams cad ldang ba med de/ rang bzhin gyis nam mkha' dang mnyam pa/ chos thams cad dben pa/ las ma yin pa spyod pa med pa las byung ba/ ma skyes pa/ ma
173b5(mdo sde): byung ba/ grangs mang bar rtogs pa/ yod pa ma yin pa/ med pa ma yin pa/ ma skyes pa/ ma 'gags pa/ kun nas nyon mongs pa ma yin/ rnam par byang ba ma yin/ ming med pa/ gsha' ma ma yin pa/ mi gnas pa yongs su mi gnas pa yongs su
173b6(mdo sde): smin pa ma yin pa/ dul ba ma yin pa/ sems can med pa/ sems can med pa ma yin pa/ srog med pa/ srog med pa ma yin pa/ rkyen med pa/ rkyen med pa ma yin pa/ rkyen dang 'du ba med pa ma yin par chos thams cad mkhyen te/ chos thams
173b7(mdo sde): cad kyi dbyings ston pa'i dam pa'i pha rol tu phyin pa brnyes pa/ tshogs gsum pa rnam par gnas pas nges pa dang / ma nges pa dang / log par nges pa dang / ma nges pa dang / de bzhin gshegs pa'i stobs bcu dang / thams cad mkhyen pa'i ye shes dang / mi
174a1(mdo sde): 'jigs pa bzhi rnam par dag pa dang / sangs rgyas kyi yul chen po ste/ 'di ni sangs rgyas bcom ldan 'das rnams kyi sangs rgyas kyi thabs la mkhas pa bcu'o/ /kye rgyal ba'i sras 'di ni sangs rgyas bcom ldan 'das rnams kyi sangs rgyas
174a2(mdo sde): kyi thabs la mkhas pa bcu'o/ /kye rgyal ba'i sras 'di ni sangs rgyas bcom ldan 'das kyi mdzad pa dang / sangs rgyas kyi byin gyis brlabs yangs pa/ tshad med pa bsam gyis mi khyab pa/ lha dang 'jig rten du bcas pa gang gis kyang tshad gzung bar mi nus
174a3(mdo sde): pa/ 'das pa dang / ma 'ongs pa dang / da ltar byung ba'i nyan thos dang / rang sangs rgyas thams cad kyis 'jug par mi nus pa bcu ste/ bcu gang zhe na/ phyogs bcu'i 'jig rten gyi khams ma lus pa'i nam mkha'i dbyings kyi mtha' dang / chos thams cad kyi dbyings dang /
174a4(mdo sde): 'jig rten gyi khams thams cad du dga' ldan du skye ba ston pa dang / byang chub sems dpa'i spyod pa dang / sangs rgyas kyi mdzad pa mtha' med pa dang / kha dog tshad med pa dang / gzi brjid tshad med pa dang / snang ba tshad med pa dang / dbyings tshad med pa dang / dbyangs kyi yan lag rnam par
174a5(mdo sde): dag pa tshad med pa dang / sgra sgrogs pa rnam par rig pa tshad med pa dang / ting nge 'dzin tshad med pa la gnas pa dang / shes rab dang / ye shes kyi yul tshad med pa dang / mtha' dang 'jig rten du bcas pa rjes su 'dzin pa dang / bdud du bcas/ tshangs par bcas/
174a6(mdo sde): dge sbyong dang / bram zer bcas pa dang / skye dgu dang / lha dang / mir bcas pa dang / lha ma yin gyi 'jig rten rjes su 'dzin pa/ mi 'phrogs pa'i byams pa chen po'i spyod yul ba/ snying rje chen po la phyogs pa'i mtha' la phyogs pas sems can rjes su 'dzin pa/
174a7(mdo sde): gzhan mtho ris su skye ba'i sems can rjes su 'dzin pa/ bsod nams kyi stobs kyi dbang po phun sum tshogs pa/ dbang po rnam par dag pa dang / sems cang shes yongs su dag pa'i sems can yang rjes su 'dzin pa/ theg pa sna tshogs rnam par dag pa'i sems
174b1(mdo sde): can yang rjes su 'dzin pa/ theg pa chen po yongs su rdzogs pa'i sems can yang rjes su 'dzin pa/ 'gro ba thams cad las 'byung ba'i sems can yang rjes su 'dzin pa ste/ 'di ni sangs rgyas bcom ldan 'das rnams kyi mdzad pa dang spyod pa rnam par dag pa rdzogs
174b2(mdo sde): pa'o/ /dga' ldan gnas nas 'pho zhing yum gyi lhums su gshegs pa dang / byang chub sems dpa'i tshe dang / bdag gi lus su skye ba dang / sgyu ma lta bur spyod pa dang / sprul pa lta bu'i ting nge 'dzin la thug pa dang / mig yor lta bu'i rnam par rig pa dang / yul
174b3(mdo sde): nam mkha' ltar tshad med par song ba/ 'dod pa lta bur skye ba la ma chags pa/ smig rgyu dang / mnyam par snang ba dang / nyon mongs pa med pa'i chos la 'brang ba/ gnas med pa'i ye shes la 'jug pa/ rang bzhin gyis 'dod chags dang bral zhing rnam par dag pa/ bla
174b4(mdo sde): re dang rgyan chen po'i mdzod bdag gi lus skye ba'i mtha' yang sangs rgyas kyi mdzad pa mdzad pa dang / rin po che chen pos spras pa'i khang bu brtsegs pa rin po ches mchod pa'i gnas chen po la gnas shing sangs rgyas kyi mdzad pa mdzad pa dang / rdzu 'phrul gyis kyang sangs
174b5(mdo sde): rgyas kyi mdzad pa mdzad pa dang / yid la byed pa chen po'i byin gyi brlabs kyis kyang sangs rgyas kyi mdzad pa mdzad pa dang / rnam par sprul pa chen po'i mdzod ston pas kyang sangs rgyas kyi mdzad pa mdzad pa dang / ye shes chen po'i nyi ma'i dkyil 'khor gyis kyang sangs rgyas
174b6(mdo sde): kyi mdzad pa mdzad pa dang / ma las skyes pa de la gnas pas kyang sangs rgyas kyi mdzad pa mdzad pa dang / yul chen po sangs rgyas kyi yul rab tu brnyes pas kyang sangs rgyas kyi mdzad pa mdzad pa dang / 'jig rten du sangs rgyas kyi byin gyi rlabs mtha' yas pas kyang sangs rgyas
174b7(mdo sde): kyi mdzad pa mdzad pa dang / grangs med pa'i ting nge 'dzin chen po la rnam par spyod cing mnyam par 'jog pas kyang sangs rgyas kyi mdzad pa mdzad pa dang / ting nge 'dzin de dang de dag las bzhengs pas kyang sangs rgyas kyi mdzad pa mdzad pa dang / thog ma dang / bar ma dang / tha ma dang /
175a1(mdo sde): spyod pa dang po nas yongs su mya ngan las 'da' ba chen po'i mtha'i bar gyis kyang sangs rgyas kyi mdzad pa mdzad pa dang / sa 'di nas gnyis kyi bar du thams cad byin gyis brlabs nas phyis 'jig rten gyi grangs la shes par ston pa dang / gzi brjid sna tshogs
175a2(mdo sde): kyis kyang 'jig rten thams cad du sangs rgyas kyi mdzad pa mdzad pa dang / gzhon nur gyur pas kyang 'jig rten thams cad du sangs rgyas kyi mdzad pa mdzad pa dang / byang chub sems dpar gyur pas kyang 'jig rten thams cad du sangs rgyas kyi mdzad pa mdzad pa dang /
175a3(mdo sde): mngon par byung ba dang / rdzogs par sangs rgyas pa dang / chos kyi 'khor lo bskor bas kyang 'jig rten ma lus pa thams cad du sangs rgyas kyi mdzad pa mdzad pa dang / thabs rnam pa sna tshogs kyis kyang 'jig rten ma lus pa thams cad du sangs rgyas kyi mdzad pa mdzad
175a4(mdo sde): pa dang / sna tshogs kyis kyang 'jig rten du sangs rgyas kyi mdzad pa mdzad pa dang / 'jig rten dpag tu med pa dang / 'jig rten kun dang / phyogs thams cad du rgya mtsho'i rgyun dang / rigs kyis 'jig rten thams cad du sangs rgyas kyi mdzad pa mdzad pa dang / zhing dang
175a5(mdo sde): dus ma lus pas 'jig rten du sangs rgyas kyi mdzad pa mdzad pa dang / las kyi rnam par smin pa ma lus pas 'jig rten du sangs rgyas kyi mdzad pa mdzad pa dang / sems can gyi rigs ma lus pas kyang 'jig rten du sangs rgyas kyi mdzad pa mdzad pa dang / 'chi 'pho zhing skye ba dang /
175a6(mdo sde): rigs ma lus pas kyang 'jig rten du sangs rgyas kyi mdzad pa mdzad pa dang / sprul pa chen po dang / rigs dang / sangs rgyas kyi rigs dang / chos dran pa'i sgo'i 'khor los kyang sangs rgyas kyi mdzad pa mdzad de/ 'di ni sangs rgyas bcom ldan 'das rnams kyi sangs
175a7(mdo sde): rgyas kyi mdzad pa gnyis pa'o/ /dge bar spyod pa las rnam par dag pa dang / skye ba thams cad dang / ye shes dang / spyod pa rnam par dag pa dang / skye ba bstan pa'i rjes su song ba dang / sems can 'dul zhing rjes su chud par byed pa dang / dge ba'i rtsa ba
175b1(mdo sde): thams cad dang yongs su rdzogs par byed pa dang / sems can rnams la dgos pa'i slas ston pa'i rjes su song zhing sangs rgyas thams cad 'dod chags dang bral te gnas la gnas pa dang / gnas pa med pa dang / sgra dbyangs thams cad dang bral bar so sor rtog pa
175b2(mdo sde): dang / srid pa thams cad dang / mi dang srid par 'byung ba la rtog pa dang / dngos po thams cad ye shes su 'jug pa dang / tshul khrims thams cad mkhyen pa'i mthar yongs su rdzogs par byed pa dang / snying rje chen pos slas ltar 'gro ba la rnam par lta ba dang /
175b3(mdo sde): byams pa chen pos sems yul la so sor rtog pa dang / dga' ba chen pos 'jig rten las mngon par dga' ba shes par byed pa dang / btang snyoms chen pos sems la dbang sgyur zhing 'jug par byed pa dang / thams cad mkhyen pa'i yon tan bdag la yongs
175b4(mdo sde): su rdzogs par byed pa dang / chos kyi dbyings ma lus pa thams cad du lus mngon par sgrub pa dang / thams cad du gnas pa med pa'i lus yongs su rdzogs par byed pa dang / g.yog 'khor thams cad rnam par dag par nan tan byed pa dang / chos ston cing
175b5(mdo sde): smra ba rjod pa dang / 'jig rten gyi dbang po smad pa dang / 'gro ba thams cad kyi nyes pa rtogs pa ji ltar spyod pa'i dge ba'i rtsa ba rnams kyi rnam par smin pa ston pa dang / ji ltar gnas pa'i sems can rnams 'dul ba dang / yongs su ma smin pa'i sems can yongs su smin
175b6(mdo sde): par byed pa dang / ji ltar yongs su smin pa 'dul ba dang / thabs la mkhas pa grangs med pa mngon par sgrub pa dang / sangs rgyas kyi mdzad pa las mi ldog par ston pa dang / spyod pa'i sgo sna tshogs kyi chos snang bar byed pa dang / gnas med pa'i rnam pa'i sems can
175b7(mdo sde): rnams kyi bsam pa rnam par dag pa byed pa dang / snying rje chen po skyes pa'i chos kyi sprin mngon par 'bebs par byed pa dang / sbrang bu 'gro ba ltar byams pa la 'jug cing cho 'phrul gsum yongs su 'bebs par byed pa dang / sangs rgyas thams cad la lta ba rnam par
176a1(mdo sde): rig cing slas kyi dbus na 'dug pa ston pa dang / de las mtha'i mtha' dang / dbung med pa'i 'jig rten du sangs rgyas kyi mdzad pa ston pa dang / ye shes chen po la gnas pas gnod cing sgrib pa med pa'i sangs rgyas kyi mngon par shes pa
176a2(mdo sde): mngon par sgrub pa dang / las kyi mtha'i chos gsum la thabs mkhas pa ste/ lus kyi las shin tu rnam par dag pa dang / ngag gis mi 'phro ba'i ye shes shin tu rnam par dag pa dang / yid kyi las zab mo chags pa med pa'i mthar phyin pa'i thabs la mkhas pa'i sems
176a3(mdo sde): can rnams kyi don mdzad de/ 'di ni sangs rgyas bcom ldan 'das rnams kyi sangs rgyas kyi mdzad pa gsum pa'o/ /mngon par byung ba'i rnam par rgyal ba chen pos slas tshad med pa'i rgyan gyis brgyan pa yid du 'ong ba spangs te/ 'byung ba'i spyod pa ston cing 'jig rten gnas
176a4(mdo sde): pa'i sems can 'dzud pa dang / 'jig rten mngon par chags par 'gyur bar byed pa dang / 'jig rten gyi grangs mi rtog go zhes shes par byed pa dang / 'jig rten sna tshogs la mngon par chags pa zlog par byed pa dang / 'jig rten gyi dga' ba'i sred pa gcod pa dang /
176a5(mdo sde): nyon mongs pa spangs pa 'jig rten sbyong du 'jug pa dang / don thams cad rjes su dran par byed pa dang / 'byung ba'i don gyi phyir 'brang bar byed pa dang / khyim pa'i mtshan ma yongs su gtong ba ston pa dang / nyon mongs pa med pa'i chos la sbyor zhing gnas par byed pa dang /
176a6(mdo sde): sngon gyi smon lam yongs su rdzogs par byed pa dang / dpag tu med pa'i yon tan gyi dkyil 'khor snang bar byed pa dang / ye shes chen po'i dkyil 'khor so sor rnyed par byed cing sems can rnams kyi mi shes pa'i rab rib la lta ba dang / bdag bla na med pa'i bsod nams
176a7(mdo sde): kyi zhing du gyur pas 'gro ba thams cad nye bar khrid pa dang / dge ba'i rtsa ba thams cad 'du zhing sangs rgyas las bskyed pa'i dge ba'i rtsa ba thams cad skye dgu thams cad la bsngags pa dang / bdag ye shes kyi don mthong ba'i ston pa dang / sems can rnams la rnam par
176b1(mdo sde): dag pa'i sgo brjod pa dang / sems can rnams la kha na ma tho ba med pa'i sgo sgrub tu 'dzud pa dang / 'jig rten thams cad la 'byung ba'i sgo rab tu ston pa dang / mngon par 'byung zhing thams cad mkhyen pa'i rgyal mtshan kun sgreng bar byed pa ste/ 'di ni sangs rgyas bcom
176b2(mdo sde): ldan 'das rnams kyi sangs rgyas kyi mdzad pa bzhi pa'o/ /mdzad pa dang ye shes du ma dang rab tu ldan pas byang chub kyi shing drung du gshegs te/ thams cad mkhyen pa'i ye shes kyi mthar phyin nas byang chub tu mngon par sangs rgyas pas chos thams cad thugs su chud de/
176b3(mdo sde): bdud kyi stobs rab tu bcom zhing zil gyis mi non pa'i sku'i byin gyi brlabs kyi mdzod dang / chos kyi dbyings ma lus pa thams cad du khyab par byed pa dang / byin gyi brlabs mi zad pa'i mthas mtha' rnam par spangs pa dang / tshad med pa'i spyod pa rab tu brnyes pas thams
176b4(mdo sde): cad mkhyen pa'i yul la rnam par rol pa'i ye shes kyi don gyi rjes su gshegs pa dang / thams cad mkhyen pa'i yon tan bsgrubs pa yongs su rdzogs pa dang / 'jig rten gyi khams ma lus pa thams cad du spras pa'i gdan yongs su gsal ba dang / sangs rgyas kyi
176b5(mdo sde): zhing ma lus pa thams cad du byang chub sems dpa' rnam par rig par byed pa dang / byang chub sems dpa'i spyod pa'i mchog rab tu brnyes pa dang / byang chub sems dpa'i rnam pa'i 'khor gyi dkyil 'khor thams cad dang / yang dag pa'i khyad par gyi smon lam la
176b6(mdo sde): rnam par lta ba dang / byang chub sems dpa' thams cad la dgongs pa dang / zab mo'i byang chub sems dpa' la chos zab mo'i 'khor lo bskor ba dang / tshad med pa'i sangs rgyas kyi yul rtsom pa dang / brjod du med pa'i byang chub sems dpa'i 'byung gnas kyi phyir 'brang
176b7(mdo sde): zhing sna tshogs kyi spyad pa spyod pa dang / byang chub sems dpa'i 'khor gyi dkyil 'khor rnam par dag pa dang / 'jig rten thams cad la sangs rgyas kyi byin gyis brlabs kyi yul du byas pa dang / sems can la dge ba'i rtsa ba rnam par rig par byed pa dang / dge ba'i rtsa ba
177a1(mdo sde): thams cad dbyer med pas 'byung ba'i sa dang byang chub sems dpa'i spyod pa mtha' yas pa'i stobs la gnas shing yon tan thams cad kyi khyad par ma lus pa'i mtha' rab tu rnyed de 'dug pa dang / 'jig rten thams cad du 'gro ba dang / sems can
177a2(mdo sde): thams cad ma lus pa'i mthar 'gro ba dang / zhing thams cad du 'gro ba dang / chos thams cad du 'gro ba dang / byang chub sems dpa' thams cad du 'gro ba dang / yongs su smin pa thams cad du 'gro ba dang / dus thams cad du 'gro ba dang / 'dul ba thams cad du
177a3(mdo sde): 'gro ba dang / sangs rgyas thams cad kyi rnam par rol par 'gro ba dang / 'gro ba ma lus pa thams cad kyi dad pa ji lta ba bzhin du rnam par chud par byed pa sangs rgyas kyi mdzad pa mdzad pa ste/ 'di ni sangs rgyas bcom ldan 'das rnams kyi sangs rgyas kyi mdzad
177a4(mdo sde): pa lnga pa'o/ /sangs rgyas bcom ldan 'das rnams phyir mi ldog pa'i tshul gyis phyir mi ldog pa'i chos kyi 'khor lo bskor te/ 'jig rten thams cad mngon par shes par byed pa'i tshul gyis 'khor lo dang / ma lus pa thams cad du ma lus par rdzogs par sangs rgyas shing mi 'jigs pa'i
177a5(mdo sde): seng ge'i sgra chen po'i tshul gyis 'khor lo dang / chos thams cad kyi ye shes kyi mdzod dang / mun pa med pa'i chos kyi mdzod kyi sgo snang ba'i tshul gyis 'khor lo dang / nam mkha'i ngos ltar chags pa med pa'i ye shes tshad med pa'i tshul gyis 'khor lo dang / chos thams
177a6(mdo sde): cad ngo bo nyid med pa'i ngo bo nyid bsgribs pa med pa la so sor rtog pa'i tshul gyis 'khor lo dang / sems can thams cad kyi chos kyi mig rnam par dag pa dang / 'jig rten thams cad kyi sgron ma'i tshul gyis 'khor lo dang / thams cad mkhyen pa'i chos snang bar byed pa'i dus
177a7(mdo sde): gsum du 'jig rten thams cad la khyab pa'i tshul gyis 'khor lo dang / sangs rgyas thams cad kyi gcig tu snyug pa sangs rgyas thams cad kyi chos dang mi 'gal ba'i tshul gyis 'khor lo dang / de la sogs pa grangs med pa'i rnams bye ba khrag khrig brgya stong gi chos kyi 'khor lo bskor te/
177b1(mdo sde): sems can thams cad kyi sems kyi spyod par 'gro ba'i chos kyi 'khor lo skor ro/ /'di ltar chos kyi 'khor lo skor bas kyang sangs rgyas bcom ldan 'das bsam gyis mi khyab pa'i sangs rgyas kyi mdzad pa mdzad de/ 'di ni sangs rgyas bcom ldan 'das rnams kyi sangs rgyas
177b2(mdo sde): kyi mdzad pa drug pa'o/ /grong dang / grong khyer dang / grong rdal dang / rgyal po'i pho brang du 'jug pas kyang sangs rgyas bcom ldan 'das sems can rnams la sangs rgyas kyi mdzad pa mdzad de/ mi'i rgyal po'i pho brang dang / lha'i rgyal po'i pho brang dang / klu'i rgyal po'i pho brang dang /
177b3(mdo sde): gnod sbyin gyi rgyal po'i pho brang dang / dri za'i rgyal po'i pho brang dang / lha ma yin gyi rgyal po'i pho brang dang / nam mkha' lding gi rgyal po'i pho brang dang / mi'am ci'i rgyal po'i pho brang dang / lto 'phye chen po'i rgyal po'i pho brang dang / 'bar ba'i rgyal po'i pho brang dang / sha za'i rgyal po'i
177b4(mdo sde): pho brang de dag tu sangs rgyas bcom ldan 'das 'jug pas kyang sangs rgyas kyi mdzad pa mdzad de/ gang 'di grong khyer gyi sgor gshegs nas sa g.yo zhing 'od zer gyi snang bas long ba rnams ni so sor mig thob/ 'on pa rnams ni so sor sgra thos/ smyon pa rnams ni so sor dran pa rnyed/
177b5(mdo sde): gcer bu rnams kyang so sor gos rnyed/ sdug bsngal ba rnams ni so sor bde ba thob/ sil snyan dang brdung ba rnams ma brdungs par yid du 'ong ba'i sgra skad 'byin pa dang / brdung ba ma brdungs pa dang / 'phyang 'phrul rnams 'phyang ba dang / brdungs pa'i sgra dang / bram ze sna
177b6(mdo sde): tshogs mang po rnams kyi sgra skad yid du 'ong ba dang / lta bas mi ngoms shing mi mthun pa med pa gzugs kyi sku ston pas kyang sangs rgyas bcom ldan 'das sems can rnams la sangs rgyas kyi mdzad pa mdzad pa dang / mtshan dang dpe byad bstan pas kyang sangs rgyas bcom ldan 'das
177b7(mdo sde): sangs rgyas kyi mdzad pa mdzad pa dang / kun tu gzigs pa dang / rnam par gzigs pa dang / brkyang ba dang bskum pas kyang sems can la sangs rgyas kyi mdzad pa mdzad pa dang / mngon par shes pa dang / byon pa dang / bzhengs pa dang / 'chag pa dang / bzhugs pa dang /
178a1(mdo sde): gzims pas kyang sangs rgyas bcom ldan 'das sems can rnams la sangs rgyas kyi mdzad pa mdzad pa dang / chos 'chad pa dang / cang mi gsung bas kyang sangs rgyas bcom ldan 'das sems can rnams la sangs rgyas kyi mdzad pa mdzad pa dang / rdzu 'phrul gyi
178a2(mdo sde): cho 'phrul dang / ston pa'i cho 'phrul dang / rjes su bstan pa'i cho 'phrul gyis kyang sangs rgyas bcom ldan 'das sems can rnams la sangs rgyas kyi mdzad pa mdzad pa dang / sna tshogs kyi sems can gyi bsam pa rgya mtsho ma lus pa dang / 'jig rten gyi spyod pa grangs med pa
178a3(mdo sde): thams cad dang / 'jig rten gyi khams kyi yul dang / dge ba'i rtsa ba chen po la gnas pa dang / sangs rgyas dang / sngon gyi gnas rjes su dran pa dang / byang chub sems dpa' dang / yang dag par rdzogs pa'i sangs rgyas kyi gzugs lta bas mi ngoms pa'i phyir 'brang ba dang /
178a4(mdo sde): sangs rgyas rnams 'byung zhing skye ba dang / smra ba dang / de bzhin gshegs pa mthong ba dang / smra ba shin tu dkon pa dang / dkar po'i chos thams cad dang / bsod nams kyi 'byung gnas dang / sangs rgyas mnyes par bya ba dang / de bzhin gshegs pa kha dog mtha'
178a5(mdo sde): yas pa la 'jug pa dang / sems can thams cad de bzhin gshegs pa'i mngon du rtogs pa dang / de bzhin gshegs pa sems can gyi tshogs bsam gyis mi khyab pa la rtogs pa dang / de bzhin gshegs pa zhing thams cad la gzigs shing 'jug pa dang / 'di ltar dge
178a6(mdo sde): ba'i rtsa ba thams cad nye bar spyod pas kyang 'jig rten gyi sems can thams cad la sangs rgyas kyi mdzad pa mdzad pa dang / de dag dang ba dang / phyag 'tshal ba dang / thal mo sbyar ba'i las dang / rjes su ston pa dang / tshig tu 'byin pa dang / yang dang yang du yid la byed pa dang /
178a7(mdo sde): mngon par lta ba dang / mngon du dran pa dang / sems dang bas sangs rgyas la sdug par sems pa'i sems can rnams la yang sangs rgyas bcom ldan 'das sangs rgyas kyi mdzad pa mdzad pa dang / sangs rgyas rjes su dran pa'i sems can rnams la yang sangs rgyas bcom
178b1(mdo sde): ldan 'das sangs rgyas kyi mdzad pa mdzad pa dang / sangs rgyas lta bar 'dod pa'i sems can rnams la yang sangs rgyas bcom ldan 'das sangs rgyas kyi spyod pa'i ro dang / sangs rgyas 'byung bas 'jig rten thams cad rnam par dag par 'jug pa dang / sangs rgyas
178b2(mdo sde): kyi yon tan dang / kha dog mtha' yas pa la lta ba dang / ma 'ongs pa'i sangs rgyas 'byung ba'i de bzhin gshegs pa'i rigs 'dzin pas dge ba'i rtsa ba dang / dad pa sna tshogs dang / sangs rgyas bcom ldan 'das sangs rgyas kyi mdzad pa mdzad pa dang / de bzhin gshegs
178b3(mdo sde): pa'i sku kha dog dang / dbyibs sna tshogs tshad med pa la lta ba'i sems can rnams la yang sangs rgyas kyi mdzad pa mdzad pa dang / de bzhin gshegs pa'i sgra thos pa'i sems can rnams la yang sangs rgyas bcom ldan 'das sangs rgyas kyi mdzad pa mdzad de/ de la sogs
178b4(mdo sde): p a'i mtha' med bsam gyis mi khyab brjod du med pa'i rnam pa bye ba khrag khrig brgya stong du sangs rgyas bcom ldan 'das rnams sangs rgyas kyi mdzad pa la 'jug cing 'jig rten gyi khams ma lus pa thams cad du sems can thams cad kyi bsam pa'i stobs ji lta ba bzhin du 'dul
178b5(mdo sde): ba las mi 'da' ste/ 'di ltar sangs rgyas kyi mdzad pa thams cad la 'jig rten thams cad 'dzud de/ yul las phyir mi ldog cing thugs rje chen po gtong ba dang / sngon gyi smon lam la mi skyo ba dang / sangs rgyas kyi mdzad pa'i ye shes kyi stobs kyis 'gro ba thams cad
178b6(mdo sde): la rtog pa dang / sems can thams cad kyi sems kyi spyod pa la gnas shing dge ba rgyas pa tshad med pa brnyes te/ 'di ni sangs rgyas bcom ldan 'das rnams kyi sangs rgyas kyi mdzad pa bdun pa'o/ /dgon pa na bzhugs pa dang / sangs rgyas bcom ldan 'das
178b7(mdo sde): rnams zhi bar bzhugs pa dang / dben pa na bzhugs pa dang / sangs rgyas bcom ldan 'das rnams zhi bar bzhugs pa dang / dben pa na bzhugs shing sangs rgyas kyi spyod yul la bzhugs pa dang / ting nge 'dzin chen po la gnas shing bzhugs pa na gcig pur dgyes
179a1(mdo sde): pa na bzhugs pa dang / sku bltar mi snang bar bzhugs pa dang / ye shes zab mo la gnas shing bzhugs pa dang / dpag tu med pa'i sangs rgyas kyi yul gyi stobs la bzhugs pa dang / sku'i spyod pa bltar med pa la bzhugs pa rgyun mi gcod
179a2(mdo sde): pas kyang sangs rgyas bcom ldan 'das sangs rgyas kun gyi mdzad pa la 'jug pa dang / sems can rnams kyi bsam pa dang dang ba ji lta ba bzhin du 'dul zhing gzhan gyis mi thub pa'i ye shes dang / smon lam gyi tshul gyis sangs rgyas lha yongs su 'tshol zhing sangs rgyas
179a3(mdo sde): kyi mdzad pa la 'jug pa dang / sangs rgyas klu yongs su 'tshol bas kyang sangs rgyas kyi mdzad pa la 'jug pa dang / sangs rgyas nam mkha' lding yongs su tshol ba dang / sangs rgyas mi'am ci yongs su tshol ba dang / sangs rgyas lto 'phye chen po yongs su tshol ba dang /
179a4(mdo sde): sangs rgyas 'bar ba yongs su tshol ba dang / sangs rgyas mi dang mi ma yin pa yongs su tshol ba dang / nyan thos dang / rang sangs rgyas kyi theg pa can dang / byang chub sems dpa' dang / sangs rgyas yongs su tshol bas kyang sangs rgyas kyi mdzad pa la 'jug pa dang /
179a5(mdo sde): chos ston pas kyang sangs rgyas kyi mdzad pa la 'jug pa dang / sangs rgyas gcig gi mthus kyang sangs rgyas kyi mdzad pa la 'jug pa dang / sangs rgyas thams cad kyi mthus kyang sangs rgyas kyi mdzad pa la 'jug pa dang / byang chub sems dpa' thams cad kyi spyod pa'i
179a6(mdo sde): khyad par dang / smon lam gcig tu bsdus pa dang / byang chub sems dpa' gcig gi spyod pa rnam par phye ba dang / spyod pa'i rim pa'i mthu dang / 'jig rten gyi yul dang / sangs rgyas kyi yul gyi mthu dang / sangs rgyas kyi yul dang / 'jig rten gyi yul gyi mthu dang / yul
179a7(mdo sde): ma yin pa dang / sangs rgyas kyi yul gyi mthus kyang sangs rgyas kyi mdzad pa mdzad pa dang / mtshan mo dang / nyin par dang / zla ba phyed dang / lo gcig dang / bgrang bar gnas na bzhugs pa nas brjod du med pa'i yang brjod du med pa'i bskal par gnas na bzhugs pa'i bar
179b1(mdo sde): gyis kyang sangs rgyas bcom ldan 'das sems can rnams la sangs rgyas kyi mdzad pa mdzad de/ 'di ni sangs rgyas bcom ldan 'das rnams kyi sangs rgyas kyi mdzad pa brgyad pa'o/ /khang pa lta bur gyur pa dang / dge ba'i rtsa ba rnams rnam par sbyangs par gyur pa dang /
179b2(mdo sde): sangs rgyas sems can thams cad kyi bsam pa rnams dad par gyur pa dang / mos par gyur pa la sems 'jug cing sgrub par gyur pa dang / dbang po rnams 'dul bar gyur pa dang / sems can dang skye dgu thams cad la dad par gyur pa dang / 'gro ba thams cad 'byung
179b3(mdo sde): bar gyur pa dang / byang chub sems dpa' thams cad bskur bar gyur pa dang / rtog pa la gnas shing ye shes snang bar gyur pa dang / gzhan dring la mi 'jog pa'i yongs su mya ngan las 'da' ba dang / sangs rgyas bcom ldan 'das rnams mya ngan las 'das pa ston cing
179b4(mdo sde): sangs rgyas kyi mdzad pa rgyun mi gcod pa dang / 'jig rten mi rtag pa ston pa dang / sangs rgyas kyi snang bar mdzad pa rgyun mi gcod pa dang / byas pa'i dgos pa'i mtha' bsdus pa dang / ngo bo ma tshang ba med pas chos la 'jug pa snang bar byas pa dang / rtsa ba bcad
179b5(mdo sde): pa la srid pa'i mig snang bar byed pa dang / sems can rnams la skyo ba ston pa dang / sangs rgyas kyi rjes su song ba'i sems dang 'thun par byed pa dang / sems can rnams tshe'i mtha' ston pa dang / sems can thams cad la 'jig rten gyi mngon par mi dga' ba nye bar ston pa dang /
179b6(mdo sde): sems can rnams ma 'ongs pa'i sangs rgyas 'byung ba la mnyes par byed pa dang / sangs rgyas bcom ldan 'das rnams bltar mi smad pa'i chos kyi 'khor lo bskor zhing rnam par chud par mdzad pa dang / 'jig rten spro ba snang bar mdzad pa dang / sangs rgyas sems rtsom pa
179b7(mdo sde): dang ldan pa dang / ldan par 'jog pa dang / su de bzhin gshegs pa rjes su dran zhing lta ba rnam par dag pa'i yongs su rtog pa'i sems can rnams la sems can rnams slong bar mdzad pa dang / dbang po skyo ba zlog cing yongs su sbyong bar mdzad pa dang / sangs rgyas
180a1(mdo sde): la mngon par dga' ba thams cad sgrub par mdzad pa dang / skyo ba rnyed pa'i sems can rnams la byin gyis rlob pa dang / 'jig rten gyi khams ma lus pa thams cad du sangs rgyas kyi brtse bar dgongs pa'i rkyen brnyes pa dang / lus gyes pa thams cad la de bzhin
180a2(mdo sde): gshegs pa'i skus sems can rnams 'dzin pa dang / 'jig rten gyi sems can 'khrugs pa dang myos pa rnams sdom pa la 'jog par mdzad de/ 'di ni sangs rgyas bcom ldan 'das rnams kyi sangs rgyas kyi mdzad pa dgu pa'o/ /kye de bzhin gshegs pa rnams mya ngan las
180a3(mdo sde): 'das nas 'jig rten gyi sems can rnams thams cad smre sngags 'don pa dang / ngu ba dang / mya ngan slos pa dang / mchi ma byung bar 'gyur te/ yang dag par rdzogs pa'i sangs rgyas zhes bya ba dang / thugs rje chen po zhes bya ba dang / ded dpon chen po zhes pa dang / thugs brtse
180a4(mdo sde): ba zhes pa dang / lha dang / 'jig rten du bcas pa dang / sems can thams cad kyi mgon du gyur pa dang / skyabs su gyur pa/ dpung gnyen du gyur pa/ bla na med pa'i bsod nams kyi zhing 'das par gyur ces pa dang / sangs rgyas bcom ldan 'das 'byung bar dga' ba zhes pa dang /
180a5(mdo sde): rnam pa 'di lta bur smre sngags 'don/ mya ngan slos shing sangs rgyas mthong ba rjes su dran pa'i sems can rnams tshad med pa'i sangs rgyas kyi mdzad pa la 'jug pa ste/ de dang de dag tu sems can gyi bsam pa dang / yid la byed par yongs su mya ngan las 'das nas sangs
180a6(mdo sde): rgyas bcom ldan 'das rnams kyis sems can rnams kyi bsam pa dang dad pa ji lta ba bzhin du sku gdung dang ring bsrel byin gyis rlob ste/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi'i
180a7(mdo sde): gnas thams cad du ji ltar 'dul ba dang / ji ltar dad pa bzhin du sku gdung dang ring bsrel byin gyis rlob ste/ rang gi sku bor nas tshad med grangs med/ bsam gyis mi khyab/ brjod du med pa'i yang brjod du med par sku gdung dang ring bsrel byin gyis rlob cing / gang 'di'i
180b1(mdo sde): sems can rnams kyi sems dang ba'i dbang dang / sems can rnams kyi dad pas mchod pa'i dbang dang / sems can rnams kyi lhag pa'i bsam pa rnam par dag pa'i dbang dang / sems can rnams yongs su smin pa'i dbang dang / sems can rnams yongs su sbyangs pa'i
180b2(mdo sde): dbang dang / sems can rnams kyi 'dul ba'i dbang dang / sems can rnams kyi bsod nams kyi tshogs yongs su rdzogs pa'i dbang dang / sems can rnams de bzhin gshegs pa la mchod par rtsom pa'i dbang dang / de bzhin gshegs pa'i mchod rten gyi rgyan sna tshogs
180b3(mdo sde): yul dang / ljongs sna tshogs kyi sems can rnams kyi dge ba'i rtsa ba 'phel ba'i dbang dang / sangs rgyas kyi sku gdung bgos shing 'jig rten thams cad kyis mchod rten du byas shing yul dang phyogs der lha'i gnas sam/ klu'i gnas sam/ gnod sbyin dang / dri za dang / lha
180b4(mdo sde): ma yin dang / nam mkha' lding dang / mi'am ci dang / lto 'phye chen po'i gnas dang / mi'i gnas dang / 'bar ba'i gnas su sku gdung dang ring bsrel mchod par 'gyur/ sku gdung dang / ring bsrel dang / dbu skra dang / sen mo'i mchod rten dang / sangs rgyas bzhugs
180b5(mdo sde): par mchod rten brtsigs pa/ 'gro ba thams cad nges par sangs rgyas rjes su dran par 'gyur/ chos kyi phyir 'brang bar 'gyur/ dge 'dun la dad pa so sor rnyed par 'gyur/ yul dang phyogs de dang der gnas shing rgyun mi 'chad par mchod par bsam pas gnas nas/ sbyin
180b6(mdo sde): pa byin zhing bsod nams byed par 'gyur te/ de dang de dag mtho ris kyi yongs su dag pa so sor rnyed par 'gyur/ rigs chen po so sor rnyed par 'gyur/ longs spyod chen po dang g.yog 'khor rnam par dag pa so sor rnyed par 'gyur/ lha dang mi'i phun sum tshogs pa so sor myong
180b7(mdo sde): bar 'gyur/ ngan par mi lhung ba'i nan tan yongs su rdzogs par 'gyur/ de dag sangs rgyas byung ba na gti mug med pas sgrub par 'gyur/ dkar po'i chos la gnas pa so sor rdzogs par 'gyur/ khams gsum nas 'byung ba'i yon tan yongs su rdzogs par 'gyur/
181a1(mdo sde): ji ltar theg pa la dad pa dang / smon lam gyis 'byung bar 'gyur/ de dang de dag de bzhin gshegs pa la byas pa shes shing byas pa gzo ba so sor rnyed par 'gyur te/ phyir 'brang ba dang / gnas dang / mgon dang / skyabs dang / dpung gnyen sangs rgyas bcom ldan 'das
181a2(mdo sde): rnams 'byung bar 'gyur te/ sangs rgyas bcom ldan 'das yongs su mya ngan las 'das pas kyang bsam gyis mi khyab pa'i sbyin gnas sbyong ste/ bsod nams yongs su mi gnas pa'i sbyin gnas sangs rgyas bcom ldan 'das 'jig rten du skye ba 'di lta bu'i rnam pa mang
181a3(mdo sde): por sems can rnams kyi dge ba'i rtsa ba 'phel zhing bsod nams kyi tshogs yongs su rdzogs par 'gyur te/ 'di ni sangs rgyas bcom ldan 'das rnams kyi sangs rgyas kyi mdzad pa bcu pa'o/ /kye rgyal ba'i sras 'di ni sangs rgyas bcom ldan 'das rnams kyi
181a4(mdo sde): sangs rgyas kyi mdzad pa yangs pa dpag tu med pa bsam gyis mi khyab pa ste/ sangs rgyas kyi byin gyis brlabs ma gtogs par gzhan 'jig rten gyi yul thams cad kyi lha dang 'jig rten du bcas pa gang gis kyang tshad gzung bar mi nus/ 'das pa dang / ma 'ongs
181a5(mdo sde): pa dang / da ltar byung ba'i nyan thos dang / rang sangs rgyas su bcas pas kyang 'jug par nus pa ma yin no// //'phags pa sangs rgyas kyi chos bsam gyis mi khyab pa bstan pa/ bam po gsum pa/ kye rgyal ba'i sras sangs rgyas bcom ldan 'das
181a6(mdo sde): rnams gnyis su med pa'i ngo bo chos kyi dbang po'i chos mi gnyis par 'gro ba bcu ste/ bcu gang zhe na/ 'di ni sangs rgyas bcom ldan 'das thams cad lung ston te/ mi gnyis par 'gro ba dang / sangs rgyas bcom ldan 'das sangs rgyas rjes su dran pa dang ldan
181a7(mdo sde): pa'i sems can rnams kyi sems dang bsam pa sna tshogs med bcu rdul yab brjod du med par gshegs pa mi gnyis pa dang / chos kyi don ma lus pa thams cad las rdzogs par sangs rgyas pa'i sku mi gnyis pa dang / 'das pa dang / ma 'ongs pa dang / da ltar byung ba'i ngo bo
181b1(mdo sde): dang / de bzhin gshegs pa'i ye shes gnyis su med pa dang / 'byung ba'i skad cig ma'i mtha'i ye shes mi gnyis shing thog ma'i mtha' dang / tha ma'i mtha' dang / da ltar byung ba gnyis su med pa dang / dus gsum gyi sangs rgyas kyi zhing thams cad dang / sangs rgyas
181b2(mdo sde): gcig gi zhing gi rjes su 'gro ba bstan pa'i ye shes gnyis su med pa dang / sangs rgyas gcig gi gsung dang / sangs rgyas thams cad kyi gsung gnyis su med pa dang / de bzhin gshegs pa thams cad kyi 'dul ba dang / rab tu phigs pa dang / rnam par rig pa gnyis
181b3(mdo sde): su med pa dang / 'jig rten thams cad kyi chos nyid dang / sangs rgyas kyi chos nyid gnyis su med pa dang / 'das pa dang / ma 'ongs pa dang / da ltar byung ba'i sangs rgyas thams cad kyi dge ba'i rtsa ba thams cad dang / gcig gi dge ba'i rtsa ba gnyis su med de/ kye rgyal
181b4(mdo sde): ba'i sras 'di ni sangs rgyas bcom ldan 'das rnams kyi gnyis su med pa'i chos kyi dbang po'i chos kyis mi gnyis par gshegs pa'o/ /kye rgyal ba'i sras sangs rgyas bcom ldan 'das de bzhin gshegs pa rnams chos thams cad la nan tan gyis gnas pa bcu ste/
181b5(mdo sde): bcu gang zhe na/ sangs rgyas bcom ldan 'das chos kyi dbyings la gnas shing ye shes kyi rjes su sangs rgyas pa la gnas pa dang / sangs rgyas bcom ldan 'das thugs rje chen po la gnas pa dang / sangs rgyas bcom ldan 'das ji ltar smon lam gyis 'byung ba la
181b6(mdo sde): gnas pa dang / sangs rgyas bcom ldan 'das sems can yongs su mi gtong zhing 'dul ba la gnas pa dang / sangs rgyas bcom ldan 'das ngo bo med pa la rab tu gnas pa'i chos nyid la gnas pa dang / sangs rgyas bcom ldan 'das don med pa ma yin pa dang / de
181b7(mdo sde): bzhin gshegs pa rnams skal ba mnyam pa ma yin par gnas pa dang / sangs rgyas bcom ldan 'das rtag tu sems mnyam pa la gnas pa dang / sangs rgyas bcom ldan 'das chos thams cad ma nyams pa'i dbang po la gnas pa dang / sangs rgyas bcom ldan 'das
182a1(mdo sde): sems chags pa med par spyod pa la gnas pa dang / sangs rgyas bcom ldan 'das chos thams cad mnyam pa nyid la 'jug cing mi 'jigs pa yang dag pa'i mtha'i mtshan nyid la gnas pa ste/ kye rgyal ba'i sras 'di ni sangs rgyas bcom ldan 'das de bzhin
182a2(mdo sde): gshegs pa rnams chos thams cad kyi nan tan la gnas pa bcu'o/ /kye rgyal ba'i sras sangs rgyas bcom ldan 'das rnams kyis chos thams cad ma lus par mngon par mkhyen pa bcu ste/ bcu gang zhe na/ 'di lta ste/ chos kyi dbyings ma lus pa thams cad kyi 'das pa'i
182a3(mdo sde): grangs thams cad mngon par mkhyen pa dang / ma 'ongs pa thams cad kyi grangs thams cad mngon par mkhyen pa dang / da ltar byung ba thams cad kyi grangs thams cad mngon par mkhyen pa dang / ngag thams cad kyi lam thams cad mngon par mkhyen pa dang / 'jig rten
182a4(mdo sde): thams cad kyi 'jug pa thams cad mngon par mkhyen pa dang / sems can thams cad kyi ngo bo'i ye shes thams cad mngon par mkhyen pa dang / byang chub sems dpa' thams cad kyi dge ba'i rtsa ba chung ngu dang / 'bring dang / chen po dang / sna tshogs rnam par gnas pa'i
182a5(mdo sde): mtshan nyid dang / dge ba'i rtsa ba thams cad dang / bsam pa tshad med pa rgyun mi gcod pa'i mtshams kyi skad cig ma'i ye shes yongs su rdzogs par byed pa thams cad mngon par mkhyen pa dang / chos thams cad rkyen dang 'dus pa tshogs par khong du chud pa thams cad
182a6(mdo sde): mngon par mkhyen pa dang 'jig rten gyi khams thams cad kyi rigs rab tu 'byed pa'i ye shes mthong ba thams cad mngon par mkhyen pa dang / chos kyi dbyings dbye ba mig 'phrul mkhan gyis rnam par phye ba ltar thams cad mngon par mkhyen pa ste/ kye rgyal ba'i sras 'di ni
182a7(mdo sde): sangs rgyas bcom ldan 'das rnams kyis chos thams cad ma lus par mngon par mkhyen pa bcu'o/ /kye rgyal ba'i sras sangs rgyas bcom ldan 'das rnams kyi stobs chen po dang / stobs dang / stobs tshad med pa dang / stobs kyi bdag nyid che ba dang / bzod
182b1(mdo sde): par dka' ba'i stobs dang / yongs su ma nyams pa'i stobs dang / snying po'i stobs dang / mi phyed pa'i stobs dang / 'jig rten thams cad kyis bsam gyis mi khyab pa'i stobs dang / sems can thams cad kyis mi 'phrogs pa'i stobs dang / sangs rgyas kyi mthu
182b2(mdo sde): chen po'i stobs kyi dpal gyi chos bcu ste/ bcu gang zhe na/ gang 'di sangs rgyas kyi sku pha rol rgol ba thams cad kyis mi phyed pa dang / 'tsho ba'i dbang po 'jig rten gyi khams thams cad kyis mi chod cing dug gis mi 'jigs pa dang / 'jig rten gyi khams thams cad
182b3(mdo sde): 'tshig pa'i me'i bskal pas mi tshig pa dang / 'jig rten gyi khams thams cad sdud pa dang 'dzin pa'i chu'i phung po'i chus mi 'chi ba dang / bdud thams cad dang / bdud kyi sde thams cad dang / lha thams cad kyi stobs dang / klu thams cad dang / gnod sbyin
182b4(mdo sde): thams cad dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang mi ma yin pa'i stobs dang / sha za dang / 'bar ba thams cad kyi stobs dang / sems can ma lus pa thams cad kyi mig gi stobs kyis mi tshugs
182b5(mdo sde): pa dang / ri rab lhun po'i ri dang mnyam pa'i rdo rje'i char 'bebs pa dang / gzhan yang 'khor yug chen po'i ri dang mnyam pa dang / gzhan yang stong gsum gyi stong chen po'i tshad kyi rdo rje'i char babs te/ des bcom ldan 'das de bzhin gshegs pa dgra bcom pa
182b6(mdo sde): yang dag par rdzogs pa'i sangs rgyas kyi ba spu yang mi 'gul/ bag tsha bar yang mi 'gyur/ bzhud pa dang / bzhengs pa dang / bzhugs pa dang / mnal ba'i spyod lam spang ba'ang mi mnga' ste/ yul gang du de bzhin gshegs pa de ni de bzhin gshegs pa kun tu ji
182b7(mdo sde): tsam du bzhed pa kun tu de tsam du ma bab bo/ /sangs rgyas kyi bsngags pa la yang gtses par ma gyur/ sangs rgyas kyi byin gyis brlabs kyi sems can la yang gtses par ma gyur na de bzhin gshegs pa'i sku mi 'khrugs pa lta ci smos te/ 'di ni sangs rgyas bcom
183a1(mdo sde): ldan 'das rnams kyi mthu chen po'i stobs kyi dpal la gnas pa'i chos dang po'o/ /gzhan yang sangs rgyas bcom ldan 'das bzhed na chos thams cad kyi dbyings mchog ma lus pa thams cad dang / 'jig rten gyi khams thams cad dang / ri rab
183a2(mdo sde): lhun po'i ri dang bcas/ kho ra khor yug dang / khor yug chen po'i ri dang bcas/ rgya mtsho'i ri dang nags stug por bcas pa dang / sems can gnas pa'i gnas sna tshogs dang / 'jig rten gyi khams ma lus pa de dag thams cad de bzhin gshegs pa'i ba spu'i
183a3(mdo sde): bu ga gcig tu bcug ste tha ma'i mtha'i bskal pa'i mtha' bzung na/ de bzhin gshegs pa'i byin gyis brlabs ma gtogs par sems can gzhan gyis shes par mi nus so/ /'jig rten gyi khams du ma de dag thams cad de bzhin gshegs pa nyid kyi sku'i ba spu'i bu
183a4(mdo sde): gar bcug nas mtha' ma'i mtha'i bskal par bzung ste/ bzhengs pa dang / bzhud pa dang / bzhugs pa dang / mnal ba dang / bskal par gshegs kyang de bzhin gshegs pa'i thugs la skad cig kyang sdug bsngal du mi 'gyur/ skyo ba mi mnga' ste/ stobs
183a5(mdo sde): dang mthu yongs su nyams par mi 'gyur/ spyod lam la rnam par rtog par mi 'gyur ro/ /kye rgyal ba'i sras 'di lta ste/ dper na nam mkha' ni chos kyi dbyings ma lus pa thams cad dang / 'jig rten gyi khams thams cad 'dzin te/ 'bying ba ma yin/ zhum pa ma
183a6(mdo sde): yin/ 'phel ba ma yin/ 'bri ba ma yin/ 'byung ba ma yin/ skye ba ma yin/ rnam pa ma yin no/ /de bzhin du sangs rgyas bcom ldan 'das rnams ba spu'i bu ga gcig tu 'jig rten gyi khams ma lus pa thams cad kun 'dzin kyang de'i phyir sdug bsngal tshor ba'i
183a7(mdo sde): sems skye ba gcig kyang mi mnga' ste/ 'di ni sangs rgyas bcom ldan 'das rnams sangs rgyas kyi mthu chen po'i stobs kyi dpal la gnas pa'i chos brnyes pa'o/ /gzhan yang sangs rgyas bcom ldan 'das gom pa gcig gi spyod pa'i sangs rgyas kyi zhing brjod du med pa'i
183b1(mdo sde): yang brjod du med pa'i rab tu phra ba'i rdul dang mnyam pa'i 'jig rten gyi khams 'dra'o/ /sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i bskal par gom pas spyod do/ /du ma'i sems skye zhing 'jug pa de ltar gshegs shing
183b2(mdo sde): 'jig rten gyi khams rab tu phra ba'i rdul dang mnyam pa'i bskal par gshegs te/ 'jig rten gyi khams ma lus pa thams cad du sems bskyed pa bzhin du bskal par gshegs shing 'jig rten gyi khams thams cad kyi rab tu phra ba'i rdul dang mnyam pa'i 'jig rten gyi
183b3(mdo sde): khams kun gnas shing tshad med pa dang / khor yug chen po'i ri brjod du med pa'i yang brjod du med par 'gyur ba dang mnyam pa'i sangs rgyas kyi zhing tha dad pa'i rab tu phra ba'i rdul dang mnyam pa 'das shing ba spu'i bu ga gcig 'gag par 'gyur te/ ji ltar ba spu'i bu ga
183b4(mdo sde): gcig pa de ltar sku'i spu'i bu ga thams cad de sems can thams cad ji snyed pa ba spu'i bu gar gyur la/ de ltar sems can thams cad lci bar gyur la/ sems can de dag thams cad de bzhin gshegs pa'i sor mo gcig gi rtse mos tha ma'i mtha'i bskal par
183b5(mdo sde): 'dzin te/ ji ltar sor mo gcig gis dang por 'dzin pa de ltar sor mo thams cad kyi rtse mos 'dzin kyang de'i phyir de bzhin gshegs pa'i sku bsnyel ba yang mi mnga'/ thugs la skyo bar yang mi 'gyur/ sdug bsngal gyi reg pa tshor ro snyam pa'i sems phra rab gcig tsam
183b6(mdo sde): yang mi skye'o/ /de ltar 'jig rten gyi khams re rer gshegs shing 'jug pa dang / nam mkha' la gshegs shing 'jug pa dang / rgya mo'i phyogs thams cad du gshegs shing 'jug pa dang / de ltar nam mkha'i khams kyi mtha' ma lus pa thams cad dang / chos kyi
183b7(mdo sde): dbyings kyi mthar 'jug pa dang / skra'i rtse mo'i mtha'i tshad kyi khams thams cad du 'jug pa dang / skra rtse re re'i mtha' tshad kyi grangs kyi nam mkha'i khams ma lus pa thams cad yongs su gsol ba'i skra'i rtse mo'i mtha'i tshad kyi nam mkha'i khams su 'jug pa 'dis de bzhin
184a1(mdo sde): gshegs pa'i spyod lam thog ma'i mtha' dang tha ma'i mtha'i bskal par zad cing 'das kyi bar du phyogs dang phyogs na skyil mo krung gcig gis bzhugs shing yongs su longs spyod de/ 'di ni sangs rgyas bcom ldan 'das rnams kyi sangs rgyas kyi mthu chen
184a2(mdo sde): po'i stobs kyi dpal la gnas pa'i chos bzhi pa'o/ /gzhan yang sangs rgyas bcom ldan 'das sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i sku dang dbu du mar gyur la/ dbu gcig la sangs rgyas kyi zhing brjod du med pa'i
184a3(mdo sde): yang brjod du med pa'i rab tu phra ba'i rdul dang mnyam pa'i ljags su gyur pa la sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i dbyangs kyi yan lag dang / sgra dang gsung 'jug ste/ chos kyi dbyings ma lus pa thams cad sems can gyi khams la
184a4(mdo sde): go bar byed pa dang / dbyangs kyi yan lag dang / sgra dang / gsung re res kyang sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i mdo sde dam pa rab tu bshad la/ mdo sde re re la yang sangs rgyas kyi zhing brjod du med pa'i yang brjod
184a5(mdo sde): du med pa'i rab tu phra ba'i rdul dang mnyam pa'i chos ston pa'i rjes su 'brang la chos bstan pa re re la sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i chos kyi tshig dang 'byed pa rnams kyi brjod pa 'gro ste/ ji ltar gang gi phyir chos
184a6(mdo sde): ston pa de ltar chos thams cad ston te/ de dag la sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i bskal par ston cing sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i bskal pa rnams yongs
184a7(mdo sde): su zad nas yang sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i bskal par ston te/ gzhung 'dis 'jig rten gyi khams thams cad kyi rab tu phra ba'i rdul dang mnyam pa'i bskal par ston la/ gzhung 'dis 'jig rten gyi khams
184b1(mdo sde): thams cad kyi rab tu phra ba'i rdul dang mnyam pa'i bskal pa zad pa dang / sems can thams cad kyi sems kyi spyod pa snyed kyi bskal pa zad cing 'das kyang de bzhin gshegs pa'i sprul pa ni de lta ma yin te/ chos thams cad mgal me'i 'khor lo ltar 'jug cing chos thams
184b2(mdo sde): cad shes rab kyis ston te/ brda sprod cing the tsom thams cad gcod pa'i chos kyi 'khor lo skor ba dang / chos thams cad snang bar byed pa'i chos kyi 'khor lo skor ba dang / chags pa med pa'i mdzod kyi 'khor lo skor ba dang / sems can mtha' yas pa tshim par byed pa'i
184b3(mdo sde): 'dul ba'i rgyan gyi chos kyi 'khor lo skor ba dang / byang chub sems dpa'i spyod pa thams cad bsdus pa'i rgyan gyi 'khor lo skor ba dang / ye shes kyi nyi ma'i dkyil 'khor chen po'i rgyun gyi 'khor lo skor ba dang / 'gro ba ma lus pa thams cad la ye shes kyi sgron ma chen po'i rgyun
184b4(mdo sde): gyi 'khor lo skor ba dang / so so yang dag par rig pa dang / mi 'jigs pa chen po'i rgyan gyi chos kyi 'khor lo skor zhing ji ltar sangs rgyas gcig gi sku'i byin gyi brlabs kyis chos kyi 'khor lo skor ba'i sprin chen po yang dpe thams cad kyis dper bya ba ma yin te/ de ltar chos kyi
184b5(mdo sde): dbyings ma lus pa thams cad dang / nam mkha'i khams kyi mthar skra'i rtse mo'i mtha' nas rnam par phye ba chags pa med pa ma lus pa thams cad dang / sangs rgyas kyi zhing brjod du med pa'i yang brjod du med pa'i rab tu phra ba'i rdul dang mnyam pa'i sems kyi skad cig ma dang / sems
184b6(mdo sde): kyi skad cig ma re re de snyed kyi sangs rgyas kyi sprul pa sprul pa dang / ji srid du mtha' ma'i bskal par de bzhin gshegs pa thams cad kyi sprul pa'i sku rnams kyi de bzhin gshegs pa'i sku re re ba de snyed de snyed kyi dbur gyur pa'i bar du sngar kun tu brjod pa bzhin du dbu re re la de snyed de snyed
184b7(mdo sde): kyi ljags su gyur pa'i ljags re re la de snyed de snyed kyi dbyangs kyi yan lag dang / gsung dang / sku dang / gsung 'jug ste/ chos kyi dbyings ma lus pa thams cad sems can gyi khams na go bar byed pa dang / dbyangs kyi yan lag dang / sgra dang / gsung re res de snyed de snyed kyi mdo
185a1(mdo sde): sde rnams 'chad de/ mdo sde re re la de snyed de snyed kyi chos ston pa rjes su 'brang la chos ston pa re re la de snyed de snyed kyi chos kyi tshig dang 'byed pa'i brjod pa 'gro ste/ chos kyi tshig dang 'byed pa re res chos kyi dbyings ma lus pa thams cad sgra gsal bar byed cing sems
185a2(mdo sde): can gyi khams ma lus pa thams cad la go bar byed kyang de bzhin gshegs pa'i gsung 'dzin pa'ang med/ nyams pa'ang med/ zad pa'ang med/ dmas pa'ang med de/ de ltar tha ma'i mthar bskal pa'i bar du gnas shing chos kyi 'khor lo bskor te/ 'di ni sangs rgyas
185a3(mdo sde): bcom ldan 'das rnams kyi sangs rgyas kyi mthu chen po'i stobs kyi dpal la gnas pa'i chos lnga pa'o/ /gzhan yang sangs rgyas bcom ldan 'das kyi thugs dpal gyi be'u'i rgyun dang ldan zhing / rdo rje'i snying po chen pos bzung ba de dag byang chub kyi shing drung du gshegs pa
185a4(mdo sde): rnams la bzhag nas sems can thams cad snyed kyis bdud sdig can gyi sde gzugs sna tshogs bskrad cing mi sdug pa/ mchog tu 'jigs pa'i gzugs 'jig rten thams cad 'jigs pa'i gzugs mchog tu sems bskyed pa'i gzugs su 'phrul par byed do/ /byang chub kyi
185a5(mdo sde): shing mchog gi drung du song nas chos thams cad kyi dbyings nam mkha'i mthar bdud kyi mi sdug pa'i gzugs 'dzin pa/ skrag pa chen pos 'jigs pa chen por byed pa/ 'gro ba thams cad 'joms pas/ 'jig rten thams cad 'jig pa'o/ /de na de bzhin gshegs pa byang chub kyi
185a6(mdo sde): shing drung du gshegs nas thams cad la gzigs te/ gzigs nas mi bsnyengs/ bag mi tsha/ spu 'ga' yang mi g.yo/ gzugs sna tshogs kyi mtshan ma sna tshogs 'dzin pa yang mi mnga'/ sems phra mo yang mi mnga' bar gnas te mi g.yo/ mi bskyod mi 'gyur rnam par mi
185a7(mdo sde): rtog / shin tu rab tu zhi/ bsnyengs shing ba spu ldang ba shin tu mi mnga'/ 'dod pa dang khong khro ba shin tu mi mnga'/ sangs rgyas kyi mdzad pa byams pa chen po chags pa med pa'i stobs kyis gtong ba/ dbang po sbed cing thugs rje chen po la gnas pa/ bag mi tsha ba'i thugs dbyer mi
185b1(mdo sde): phyed pa'i snying po thugs mi dang ngas shing zil gyis mi non pa'i thugs kyis bdud dang / bdud kyi ris kyi lha thams cad dang / bdud kyi sde mang po sna tshogs thams cad zil gyis gnon cing gzod nas zil gyis gnon/ bzung nas de bzhin gshegs pa la skyabs su dong ste/ de dag
185b2(mdo sde): la bcom ldan 'das kyis cho 'phrul gsum dang de bzhin gshegs pas 'dul ba bstan te/ bla na med pa yang dag par rdzogs pa'i byang chub las phyir mi ldog par gyur to/ /'di lta ste/ sangs rgyas bcom ldan 'das rnams kyi sangs rgyas kyi mthu chen po'i stobs kyi dpal la
185b3(mdo sde): gnas pa'i chos drug pa'o/ /gzhan yang sangs rgyas rnams kyi gsung thogs pa med pas 'jig rten gyi khams ma lus pa thams cad du 'jug cing de dang de dag tu 'jig rten thams cad kyis rnam par rig cing sems can rnams 'dul ba'i dbang gis de bzhin gshegs
185b4(mdo sde): pa'i sgra de ri la thogs pa med de/ ri rab lhun po la mi thogs rin po che'i ri la ma yin/ khor yug dang khor yug chen po la ma yin/ lha'i gnas la ma yin/ klu'i gnas la ma yin/ gnod sbyin gyi gnas la ma yin/ dri za'i gnas la ma yin/ lha ma yin gyi
185b5(mdo sde): gnas la ma yin/ nam mkha' lding gi gnas la ma yin/ mi'am ci'i gnas la ma yin/ mi dang mi ma yin pa'i gnas la lta zhing chags par mi 'gyur ro/ /gal te 'jig rten gyi khams thams cad du gshegs na'ang mi chags te/ 'jig rten srid pa'i khams
185b6(mdo sde): thams cad kyi sgra chen po dang / 'jig rten thams cad kyi sgra sna tshogs rab tu rdzogs pa de la de bzhin gshegs pas brjod pa'i sgras bsgribs par 'gyur te/ ji ltar 'dul ba'i sems can rnams kyi rna bas rnam par rig ste/ gang 'di rna bas rnam par rig cing rnam par rig pa'i
185b7(mdo sde): tshig dang 'byed pa nyams par mi 'gyur te/ de ni 'di ltar de bzhin gshegs pa'i sgra/ lham me/ lhan ne/ lhang nge'o/ /'di ni sangs rgyas bcom ldan 'das rnams kyi sangs rgyas kyi mthu chen po'i dpal gyi stobs la gnas pa'i chos kyi sgra bdun pa'o/ /gzhan yang sangs rgyas
186a1(mdo sde): bcom ldan 'das rnams kyi thugs brjod du med pa'i yang brjod du med pa'i bskal pa bye ba khrag khrig brgya stong du shin tu yongs su sbyangs pas chags pa med/ 'das pa dang / ma 'ongs pa dang / da ltar byung ba'i sangs rgyas thams cad kyi rgyan dang zhing rnyog
186a2(mdo sde): pa med pa/ bdag gi med pa'i chos thams cad la gnas pa/ nang dang phyi dang ldan pa ma yin/ ma skyes pa la brtsam pa thams cad rnam par phye ba/ zhi ba/ gnas med pa/ rtsom pa sna tshogs thams cad med pa/ ngo bo thams cad rnam par rtog pa'i 'du shes la gnas
186a3(mdo sde): pa 'gag pa/ rang bzhin 'od gsal ba/ shin tu yongs su dag pa/ rtsom pa dang yid la byed pa thams cad la ma chags pa'i nyon mongs pa med pa'i chos thams cad kyi yul gyi rjes su song ba/ yang dag pa'i mtha' 'dod chags dang bral zhing dag pa/ chos kyi
186a4(mdo sde): dbyings ston pa'i mthar song ba/ chos kyi dbyings kun tu mi zad pa'i rjes su song ba/ 'du shes su gyur pa thams cad dang / tshad dang / tshad med pa dang / 'dus byas dang / 'dus ma byas dang / mngon par smra ba thams cad 'gags pa dag gis lam brjod du med pa'i mtha'i
186a5(mdo sde): yul mi zad cing chags pa med pa'i dbyings kyi mtha'i sngon du ye shes 'gro zhing 'jug pa dang / stobs bcu'i rgyan dang chos thams cad rnam par dag pa/ thabs mkhas pa la zhugs pas chos sna tshogs dang / chos du ma dang / chos thams cad dang / ston pa 'gal ba
186a6(mdo sde): med pa/ dus gsum du dbyer med pa/ chos kyi dbyings thams cad dang / chos thams cad dang / chos thams cad dngos po med pa'i dbang gi pha rol tu song ba/ chos thams cad kyi dbang gi 'byung gnas kyi mdzod kyi khyad par chos thams cad kyi tshul dran zhing kun nas gti
186a7(mdo sde): mug pa zhing thams cad du 'gro ba'i dbang dang / rgya mo'i phyogs ma lus pa thams cad kyi mdo med bcu rdul yab la mi gnas pa/ brtan par gnas shing mi 'pho ba/ ye shes kyi lta ba chos ma lus pa thams cad kyi mthar thug pa/ zag pa thams cad yongs su zad cing zag
186b1(mdo sde): pa med pa/ sems rnam par grol ba/ shes rab rnam par grol ba/ shin tu rnam par grol ba yang dag pa'i mtha' mi zad pa'i mchog chags pa med par gnas pa/ rtag tu mnyam pa dang rab tu ldan pa/ dus gsum la chags pa med par gnas pa/ sems kyi skad cig ma la
186b2(mdo sde): dus gsum gyi sems kyi spyod pa thams cad ma lus par rab tu shes pa ste/ 'di ni sangs rgyas bcom ldan 'das rnams kyi mthu chen po'i stobs kyi dpal la gnas pa'i stobs brgyad pa'o/ /gzhan yang sangs rgyas bcom ldan 'das rnams kyi chos kyi sgra dang lus gcig
186b3(mdo sde): tu 'dus pa/ sangs rgyas thams cad kyi sku dang yul tshad med pa mtha' dang dbung med pa'i sku yongs su grub pa/ 'jig rten thams cad yongs su 'dzin pa'i sku/ khams gsum gyis mi gos pa'i sku/ rkyen gyi sku rnam par rig cing lhag pa'i bsam pas rjes su dran pa la byin
186b4(mdo sde): gyi brlabs kyi su'i tshogs ston pa/ mi bden mi zhing mnyam pa nyid rnam par dag pa'i sku/ 'ong ba dang / 'gro ba med pa'i chos kyi sku 'dus pa/ 'dus ma byas shing 'jig pa med pa'i sku/ mtshan nyid gcig dang / mtshan nyid med pa'i chos kyi ngo bo nyid kyi sku/ yul na mi
186b5(mdo sde): gnas phyogs na mi gnas pa'i sku/ tshogs ma lus pa thams cad kyi sku/ sangs rgyas khyu mchog rnam par sprul pa'i sku/ kha dog mtha' yas pa'i sku/ sku thams cad rjes su 'brang ba/ sku sna tshogs su rnam par rig pa/ chos kyi sku'i tshul gyi rjes su song ba/ mtha' yas par
186b6(mdo sde): snang ba'i ye shes kyi snying po'i dkyil 'khor gyi mdzod kyi sku/ bya ba sna tshogs med pa/ chos thams cad kyi dbyings ston pa'i sku/ sems can gyi khams ma lus pa thams cad la khyab par gsol ba'i sku 'dus pa/ mi g.yo mi sems pa'i sku rnam par dag pa/ med pa dang med pa ma
186b7(mdo sde): yin pa dang / tshul dang tshul ma yin pas phye ba'i sku/ sems can thams cad kyi dad pa sna tshogs kyi rjes su song zhing 'dul ba'i sku/ 'gags pa dang / 'gags pa ma yin pa 'dul ba la gzigs pa'i yon tan dkon mchog thams cad byung ba bsgreng ba'i sku/ chos thams cad sangs
187a1(mdo sde): rgyas kyi chos dang de bzhin nyid bsdus pa'i sku/ rang bzhin gyis shin tu zhi ba dang bsgribs pa med pa'i mtha'i sku/ thogs pa med pa'i chos thams cad las skyes pa'i sku/ thams cad kyi rjes su song ba/ chos kyi dbyings dag pa/ 'jig rten thams cad
187a2(mdo sde): du rnam par phye ba'i sku/ brtsam pa las mi ldog pa/ sangs rgyas kyi rnam par thar pa'i ye shes thams cad kyi rjes su 'brang ba/ kun 'brang ba'i rjes su song ba'i sku ste/ 'di ni sangs rgyas bcom ldan 'das rnams kyi mthu chen po'i dpal gyi stobs dang / sangs rgyas kyi chos kyi sku 'dus
187a3(mdo sde): pa dgu pa'o/ /gzhan yang sangs rgyas bcom ldan 'das rnams mnyam pa dang / mnyam pa'i ye shes rnam par chud pa de bzhin gshegs pa thams cad byang chub sems dpa'i spyod pa thams cad las byung ba/ spyod pa las mngon par byung ba/ smon lam gyi khyad par
187a4(mdo sde): dang byang chub sems dpa'i spyod pa rnam par dag pa/ byang chub sems dpa'i spyod pa thams cad yongs su rdzogs pa'i ye shes bya ba sna tshogs med pa'i sangs rgyas thams cad dang / byang chub sems dpa'i spyod pa thams cad las byung ba/ byang chub sems dpa'i spyod
187a5(mdo sde): pa rgya mtsho'i spyod pa thams cad kyi cho ga shes pa/ smon lam chen po dang / spyod pa mi chung ba/ spyod pa thams cad yongs su rdzogs par dga' ba ma yin pa/ spyod pa'i stobs bzod par dka' ba'i spyod pa thams cad las byung zhing spyod pa thams cad rnam par dag pa/ byang chub
187a6(mdo sde): sems dpa'i spyod pa bzang po spyad pa mi 'bri bar spyod pa/ sangs rgyas thams cad ting nge 'dzin tshad med pa thams cad la gnas pa/ spyod yul mtha' yas pa lam thams cad ston pa/ lam ma yin pa'i yul dang lam thams cad la zhugs pa/ ye shes mchog gi stobs
187a7(mdo sde): kyi cho ga shes pa/ 'dzem pa med par chos kyi 'khor lo 'bebs pa/ dge ba 'dri ba dang / mi 'dri ba dang / btsun pa'i chos kyi tshul ston pa'i ye shes mnyam pa dang mnyam pa'i ye shes shin tu yongs su dag pa lus dang / ngag dang / yid kyi spyod pa gsum yongs su dag pa/
187b1(mdo sde): sangs rgyas kyi sgo ma rnyed pa dang / sangs rgyas kyi spyod pas song ba de bzhin gshegs pa thams cad kyi rigs dang / sangs rgyas kyi ye shes dang / mdzad pa thams cad la zhugs pa/ thams cad mkhyen pa la gnas pa/ tshad med par ston pa dag gnas pa/ rtsa ba med
187b2(mdo sde): cing mtha' med pa'i mngon par shes pa thams cad kyi ye shes bsam gyis mi khyab pa/ ye shes 'jig rten gyi sems can rnams kyi rjes su 'gro ba/ 'gro ba ma lus pa thams cad kyi thams cad chos thams cad kyi ye shes kyi mthong ba dang / phra ba ma lus pa mtha' dang
187b3(mdo sde): dbung med pa'i ye shes/ dus gsum thams cad la 'jug pa'i tshul dang phra ba'i ye shes rjes su rtogs pa/ 'jig rten gyi khams ma lus pa thams cad rnam par dag pa dang / 'jig rten las 'das pa'i don dang / ye shes dang / sangs rgyas kyi mdzad par brjod du med
187b4(mdo sde): pa 'jig rten gyi khams thams cad dang ldan zhing phyir mi ldog pa'i ye shes kyi sangs rgyas thams cad kyi sku/ grangs la 'jug pa'i ye shes kyi chos yi ge med par rab tu rtog pa/ brjod du med pa'i ye shes sna tshogs rnam par phye ba dang / yi ge thams cad brjod du med par shes
187b5(mdo sde): par byed/ ye shes kyi dge bar spyod pa'i chos thams cad rnam par dag pa kun tu bzang po'i ye shes kyi rim pa/ sems skad cig ma gcig dang ldan pa'i ye shes kyis chos thams cad khong du chud pa'i ye shes ji ltar 'os pa dang / sems can thams cad kyi lus dang / ji ltar
187b6(mdo sde): skye mched kyi chos gtong bar rab tu yid la byed pa'i ye shes chos thams cad kyi yul gyi mtshams ma yin pa/ 'jig rten gyi yul khams ma lus pa thams cad dang / 'gro ba ma lus pa thams cad dang / sems can ma lus pa thams cad dang / chos kyi dbyings ma lus pa
187b7(mdo sde): thams cad dang / dus gsum gyi sems kyi skad cig ma gcig la chags pa med pa'i ye shes kyi mthong ba'i yul de bzhin gshegs pa ma lus pa thams cad kyi sangs rgyas 'byung ba'i yul la 'jug cing thams cad 'dul ba'i yul ma lus pa thams cad kyi rjes su song ba/ rnam
188a1(mdo sde): par dag par sangs rgyas kyi yid kyi mtshams su thob pa mngon par mkhyen cing yul thams cad las mngon par sangs rgyas pa/ sems can gyi sems dang yid kyi rnam par shes pa ma lus pa thams cad rtogs pa/ dus gsum gyis phye ba'i sems kyi skad cig ma la ye
188a2(mdo sde): shes kyi rjes su sangs rgyas shing mtshams ma yin pa'i sangs rgyas pa/ sems can thams cad du 'gro ba mtha' yas pa dang / 'jig rten gyi khams thams cad du 'gro ba mtha' med pa dang / 'jig rten gyi khams thams cad du 'gro ba mtha' yas pa dang / dus gsum
188a3(mdo sde): thams cad du 'gro ba dpag tu med pa dang / sangs rgyas khyu mchog thams cad du 'gro ba dang / khong du chud pa ma lus pa thams cad du 'gro ba dang / de dag ma lus pa thams cad las mngon par rdzogs par sangs rgyas pa rnam par chud pa thams cad kyi rjes su 'gro
188a4(mdo sde): zhing sangs rgyas kyi ye shes mi gtong ba/ sangs rgyas thams cad rdzu 'phrul rnam par sprul pa la bzhugs te/ de na sangs rgyas bcom ldan 'das mtha' dang dbung med par gnas pa/ sangs rgyas khyu mchog gi sku mtha' dang dbung med par gnas pa/ sems chags pa med par
188a5(mdo sde): gnas pa/ mtha' dang dbung med pa'i snying rje chen po sbyor ba la gnas pa/ dus thams cad du rtag tu rgyun mi 'chad par chos ston par gnas pa ste/ 'di ni sangs rgyas bcom ldan 'das rnams kyi sangs rgyas kyi mthu chen po'i dpal dang / ye shes chen po la gnas pa'i chos bcu
188a6(mdo sde): pa'o/ /kye rgyal ba'i sras 'di ni sangs rgyas bcom ldan 'das rnams kyi sangs rgyas kyi mthu chen po'i stobs kyi dpal la gnas pa'i chos bcu ste/ sems can thams cad dang / 'das pa dang / ma 'ongs pa dang / da ltar byung ba'i nyan thos dang / rang sangs rgyas
188a7(mdo sde): thams cad kyis bsam gyis mi khyab cing tshad mi zin pa'o/ /kye rgyal ba'i sras sangs rgyas bcom ldan 'das rnams bzhugs pa'i chos bcu ste/ bcu gang zhe na/ sangs rgyas bcom ldan 'das rnams tshe ji tsam par dga' ldan na bzhugs shing tshe zad nas 'pho bar byed pa dang / sangs
188b1(mdo sde): rgyas bcom ldan 'das rnams zla ba bcur bzhugs pa'i tshe ston pa dang / sangs rgyas bcom ldan 'das rnams mngon par 'byung zhing 'byung bar bzhed pa'i thugs kyis bzhugs pa dang / sangs rgyas bcom ldan 'das rnams byang chub kyi shing drung na bzhugs shing sangs rgyas kyi
188b2(mdo sde): chos thams cad kyis mngon par rdzogs par sangs rgyas te bzhugs pa dang / sangs rgyas bcom ldan 'das rnams kyi skad cig ma gcig la sangs rgyas kyi chos thams cad kyi mngon par rdzogs par byang chub nas bzhugs shing / 'jig rten gyi khams thams cad du de bzhin
188b3(mdo sde): gshegs pa thams cad rnam par sprul par ston pa dang / sangs rgyas bcom ldan 'das rnams 'dul ba'i dus ji lta ba bzhin du chos kyi 'khor lo bskor zhing bzhugs pa dang / sangs rgyas bcom ldan 'das rnams dge ba'i rtsa ba skyed pa'i dus ji lta ba bzhin du ston te brda sprod cing
188b4(mdo sde): bzhugs pa dang / sangs rgyas bcom ldan 'das rnams dus ji lta ba bzhin du sangs rgyas kyi mdzad pa la bzhugs pa dang / sangs rgyas bcom ldan 'das rnams yongs su rdzogs pa'i byang chub sems dpa' rnams la brda sprod cing bzhugs pa dang / sangs rgyas bcom ldan 'das
188b5(mdo sde): skad cig la sems can thams cad kyis dri ba dris pa rnams skad cig la brda sprod cing bzhugs te/ kye rgyal ba'i sras 'di ni sangs rgyas bcom ldan 'das rnams bzhugs pa'i chos bcu'o/ /kye rgyal ba'i sras sangs rgyas bcom ldan 'das gzigs ma thag tu myur ba'i de bzhin gshegs
188b6(mdo sde): pa'i chos bcu ste/ bcu gang zhe na/ sangs rgyas bcom ldan 'das rnams sems can ngan par 'gro ba'i sems can rnams gzigs ma thag tu de dag myur du zlog pa dang / sangs rgyas bcom ldan 'das rnams sems can gzigs ma thag tu myur du bsod nams yongs su rdzogs
188b7(mdo sde): par lhag par 'gro ba dang / sangs rgyas bcom ldan 'das rnams sems can gzigs ma thag tu myur du dge ba'i rtsa ba yongs su smin par mdzad pa dang / sangs rgyas bcom ldan 'das rnams sems can gzigs ma thag tu myur du mtho ris su skye ba rnam par dag pa so sor thob par
189a1(mdo sde): mdzad pa dang / sangs rgyas bcom ldan 'das rnams sems can gzigs ma thag tu myur du nem nur dang / yid gnyis 'joms par nye bar gshegs pa dang / sangs rgyas bcom ldan 'das rnams byang chub tu sems bskyed pa'i sems can gzigs ma thag tu
189a2(mdo sde): phyir mi ldog par mdzad pa'i phyir myur du gshegs shing sems rgya chen po la dad pa dang / sangs rgyas kyis 'dul ba'i 'gro ba byang chub tu sems ma bskyed pa bla na med pa yang dag par rdzogs pa'i byang chub tu sems bskyed par mdzad pa dang / sangs rgyas bcom ldan 'das rnams gsha'
189a3(mdo sde): mar zhugs pa gzigs ma thag tu dmigs par lta ba dang / gsha' mar 'jug pa'i rgyu rab tu 'dzin pa dang / sangs rgyas bcom ldan 'das rnams sems can rnams gzigs ma thag tu myur du sems can rnams kyi dbang po 'jig rten las 'das pa rnam par dag par mdzad pa
189a4(mdo sde): dang / sangs rgyas bcom ldan 'das rnams sems can gzigs ma thag tu myur du bsgribs pa thams cad zad par mdzad du gshegs pa dang / sangs rgyas bcom ldan 'das rnams sems can gzigs ma thag tu myur du snang ba so sor rnyed cing zhum pa med de/ mi 'jigs pa la
189a5(mdo sde): spobs pa rtsom par mdzad pa ste/ kye rgyal ba'i sras 'di ni sangs rgyas bcom ldan 'das gzigs ma thag tu myur ba'i de bzhin du gzigs pa'i chos bcu'o/ /kye rgyal ba'i sras sangs rgyas bcom ldan 'das bdag rjes su dgongs pa rnam par dag pa bcu ste/ bcu gang zhe na/
189a6(mdo sde): sangs rgyas bcom ldan 'das byang chub sems dpa' rnams kyi sems kyi spyod pa rjes su dgongs pa rnams yin/ sangs rgyas bcom ldan 'das byang chub sems dpa' rnams kyi pha rol tu phyin pa yongs su rdzogs pa yang rjes su dgongs pa rnams yin/ sangs rgyas bcom ldan
189a7(mdo sde): 'das byang chub sems dpa' rnams kyi smon lam chen po yongs su rdzogs pa yang rjes su dgongs pa rnams yin/ sangs rgyas bcom ldan 'das byang chub sems dpa' rnams kyi bsgrubs pa'ang rjes su dgongs pa rnams yin/ sangs rgyas bcom ldan 'das rnams kyi sangs
189b1(mdo sde): rgyas kyi sngon gyi tshangs par spyod pa dang / byang chub sems dpa' rnams kyi'ang rjes su dgongs pa rnams yin/ sangs rgyas bcom ldan 'das byang chub sems dpa' rnams mngon par rdzogs par byang chub pa'i sgo'ang rjes su dgongs pa rnams yin/ sangs rgyas bcom ldan
189b2(mdo sde): 'das byang chub sems dpa' rnams kyi gzugs kyi lus tshad med mtha' yas pa'ang rjes su dgongs pa rnams yin/ sangs rgyas bcom ldan 'das sangs rgyas kyi yul dang rnam par sprul pa tshad med mtha' yas pa dang / byang chub sems dpa' rnams kyi yang rjes su dgongs
189b3(mdo sde): pa rnams yin/ sangs rgyas bcom ldan 'das byang chub sems dpa' sems kyi stobs bcu dang / mi 'jigs pa yang rjes su dgongs pa rnams yin te/ kye rgyal ba'i sras 'di ni sangs rgyas bcom ldan 'das bdag rjes su dgongs pa rnam par dag pa bcu'o/ /kye rgyal ba'i
189b4(mdo sde): sras de bzhin gshegs pa thams cad mkhyen pa la gnas pa bcu ste/ bcu gang zhe na/ 'di lta ste/ chos thams cad kyi dbyings ma lus pa thams cad dang / dus gsum gyi sems can thams cad kyi sems sna tshogs dang / sems gcig gi spyod pa dang / rnam par g.yo
189b5(mdo sde): ba ldog pa sems kyi skad cig ma la mkhyen pa dang / sems can ma lus pa thams cad kyi dus gsum kun gyi las rnams dang / las dang ldan pa sna tshogs dang / rnam pa dang / rim pa dang / las rnams kyi 'phel zhing sog pa'ang phyi ma'i rnam par smin pa'i rim pa sems kyi
189b6(mdo sde): skad cig ma gcig la mkhyen pa dang / chos kyi dbyings ma lus pa thams cad dang / sems can gyi ris sna tshogs dang / sems can gyi ris gcig dang / sems can ma lus pa thams cad dus ji lta ba bzhin du sems can rnams 'dul zhing ston pa'i cho 'phrul dang rjes su
189b7(mdo sde): bstan pa'i cho 'phrul dang / rdzu 'phrul gyis cho 'phrul gyi byin gyis brlabs ston pa mkhyen pa dang / chos kyi dbyings ma lus pa thams cad dang / rgya mo'i phyogs kyi ris thams cad dang / 'jig rten gyi khams thams cad du song ba dang / sems can thams cad kyi sems
190a1(mdo sde): kyis mtshan mar bzung ba dang / sangs rgyas 'byung ba lta ba rnam par phye ba mkhyen pa dang / 'jig rten gyi khams ma lus pa thams cad kyi sems can rnams kyi bsam pa ji lta ba dang / dad pa ji lta ba dang / 'dul ba ji lta ba bzhin du skad cig la tshad med
190a2(mdo sde): pa'i rim pas sangs rgyas la lta ba dang / rnam par rig pa'i byin gyis brlabs mkhyen pa dang / 'jig rten gyi khams ma lus pa thams cad kyi sems can pha rol gyi bsam par sangs rgyas kyi byin gyis brlabs ston pa mkhyen pa dang / chos kyi dbyings ma lus pa thams
190a3(mdo sde): cad 'dzin pa med pas sangs rgyas nas sems can rnams ji lta bus 'dul ba bzhin du 'doms shing rjes su bstan pa dang / de bzhin gshegs pa 'byung ba ston par mkhyen pa dang / chos kyi dbyings ma lus pa thams cad dang sems can thams cad kyi thams cad du 'gro
190a4(mdo sde): zhing sems kyi skad cig ma la de dang de dag tu 'gro ba'i nan tan mkhyen pa dang / sems kyi skad cig ma la chos kyi dbyings ma lus pa thams cad kyi sems can rnams kyi phyogs thams cad la sangs rgyas rjes su dran pa gtong zhing sbyor ba mkhyen pa dang / sems kyi skad cig
190a5(mdo sde): ma la chos kyi dbyings ma lus pa thams cad kyi sems can rnams kyi dad pa tshad med pa ji lta ba bzhin du sangs rgyas kyi sku la lta ba dang / gzugs kyi sku'i kha dog gi gnas mtha' yas pa ston pa mkhyen pa ste/ kye rgyal ba'i sras 'di ni de bzhin gshegs pa dgra bcom
190a6(mdo sde): pa yang dag par rdzogs pa'i sangs rgyas rnams thams cad mkhyen pa la gnas pa bcu'o/ /kye rgyal ba'i sras de bzhin gshegs pa dgra bcom pa yang dag par rdzogs pa'i sangs rgyas rnams kyis sangs rgyas kyi ting nge 'dzin tshad med pa bsam gyis mi khyab pa bcu ste/ bcu
190a7(mdo sde): gang zhe na/ 'di lta ste/ sangs rgyas bcom ldan 'das chos thams cad la rtag tu snyoms par 'jug cing sems kyi skad cig ma la chos kyi dbyings ma lus pa thams cad sems can rnams la chos ston pa dang / sangs rgyas bcom ldan 'das chos kyi dbyings ma lus pa
190b1(mdo sde): thams cad la snyoms par 'jug cing sems kyi skad cig ma la sems can gyi khams sna tshogs kyi rim pa bdag med pa'i mthar gyur pa kun nas snang bar mdzad pa dang / sangs rgyas bcom ldan 'das chos kyi dbyings ma lus pa thams cad dang / dus gsum la snyoms
190b2(mdo sde): par 'jug cing sems kyi skad cig ma'i mtha' la snyoms par 'jug cing gnas pa dang / sangs rgyas bcom ldan 'das chos kyi dbyings ma lus pa med bcu rdul yab thams cad kyi rgya mo thams cad dang / sangs rgyas kyi rigs dang zhing thams cad la rtag tu snyoms par zhugs
190b3(mdo sde): shing zhing mi zad pa'i mthar gyur par gnas pa dang / sangs rgyas bcom ldan 'das chos kyi dbyings ma lus pa thams cad dang / sangs rgyas kyi sku mtha' yas pa la snyoms par zhugs shing skad cig la 'jig rten thams cad du sangs rgyas kyi sku sna tshogs rnam par rig pa ston pa dang / sangs rgyas
190b4(mdo sde): bcom ldan 'das chos kyi dbyings ma lus pa thams cad dang / lus dang / ngag dang / sems yongs su gsal ba la rtag tu snyoms par zhugs shing sems can thams cad kyi sems sna tshogs kyi gnas mdzod du gnas shing skad cig la dad pa ji lta ba bzhin du yid la byed pa dang / sangs rgyas
190b5(mdo sde): bcom ldan 'das chos kyi dbyings ma lus pa dang / chos thams cad kyi ngo bo nyid la snyoms par zhugs shing 'dod chags dang bral ba'i mthar gyur pa dang / sangs rgyas bcom ldan 'das chos kyi dbyings ma lus pa thams cad dang / 'jig rten thams cad kyi rkyen la snyoms par 'jug cing
190b6(mdo sde): skad cig la smra ba'i rkyen ston pa dang / sangs rgyas bcom ldan 'das chos kyi dbyings ma lus pa thams cad dang 'jig rten gyi dang 'jig rten las 'das pa med bcu rdul yab thams cad la rtag tu snyoms par zhugs shing skad cig la mtha' yas pa'i rkyen gyi rjes su song ba ste/ sangs rgyas
190b7(mdo sde): la lta ba mi gcod cing sems can sangs rgyas mtha' yas pa la lta bar mdzad pa dang / sangs rgyas bcom ldan 'das chos kyi dbyings ma lus pa thams cad bsgrub pa med pa la snyoms par zhugs shing skad cig la sangs rgyas kyi chos thams cad rtogs shing rig nas sangs rgyas kyi rnam par thar pa
191a1(mdo sde): mtha' yas pa'i pha rol tu phyin pa brnyes pa ste/ kye rgyal ba'i sras 'di ni sangs rgyas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnams kyi sangs rgyas kyi ting nge 'dzin tshad med bsam gyis mi khyab pa bcu'o/ /
191a2(mdo sde): kye rgyal ba'i sras sangs rgyas bcom ldan 'das rnams kyi rnam par thar pa bcu ste/ bcu gang zhe na/ rab tu phra ba'i rdul gcig la brjod du med pa'i yang brjod du med pa'i sangs rgyas 'byung ba ston pa rnam par thar pa dang / rab tu phra ba'i rdul gcig la brjod du med pa'i yang
191a3(mdo sde): brjod du med pa'i chos kyi 'khor lo skor ba ston pa rnam par thar pa dang / rab tu phra ba'i rdul gcig la brjod du med pa'i yang brjod du med pa'i sems can 'dul zhing yongs su smin par mdzad pa ston pa rnam par thar pa dang / rab tu phra ba'i rdul gcig la brjod du med pa'i
191a4(mdo sde): yang brjod du med pa'i zhing ston pa rnam par thar pa dang / rab tu phra ba'i rdul gcig la 'das pa dang / ma 'ongs pa dang / da ltar byung ba'i sangs rgyas 'byung bar ston pa rnam par thar pa dang / rab tu phra ba'i rdul gcig la 'das pa dang / ma 'ongs pa dang / da ltar
191a5(mdo sde): byung zhing rje ba rnam par thar pa dang / rab tu phra ba'i rdul gcig la 'das pa dang / ma 'ongs pa dang / da ltar byung ba'i de bzhin gshegs pa thams cad kyi rdzu 'phrul dang / rnam par sprul pa ston pa rnam par thar pa dang / rab tu phra ba'i rdul gcig la 'das pa dang / ma 'ongs
191a6(mdo sde): pa dang / da ltar byung ba'i sems can rnams la chos ston pa rnam par thar pa dang / rab tu phra ba'i rdul gcig la 'das pa dang / ma 'ongs pa dang / da ltar byung ba'i sangs rgyas thams cad kyi mtshan ston pa rnam par thar pa ste/ kye rgyal ba'i sras 'di sangs rgyas bcom ldan 'das rnams kyi rnam par thar
191a7(mdo sde): pa bcu'o/ /snyan gyi gong rgyan rgyas pa chen po'i mdo le'u 'bum pa las sangs rgyas kyi chos bsam gyis mi khyab pa bstan pa'i le'u nyi shu dgu pa rdzogs so// //
191b1(mdo sde): @#/ /rgya gar skad du/ Ar+ya dI paM ka ra byA ka ra Na nA ma ma hA yA na sU tra/ bod skad du/ 'phags pa mar me mdzad kyis lung bstan pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis
191b2(mdo sde): thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/ dge slong stong nyis brgya lnga bcu'i dge slong gi dge 'dun chen po dang thabs cig tu bzhugs so/ /de'i tshe bcom ldan 'das 'khor brgya stong mang pos
191b3(mdo sde): yongs su bskor cing mdun gyis bltas te chos ston to/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo de'i phyir khyod kyis dge ba'i rtsa ba la so sor brtag pa nyid kyis bsam pa shin tu yongs su dag par bya'o/ /de ci'i phyir zhe na/
191b4(mdo sde): kun dga' bo ngas sangs rgyas brgya stong mang po la zhe sa dang bcas pas bsnyen bkur byas kyang sangs rgyas bcom ldan 'das rnams kyis nga sngar bla na med pa yang dag par rdzogs pa'i byang chub tu lung ma bstan gyi/ gang gi tshe ngas de bzhin gshegs pa mar me mdzad mthong nas ud
191b5(mdo sde): pal lnga phul ba de'i 'og tu nga chos bdag med pa nyid la mos par gyur cing mi skye ba'i chos la bzod pa thob pa'i phyir ro/ /kun dga' bo de bas na khyod dge ba'i rtsa bas chog shes par mi bya'o/ /de ci'i phyir zhe na/ kun dga' bo sngon byung ba 'das pa'i dus bskal pa grangs med pa'i
191b6(mdo sde): yang ches grangs med pa yangs pa tshad med pa/ bsam gyis mi khyab pa 'das pa de'i tshe de'i dus na 'dzam bu'i gling 'dir rgyal po ma skyes dgra zhes bya ba gzugs bzang ba/ mdzes pa/ blta na sdug pa/ kha dog bzang po/ rgyas pa mchog dang ldan pa zhig byung ste/ kun dga'
191b7(mdo sde): bo rgyal po ma skyes dgra de la grong khyer brgyad khri bzhi stong yod de thams cad kyang bkra ba/ blta na sdug pa/ skyed mos tshal phun sum tshogs pa/ rdzing bu phun sum tshogs pa/ me tog phun sum tshogs pa/ 'bras bu phun sum tshogs pa/ bde ba lo legs pa/ nyams dga' ba/
192a1(mdo sde): 'byor pa/ rgyas pa/ skye bo dang mi mang pos gang ba sha stag go/ /kun dga' bo rgyal po ma skyes dgra de la rgyal po'i pho brang pad ma can zhes bya ba zhig yod de/ rgyal po ma skyes dgra de de na gnas so/ /de nas rgyal po ma skyes dgra'i mdun na 'don bram ze gling ldan zhes
192a2(mdo sde): bya ba snying du sdug cing mthong na mi 'thun pa med pa dang ldan pa zhig yod do/ /kun dga' bo de nas rgyal po ma skyes dgras rigs bzhi'i mi thams cad bsdus nas bram ze gling ldan bkug ste/ cod pan bcings nas rgyal srid phyed byin te 'di skad ces kyang smras so/ /bram ze khyod rang gi
192a3(mdo sde): yul du song ste/ rgyal po'i pho brang byos la ming yang pad ma can du thogs shig /kun dga' bo de nas rgyal po gling ldan gyis rang gi yul du rgyal po'i pho brang byas te/ ming yang pad ma can du btags so/ /kun dga' bo de ltar de'i tshe de'i dus na 'dzam bu'i gling 'di na rgyal po gnyis rgyal
192a4(mdo sde): srid byed de/ gcig ni ma skyes dgra'o/ /cig shos ni gling ldan no/ /kun dga' bo de nas rgyal po gling ldan gyi btsun mo dam pa khang yang thog na bde bar nyal zhing 'dug go/ /de nas byang chub sems dpa' mar me mdzad dga' ldan gyi gnas nas shi 'phos nas glang po
192a5(mdo sde): che'i phru gu thal kar du bsgyur te/ 'od zer rab tu 'gyed cing ma'i glo g.yas par zhugs par gyur to/ /de nas de'i tshe btsun mo dam pa des rgyal po gling ldan la skabs 'dir smras so/ /kun dga' bo de nas rgyal po gling ldan gyis bram ze mtshan mkhan dang / ltas mkhan dang / mchod sbyin mkhan
192a6(mdo sde): rnams bsdus te rmi lam gyi skabs 'di bsnyad pa dang / bram ze mtshan mkhan rnams kyis smras pa/ rgyal po chen po khyod kyis rnyed pa legs par rnyed de/ khyod kyi sras sems can rin po che zhig bltam par 'gyur ro/ /kun dga' bo de nas rgyal po gling ldan rmi lam bstan pa 'di thos nas
192a7(mdo sde): dga' zhing mgu la yi rangs te/ rab tu dga' nas/ dga' ba dang yid bde ba skyes te/ rgyal po gling ldan de'i rgyal khams su gtogs pa thams cad la sbyin pa byin te/ 'di lta ste/ zas 'dod pa rnams la ni zas/ skom 'dod pa rnams la ni skom/ bzhon pa 'dod pa rnams la ni bzhon
192b1(mdo sde): pa/ spos dang / phreng ba rgyu dang / byug pa dang / gnas mal rung ba kha na ma tho ba med pa dang / gang ci dang ci 'dod pa thams cad byin no/ /kun dga' bo de nas zla ba bcu 'das pa dang / rgyal po gling ldan gyi bu gzugs bzang ba/ mdzes pa/ blta na sdug pa/ kha dog bzang po
192b2(mdo sde): rgyas pa mchog dang ldan pa zhig btsas te/ btsas ma thag tu lus las 'di lta bu'i 'od byung ste/ 'od des rgyal po gling ldan gyi rgyal po'i pho brang thams cad snang bas khyab par gyur to/ /de nas de'i tshe lha'i dbang po brgya byin rang gi gnas nas mi snang bar gyur nas/ gzhon nu gang na ba
192b3(mdo sde): der song ste phyin nas gzhon nu de la shis par brjod pa byas te/ 'di skad ces kyang smras so/ /'di btsas ma thag tu lus las 'di lta bu'i 'od byung ste/ 'od des rgyal po gling ldan gyi rgyal po'i pho brang thams cad snang bas khyab par gyur pas gzhon nu'i ming mar me mdzad du btags
192b4(mdo sde): so/ /de nas gzhon nu'i ming mar me mdzad mar me mdzad ces bya bar gyur to/ /kun dga' bo de nas rgyal po gling ldan dga' zhing mgu la yi rangs te rab tu dga' nas/ dga' ba dang yid bde ba skyes te/ yang de'i rgyal khams su gtogs pa thams cad la sbyin pa byin te/ 'di lta ste/
192b5(mdo sde): zas 'dod pa rnams la ni zas/ skom 'dod pa rnams la ni skom/ bzhon pa 'dod pa rnams la ni bzhon pa/ spos dang / phreng ba rgyu dang / byug pa dang / gnas mal rung ba kha na ma tho ba med pa dang / gang ci dang ci 'dod pa thams cad byin no/ /kun dga' bo de nas rgyal po gling ldan gyis rgyal
192b6(mdo sde): bu gzhon nu mar me mdzad bkug ste/ cod pan bcings nas rgyal srid phyed byin te/ 'di skad ces kyang smras so/ /gzhon nu khyod song la btsun mo'i 'khor gyi nang na 'dug cing rtses shig /dga' bar gyis shig /dga' dgur spyod cig /kun dga' bo de nas re zhig na rgyal bu gzhon nu mar me
192b7(mdo sde): mdzad btsun mo'i 'khor gyi nang du song nas bzhon pa chen po la zhon te/ bud med kyi tshogs kyis yongs su bskor nas skyed mos tshal gyi gnas su song ba dang / gnas gtsang ma'i ris kyi lha'i bu dag gcig gis bdag cag nyid rgas shing 'khogs pa dang / nad kyis btab pa dang /
193a1(mdo sde): shi ba yang bstan te dge sbyong zhig kyang der bzhag pa dang / rgyal bu gzhon nu mar me mdzad kyis mthong nas kha lo sgyur ba la 'di skad ces smras so/ /kye kha lo sgyur ba rnam pa sna tshogs snang ba 'di dag ci yin/ kha lo sgyur bas smras pa/ gzhon nu 'di dag ni rgas
193a2(mdo sde): pa zhes bgyi ba dang / na ba zhes bgyi ba dang / shi ba zhes bgyi ba lags te/ gzhon nu ji srid du chos nyid gdags pa mchis pa de srid du rga ba dang / na ba dang / 'chi ba'i chos rnams mchis te gzhon nu khyod dang 'o skol yang de lta bu lags te/ 'khor ba na gnas pa kho na lags
193a3(mdo sde): so/ /gzhon nus smras pa/ kha lo sgyur ba mgo bregs te gos ngur smrig gyon la zhi zhing nye bar zhi ba gnya' shing gang tsam du blta ba 'di su zhig /kha lo sgyur bas smras pa/ gzhon nu 'di ni dge slong ste/ sdig pa thams cad spangs pa thar pa la mngon par dga' ba'i 'du shes bskyed nas
193a4(mdo sde): khyim nas khyim med par rab tu byung ba lags so/ /gzhon nus smras pa/ kha lo sgyur ba legs so legs so/ /dge slong 'di'i lam 'di ni 'dod pa yin no zhes nas phyir log ste khyim du song ngo / /kun dga' bo de nas re zhig na rgyal bu gzhon nu mar me mdzad yang skyed mos
193a5(mdo sde): tshal gyi gnas su song ngo / /de skyed mos tshal gyi gnas su phyin pa dang / de na sangs rgyas brgya stong mang pos bstan pa'i byang chub kyi snying po mthong ngo / /kun dga' bo de nas byang chub sems dpa' mar me mdzad kyis byang chub kyi snying po de mthong nas skyes pa dang bud med kyi tshogs
193a6(mdo sde): thams cad ha cang thag mi ring bar bor nas byang chub kyi snying po ga la ba der song ste phyin nas/ des byang chub kyi snying po mthong ba dang / lan gsum bskor ba byas nas byang chub kyi snying po der skyil mo krung bcas te 'dug go/ /byang chub sems dpa' mar me mdzad 'dug ma thag tu de nas de'i
193a7(mdo sde): tshe de nyid kyi mtshan mo'i skya rengs dang po shar ba'i dus na de bla na med pa yang dag par rdzogs pa'i byang chub mngon par rdzogs par sangs rgyas so/ /kun dga' bo de bzhin gshegs pa mar me mdzad bla na med pa yang dag par rdzogs pa'i byang chub mngon par rdzogs par sangs rgyas ma thag
193b1(mdo sde): tu de'i tshe sku las 'di lta bu'i 'od byung ste/ 'od des stong gsum gyi stong chen po'i 'jig rten gyi khams thams cad snang bas khyab par gyur to/ /de nas de'i tshe lha'i dbang po brgya byin rang gi gnas nas mi snang bar gyur te/ de bzhin gshegs pa dgra bcom pa yang dag par rdzogs
193b2(mdo sde): pa'i sangs rgyas mar me mdzad ga la ba der song ste phyin nas/ bcom ldan 'das kyi zhabs la mgo bos phyag 'tshal te/ bcom ldan 'das la mchod pa byas nas sgra 'di skad ces kyang bsgrags so/ /kye ma'o de bzhin gshegs pa mar me mdzad 'di 'jig rten du byung ste/
193b3(mdo sde): 'di ltar de'i 'od kyis 'jig rten gyi khams thams cad snang bas khyab par mdzad do/ /de bzhin gshegs pa mar me mdzad lo lnga bcu'i bar du byang chub kyi snying po de na bzhugs kyang tha na sems can gcig tsam yang blta ba dang / phyag bya ba dang / bsnyen bkur bya ba'i phyir nye bar mi
193b4(mdo sde): 'gro'o/ /de ci'i phyir zhe na/ rgyal po gling ldan gyi rgyal po'i pho brang gi 'khor gyi mi rnams bde ba dang ldan pa'i phyir blta ba dang / phyag bya ba dang / bsnyen bkur bya ba'i phyir nye bar mi 'gro'o/ /kun dga' bo de nas de bzhin gshegs pa mar me mdzad 'di snyam du dgongs te/ rgyal
193b5(mdo sde): po gling ldan gyi rgyal po'i pho brang 'khor ba'i mi rnams bde ba dang ldan pas ha cang bag med par gyur gyi/ ngas de rnams cung zhig yid byung bar bya gor ma chag snyam mo/ /de nas de bzhin gshegs pa dgra bcom pa yang dag par rdzogs pa'i sangs rgyas mar me mdzad kyis de'i tshe
193b6(mdo sde): 'di lta bu'i rdzu 'phrul mngon par 'du mdzad pa mngon par 'du mdzad de/ rdzu 'phrul ji lta bu mngon par 'du mdzad pa mngon par 'du mdzad pas rgyal po gling ldan gyi rgyal po'i pho brang 'khor ba'i mi rnams kyi nang du bai dUr+ya las byas pa'i grong khyer chen po blta na sdug pa/ skye bo dang mi mang
193b7(mdo sde): pos gang la/ mi de dag kyang lhag par mdzes pa/ lhag par blta na sdug pa/ rgyan thams cad kyis brgyan pa dag cig mngon par sprul to/ /de nas rgyal po gling ldan gyi rgyal po'i pho brang 'khor ba'i mi rnams bai dUr+ya las byas pa'i grong khyer na gnas pa'i mi rnams kyis spa
194a1(mdo sde): gong bar ni gyur na gang yang skyo bar ni ma gyur to/ /de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mar me mdzad 'di snyam du dgongs te/ rgyal po gling ldan gyi rgyal po'i pho brang 'khor ba'i mi rnams ha cang bag
194a2(mdo sde): med pa dang ldan par gyur pas ngas yang cung zhig skyo ba bskyed par bya gor ma chag snyam mo/ /de nas de bzhin gshegs pa dgra bcom pa yang dag par rdzogs pa'i sangs rgyas mar me mdzad kyis yang 'di lta bu'i rdzu 'phrul mngon par 'du mdzad pa mngon par 'du mdzad de/
194a3(mdo sde): rdzu 'phrul ji lta bu mngon par 'du mdzad pa mngon par 'du mdzad pas bai dUr+ya las byas pa'i grong khyer chen po de la me chen po 'bar bar byin gyis brlabs so/ /byin gyis brlabs ma thag tu de la me 'bar bar gyur to/ /de nas de'i tshe sems can de dag dang grong khyer chen po
194a4(mdo sde): de yang yongs su zad cing mthar thug pa dang zhig par gyur nas sems can de dag kyang tshul ma yin pa mthong bas sdug bsngal bar gyur to/ /kun dga' bo de nas rgyal po gling ldan gyi rgyal po'i pho brang 'khor ba'i mi rnams kyis bai dUr+ya las byas pa'i grong khyer chen po rgud par
194a5(mdo sde): mthong nas dngangs skrag par gyur cing skyo bar gyur nas spu zing zhes byed de/ de dag 'di snyam du sems par gyur to/ /gang gi phyir grong khyer de yongs su zad cing mthar thug pa dang zhig par gyur pa las na ring po mi thogs par bdag cag kyang de lta bu'i mi rtag pa'i gnas skabs su gyur
194a6(mdo sde): na su zhig bdag cag gi skyabs su 'gyur snyam mo/ /de nas de bzhin gshegs pa dgra bcom pa yang dag par rdzogs pa'i sangs rgyas mar me mdzad 'di snyam du dgongs te/ rgyal po gling ldan gyi rgyal po'i pho brang 'khor ba'i mi 'di rnams yongs su smin pas ngas chos bstan pa
194a7(mdo sde): kun shes par nus shing skal ba dang ldan pa dang mthu yod par gyur to snyam mo/ /de nas de bzhin gshegs pa mar me mdzad kyis mi de rnams kyi bsam pa thugs su chud nas de'i tshe dran pa dang shes bzhin gyis byang chub kyi snying po de las bzhengs te/ phyi bzhin 'brang ba'i dge sbyong lha'i dbang po
194b1(mdo sde): brgya byin dang thabs cig tu rgyal po gling ldan gyi rgyal po'i pho brang ga la ba der gshegs so/ /kun dga' bo de bzhin gshegs pa mar me mdzad byon ma thag tu de nas de'i tshe de bzhin gshegs pa mar me mdzad kyis chos bstan pa dang po'i tshe srog chags nyi khri rab tu phyung ste/ de dag thams
194b2(mdo sde): cad len pa med par zag pa rnams las sems rnam par grol lo/ /chos bstan pa gnyis pa'i tshe srog chags sum khri rab tu phyung ste/ de dag thams cad kyang len pa med par zag pa rnams las sems rnam par grol lo/ /chos bstan pa gsum pa'i tshe srog chags bzhi khri rab
194b3(mdo sde): tu phyung ste/ de dag thams cad kyang chos rnams la chos kyi mig rdul med cing dri ma dang bral ba rnam par dag go/ /chos bstan pa bzhi pa'i tshe srog chags lnga khri bar tu phyung ste/ de dag thams cad kyang len pa med pa zag pa rnams las sems rnam par grol lo/ /kun dga' bo de nas de bzhin
194b4(mdo sde): gshegs pa dgra bcom pa yang dag par rdzogs pa'i sangs rgyas mar me mdzad dge slong gi dge 'dun mang pos yongs su bskor cing mdun gyis bltas te chos ston to/ /kun dga' bo de nas rgyal po ma skyes dgras rgyal po gling ldan gyi bu zhig skyes nas de bla na med pa yang dag par rdzogs pa'i
194b5(mdo sde): byang chub mngon par rdzogs par sangs rgyas so zhes thos nas de la pho nya btang ste/ 'di ltar bdag kyang mchod par 'tshal na bdag gi thad du gshegs par gsol zhes spring ngo / /de nas pho nya des rgyal po ma skyes dgra las mnyan nas rgyal po gling ldan gyi rgyal po'i pho brang ga la ba dang / rgyal
194b6(mdo sde): po gling ldan ga la ba der song ste phyin nas phrin de skad smras so/ /de nas rgyal po gling ldan de bzhin gshegs pa dgra bcom pa yang dag par rdzogs pa'i sangs rgyas mar me mdzad ga la ba der song ste phyin nas bcom ldan 'das kyi zhabs la mgo bos phyag 'tshal te/ phyogs gcig tu
194b7(mdo sde): 'dug nas skabs de gsol pa dang / bcom ldan 'das kyis bka' stsal pa/ rgyal po chen po khyod snying las chung ngur gyis la slar song shig /nga ni rgyal po'i pho brang pad ma can du gshegs so/ /de nas de bzhin gshegs pa dgra bcom pa yang dag par rdzogs pa'i sangs rgyas mar
195a1(mdo sde): me mdzad dge slong gi dge 'dun dang / byang chub sems dpa'i tshogs dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang mi ma yin pa rnams kyis yongs su bskor cing /
195a2(mdo sde): rgyal po gling ldan yang rgyal po'i mthu chen po dang / rgyal po'i tshogs mang po dang / rgyal po'i rnam par 'phrul pa chen po dang / rgyal po'i bdog pa chen po dang / rgyal po'i 'byor pa chen po dang / rgyal po'i rnam par rtse ba chen po dang chas te yongs su bskor cing mdun gyis bltas te
195a3(mdo sde): thabs cig tu gshegs so/ /kun dga' bo de nas de bzhin gshegs pa mar me mdzad de rim gyis rgyal po'i pho brang pad ma can ga la ba der gshegs so/ /de'i tshe na ri'i rgyal po gangs ri la bram ze rin po che zhes bya ba zhig 'dug ste/ bram ze'i khye'u lnga brgya tsam la bstan bcos
195a4(mdo sde): dang rig byed dang / gsang sngags thams cad slob tu 'jug go/ /de na bram ze'i khye'u lnga brgya tsam po de dag gi nang na bram ze'i khye'u sprin ces bya ba gzhon nu dar la bab pa/ gzugs bzang ba/ mdzes pa/ blta na sdug pa/ kha dog bzang po rgyas pa mchog dang ldan pa/ gsang
195a5(mdo sde): sngags dang / bstan bcos dang / chog shes pa ji snyed pa thams cad la mkhas pa zhig yod do/ /kun dga' bo de nas bram ze'i khye'u sprin ces bya bas mkhan po'i rkang pa la mgo bos phyag 'tshal nas 'di skad ces smras so/ /kye mkhan po bdag grong dang / grong khyer dang / ljongs
195a6(mdo sde): dang / yul 'khor dang / rgyal po'i pho brang 'khor rnams su mchi'o/ /mkhan pos smras pa/ kye bram ze'i khye'u bdag cag bram ze rnams kyi chos nyid ni 'di yin te/ gang gis bstan bcos dang / rig byed dang / gsang sngags thams cad lobs pa des mkhan po la zong lnga brgya
195a7(mdo sde): dang / ras zung gcig dang / khar ba dang / ril ba rnams sbyin dgos so/ /bram ze'i khye'u sprin gyis smras pa/ mkhan po bdag la pags pa dang / khar ba dang / ril ba ma gtogs par ci yang ma mchis pas mchi'o/ /lan gsum gyi bar du gsol nas de bzhin gyis shig
195b1(mdo sde): ces smras so/ /de nas bram ze'i khye'u sprin rim gyis ri'i rgyal po gangs las babs nas grong dang / grong khyer dang / ljongs dang / yul 'khor dang / rgyal po'i pho brang 'khor du zhugs so/ /de'i tshe na grong khyer chen po bde bar pha rol tu 'gro ba na bram ze sa ga bzang po zhes bya ba zhig
195b2(mdo sde): gnas te/ de la bu mo bzang len ldan zhes bya ba gzugs bzang ba/ mdzes pa/ blta na sdug pa/ kha dog bzang po rgyas pa mchog dang ldan pa zhig yod pa de'i phyir nyi ma re re zhing bram ze bzhi khri la zan sbyin par byed cing / de rnams kyi nang na thams cad las khyad par du 'phags pa
195b3(mdo sde): gang yin pa de la bdag gi bu mo sbyin no snyam pa dang / gnas gtsang ma'i ris kyi lha'i bu zhig gis bram ze'i khye'u sprin la grong khyer chen po bde bar pha rol tu 'gro ba'i lam bstan no/ /de nas bram ze'i khye'u sprin mchod sbyin gyi gnas ga la ba der song ste phyin to/ /bram ze'i khye'u
195b4(mdo sde): sprin mchod sbyin gyi gnas der phyin ma thag tu de'i tshe bu mo des rang gi pha ma la 'di skad ces smras so/ /yab bram ze'i khye'u 'di'i mtshan ma ji ltar gda' ba las na 'di bdag gi khyim thab tu 'gyur ro/ /de nas bram ze'i khye'u sprin bram ze de dag thams cad dang lhan cig kun tu smra bar
195b5(mdo sde): byed cing / de na bram ze sprin nyid bstan bcos dang / gsang sngags dag gis khyad par du 'phags so/ /de'i tshe na mchod sbyin gyi gnas der bram ze dum bu byin zhes bya ba zhig rgan gral du 'dug ste/ mchod sbyin byed do/ /de nas bram ze'i khye'u sprin bram ze dum bu byin ga la ba der song ste
195b6(mdo sde): phyin nas/ bram ze dum bu byin dang lhan cig tu rig byed dang gsang sngags dag smra bar byed cing / de na 'di lta ste/ sprin nyid rig byed dang / gsang sngags dang / bstan bcos dag gis khyad par du 'phags so/ /de nas bram ze'i khye'u sprin gyis bram ze dum bu byin la 'di skad ces
195b7(mdo sde): smras so/ /kye bram ze bdag cag bram ze rnams kyi chos nyid ni gang gis bstan bcos thams cad rtogs shing khong du chud pa de stan mchog la 'dug pa yin no/ /de nas yang bram ze'i khye'u sprin gyis bram ze dum bu byin la 'di skad ces smras so/ /bram ze chen po 'dir kho bo 'dug gis stan
196a1(mdo sde): 'di las longs shig / de nas bram ze dum bu byin gyis 'di skad ces smras so/ /bram ze'i khye'u nga stan 'di las ma bslang shig dang / kho bos zong lnga brgya thob pa khyod la sbyin no smras pa/ kho bo la mi dgos so/ /de ma langs pa dang de'i mgrin pa nas bzung
196a2(mdo sde): ste bslang ngo / /de nas bram ze dum bu byin gyis bram ze'i khye'u sprin la smras pa/ bram ze'i khye'u khyod kyis kho bo stan 'di las bslangs nas tho btsams shing dngangs par byas pas khyod gang dang gang du skyes pa'i skye ba thams cad du sbyin pa'i bar chad bya'o zhes dam bcas so/ /
196a3(mdo sde): de nas bram ze'i khye'u sprin seng ge'i khri de la 'dug go/ /de nas bram ze sa ga bzang pos bu mo bzang len ldan lag g.yas pas bzung ste/ gser gyi khar ba dang / ril ba dang / ras zung gcig dang / zong lnga brgya khyer nas bram ze'i khye'u sprin ga la ba der song ste phyin nas/ bram ze'i
196a4(mdo sde): khye'u sprin la 'di skad ces smras so/ /rigs kyi bu 'di dag long shig /de nas bram ze'i khye'u sprin gyis zong lnga brgya dang / ras zung gcig dang / khar ba dang / ril ba rnams blangs te bu mo de ma blangs so/ /'di skad ces kyang smras so/ /bud med 'dis ci zhig bya/ bud med ni spre'u dang
196a5(mdo sde): 'dra ste/ rgod pa 'phyar ba dge ba'i bar chad byed pa yin la/ kho bo ni dgon pa dang rab tu dben pa rnams na gnas pas 'di kho bo la mi dgos so/ /rigs kyi bu bdag la snying brtse ba'i phyir long shig /des ma blangs so/ /de nas bram ze'i khye'u sprin mchod sbyin gyi gnas de nas
196a6(mdo sde): song ste ri'i rgyal po gangs ga la ba der song ngo / /de nas bram ze sa ga bzang pos bu mo bzang len ldan la smras pa/ bu mo khyod khyim thab kyi phyi bzhin ci'i phyir mi 'gro/ des de'i tshig mnyan te/ mnyan nas ri'i rgyal po gangs ga la ba de logs su 'phags so/ /de'i tshe na
196a7(mdo sde): gnas gtsang ma'i ris kyi lha'i bu zhig gis ri'i rgyal po gangs su 'gro ba'i lam mi snang bar byas nas rgyal po'i pho brang pad ma can du gang nas 'gro ba'i lam bstan cing / gang du bram ze'i khye'u sprin dro 'debs pa der bu mo bzang len ldan yang dgongs 'debs so/ /de nas bram
196b1(mdo sde): ze'i khye'u des rgyal po'i pho brang pad ma can dar gyi lda ldi bres pa/ me tog bkram pa/ bdug spos 'thul ba'i snod dngar ba mthong nas des dris pa/ grong khyer chen po 'di ci'i rgyus mngon par brgyan par gyur/ de nas rgyal po'i pho brang pad ma can gyi rgyal po'i pho brang 'khor ba'i mi rnams
196b2(mdo sde): kyis bram ze'i khye'u sprin la 'di skad ces smras so/ /bram ze'i khye'u khyod kyis ma thos sam/ 'di ltar de bzhin gshegs pa dgra bcom pa yang dag par rdzogs pa'i sangs rgyas mar me mdzad ces bya ba 'jig rten du byung ste/ de rgyal po ma skyes dgras spyan drangs nas de 'dir byon pa'i
196b3(mdo sde): phyir grong khyer chen po mngon par brgyan to/ /de nas bram ze'i khye'u sprin 'di snyam du sems te/ bdag cag bram ze rnams kyi nang na gang bstan bcos thams cad la spyod pa gsal zhing mkhas pa yang dkon na/ sems can rin po che 'di ltar 'jig rten du byung ba lta smos kyang ci
196b4(mdo sde): dgos kyis bdag gis zong lnga brgya po 'dis me tog nyos la de bzhin gshegs pa la mchod pa bya gor ma chag snyam nas des phan tshun me tog btsal na gang nas kyang ma rnyed pa dang / rgyal po'i pho brang pad ma can gyi rgyal po'i pho brang 'khor ba'i mi rnams na re bram ze'i khye'u khyod kyis ma
196b5(mdo sde): thos sam/ rgyal po ma skyes dgras bka' stsal te/ me tog thams cad de bzhin gshegs pa mar me mdzad la mchod pa bya dgos kyis/ 'di ltar su yang me tog nyor yang mi gnang / 'tshong du yang mi gnang ngo / /gang zhig gis nyos sam btsongs na ngas de chad pa chen pos
196b6(mdo sde): gcad do zhe'o/ /de me tog tshol ba na bu mo bzang len ldan mdun du 'dug ste 'di skad ces smras so/ /bram ze'i khye'u ci tshol/ bram ze'i khye'u sprin gyis smras pa/ bu mo me tog tshol lo/ /de nas bu mo bzang len ldan me tog phreng brgyud mkhan zhig gi khyim ga la ba der
196b7(mdo sde): song ste phyin nas me tog phreng brgyud mkhan de la 'di skad ces smras so/ /rigs kyi bu kho mo la me tog byin cig /kho mo'i khyim thab la dgos so/ /me tog phreng brgyud mkhan gyis smras pa/ bu mo khyod kyis ma thos sam/ 'di ltar rgyal po ma skyes dgras 'di skad ces bka' stsal te/
197a1(mdo sde): me tog thams cad de bzhin gshegs pa mar me mdzad la mchod pa bya dgos kyis/ 'di ltar su yang me tog 'tshong du 'ang mi gnang / nyor yang mi gnang ngo / /gang zhig gis nyos sam btsongs na ngas de chad pa chen po gcad do zhe'o/ /lan gsum gyi bar du
197a2(mdo sde): bslang ba dang de bzhin bya'o zhes zer ro/ /de nas bu mo bzang len ldan gyis bum pa blangs nas ud pa la bdun bcug ste/ grong khyer du song nas bram ze'i khye'u sprin mthong ba dang mdun du 'dug ste 'di skad ces smras so/ /bram ze'i khye'u ci tshol/ bu mo me tog tshol lo/ /smras
197a3(mdo sde): pa/ bram ze'i khye'u ci bya/ smras pa/ bu mo bskyed par bya'o/ /bu mos smras pa/ ud pa la btogs zin pa gang dag yang skye bar 'gyur ba ni kho mos nam yang ma thos ma mthong ngo / /smras pa/ bu mo gang la bskyed pa tsam gyis skye ba'i bsod nams kyi zhing de lta bu la bskyed
197a4(mdo sde): do/ /des smras pa/ gal te kho mo gang dang gang du skyes pa'i skye ba thams cad du khyod kho mo'i khyim thab tu 'gyur ba dam 'cha' na de'i phyir ud pa la sbyin no/ /de nas bram ze'i khye'u sprin 'di snyam du sems te/ bdag ni dgon pa dang rab tu dben pa na gnas pa yin la/
197a5(mdo sde): bud med ni rgod pa/ 'phyar ba/ dge ba'i rtsa ba'i bar chad byed pa yin pas bud med 'dis ci zhig bya snyam mo/ /lan bdun gyi bar du smras pa dang / de bzhin du gyur cig ces smras so/ /de nas de'i tshe bcom ldan 'das kyis tshigs su bcad pa 'di dag bka' stsal to/ /'di skad
197a6(mdo sde): ngas thos sngon srid na/ /sangs rgyas mar me 'jig rten byung / /'khor ni mang po bdun stong dang / /pad ma can du de phyin to/ /de yi phyir ni rgyal mtshan bsgrengs/ /rnga ni brgya phrag de phyir brdungs/ /grong khyer thams cad kun sbyangs shing / /lam srang bzhi ni de phyir brgyan/ /grong khyer
197a7(mdo sde): brgyan pa de mthong nas/ /bram ze'i khye 'us dris pa ni/ /gang gi phyir ni rgyal mtshan bsgrengs/ /gang phyir rnga ni brgya phrag brdungs/ /grong khyer thams cad kun sbyangs shing / /gang phyir lam srang bzhi brgyan pa'i/ /bsam pa de ni lung ston cig /rig byed shes khyod ma thos sam/ /
197b1(mdo sde): sangs rgyas mar me 'jig rten byung / /'khor ni mang po bdun stong dang / /pad ma can du de byon te/ /de yi phyir ni rgyal mtshan bsgrengs/ /de phyir rnga ni brgya phrag brdungs/ /grong khyer thams cad kun sbyangs shing / /de phyir lam srang bzhi brgyan to/ /sangs rgyas kyi ni sgra thos
197b2(mdo sde): nas/ /sangs rgyas yon tan gyis mgu ste/ /rings par myur du song ba dang / /rgyang nas bram ze'i bu mo mthong / /pad ma ud pal g.yo ba'i mig /chu skyes thogs shing sgo na 'dug /de yis bram ze'i khye'u mthong nas/ /snyan pas smra bar bya ba'i phyir/ /ka la
197b3(mdo sde): ping ka rma bya'i sgra/ /yid 'ong ngang mo khu byug sgra/ /sgra chen spangs nas tshangs pa'i sgras/ /bram ze'i khye'u la bu mos smras/ /khye'u ci nags kyi nang na de/ /sbyin sreg byed cing rig 'don la/ /rgyal po'i dmag gis ma gtses sam/ /'khrugs shing lam srang dag tu
197b4(mdo sde): rgyu/ /bu mo nga khyim gnyen 'dun med/ /yongs su gzung ba'ang nga la med/ /'dod pa'i yon tan nga mi 'dod/ /bu mo rgyal dmag nga mi gnod/ /nga de dag las zan mi za/ /chos gos gos kyang mi len te/ /shes bzhin ni mi smra na/ /bu mo rgyal dmag nga mi gnod/ /
197b5(mdo sde): 'bras bu rtsa bas nags na gnas/ /bu mo rgyal dmag nga mi gnod/ /seng phrug dag gis ma gtses sam/ /'bras rtsa nags na med dam ci/ /ci'i phyir khyod ni brtan par 'ongs/ /seng ge'i phrug gus ma gtses te/ /nags na 'bras bu rtsa ba yod/ /bzang mo ud pal dgos
197b6(mdo sde): pa'i phyir/ /de phyir nga 'dir grong khyer 'ongs/ /gal te shed bu lang tso yis/ /dregs lus brgyan phyir bram ze khye'u/ /bdag gi ud pal 'tsham pa yin/ /bdag gi phreng phyir mi nyo la/ /ud pal bsnams phyir 'dod pa min/ /brtse ldan mar me mdzad kyi phyir/ /bzang mo
197b7(mdo sde): bdag ni ud pal slong / /bde bar pha rol 'gro ba na/ /gang du pha las zan zos tshe/ /bslang ba'i tshig smras mi dran nas/ /'dzem med ci phyir me tog slong / /bzang mo ud pal rin du dbyig /lnga brgya 'di byin dge mas gnang / /sangs rgyas yon tan tshol ba la/ /bzang
198a1(mdo sde): mo bgegs ni ma byed cig / bzang mo bdag gi gzhi byas nas/ /slong ba rnams kyi bgegs su 'gyur/ /gzhan lta zhog gi bram ze'i khye'u/ /gal te slong la bdag byin na/ /bdag ni khyod kyi bgegs mi byed/ /bdag smon 'dir gyur gzhan du min/ /de
198a2(mdo sde): gnyis smon lam btab nas ni/ /bram ze'i khye 'us ud pal blangs/ /de dag ud pal thogs nas kyang / /rgyal ba'i zhabs la phyag 'tshal nas/ /gal te bdag lus skams gyur cing / /bdag gi rus pa dkar gyur kyang / /byang chub lung ma bstan bar du/ /bdag ni de ring
198a3(mdo sde): mi ldang ngo / /bdag smon der gyur gzhan du min/ /de nas bu mo bzang len ldan gyis ud pal lnga blangs te bram ze'i khye'u sprin la byin nas bram ze'i khye'u ud pal 'di dag long la rang gi ming gis skrun cig /bram ze'i khye'u ud pal 'di gnyis kyang kho mo'i ming gis skrun cig /
198a4(mdo sde): de nas bram ze'i khye'u sprin ud pa la de dag khyer nas/ grong khyer gyi phyi rol tu byung ba dang / de bzhin gshegs pa dgra bcom pa yang dag par rdzogs pa'i sangs rgyas mar me mdzad mdzes pa dang bar bya ba/ dbang po dul ba/ thugs dul ba/ mchog tu dul ba/ dang zhing zhi ba'i pha
198a5(mdo sde): rol tu phyin pa/ dul ba dang zhi ba'i dam pa'i pha rol tu phyin pa/ glang po chen po dbang po bsrung zhing thul ba/ mtsho ltar dang zhing rnam par dang la rnyog pa med pa'i gser gyi mchod sdong ltar mngon par 'phags pa/ dpal gyis brjid pa/ gzi brjid kyis 'bar ba mthong ngo / /sems
198a6(mdo sde): can bye ba brgya stong phrag du ma dang / khye'u dang / bu mo brgya phrag du ma dang / lha dang / lha ma yin dang / klu dang / gnod sbyin dang / dri za dang / nam mkha' lding dang / mi'am ci dang / lto 'phye chen po mang po dang / rgyal po ma skyes dgra yang btsun mo'i 'khor dang lhan cig tu me
198a7(mdo sde): tog dang / me tog phreng dang / spos dang byug pa thogs te/ bcom ldan 'das la mchod pa'i phyir 'ong ba yang mthong nas/ yang 'di snyam du sems par gyur to/ /de bzhin gshegs pa dgra bcom pa yang dag par rdzogs pa'i sangs rgyas mar me mdzad ni skyes bu chen po'i
198b1(mdo sde): mtshan sum cu rtsa gnyis kyis de bzhin gshegs pa dgra bcom pa yang dag par rdzogs pa'i sangs rgyas yin par bdag gis thos na/ de bzhin gshegs pa 'di la ni mtshan sum cu zhig snang ste/ mtshan gnyis ni mi snang bas mtshan sum cu rtsa gnyis dang ldan pa ma yin no snyam
198b2(mdo sde): mo/ /de nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mar me mdzad kyis bram ze'i khye'u sprin gyi sems kyi kun tu rtog pa thugs su chud nas/ rdzu 'phrul ji lta bu mngon par 'du mdzad pa mngon par 'du mdzad pas skyes bu chen po'i
198b3(mdo sde): mtshan sum cu rtsa gnyis po de dag snang bar 'gyur ba de lta bu'i rdzu 'phrul mngon par 'du mdzad pa mngon par 'du mdzad de/ bram ze'i khye'u sprin gyis de mthong nas yang bram ze'i khye'u sprin dga' zhing mgu la yi rangs te/ rab tu dga' ba dang / yid bde ba skyes nas pags pa de bting ba
198b4(mdo sde): dang / de nas rgyal po'i pho brang pad ma can gyi rgyal po'i pho brang 'khor ba'i mi de dag gis pags pa de blangs nas/ phan tshun du bor te bram ze'i khye'u sprin la 'di skad ces smras so/ /bram ze'i khye'u ma smyos sam/ gang du rgyal po'i na bza' gding ba der khyod kyis pags pa btsog
198b5(mdo sde): pa 'di gding bar byed/ de nas bram ze'i khye'u sprin gyis pags pa blangs nas/ lam las bzur te/ lam gol bar 'dug nas bden pa'i tshig 'di byas so/ /bden pa dang bden tshig gang gis 'di ltar de bzhin gshegs pa thams cad mkhyen pa thams cad gzigs pa/
198b6(mdo sde): 'jig rten la thugs brtse ba yin na/ shul las bzur te bdag gi ral pa la zhabs 'jog par gyur cig /de nas de bzhin gshegs pa dgra bcom pa yang dag par rdzogs pa'i sangs rgyas mar me mdzad zhal phyir gzigs nas dge slong rnams la bka' stsal pa/ dge
198b7(mdo sde): slong dag gang du nga'i zhabs gnyis 'jog pa der khyod kyis gzhag par mi bya'o/ /de ci'i phyir zhe na/ de ni sangs rgyas bye ba khrag khrig brgya stong mang po la bsnyen bkur byas pa'i ral pa yin pa'i phyir ro/ /de nas de bzhin gshegs pa dgra bcom pa yang dag par rdzogs pa'i
199a1(mdo sde): sangs rgyas mar me mdzad shul las bzur nas bram ze'i khye'u sprin gang na bar gshegs te byon pa dang / zhabs gnyis ral pa'i steng der bzhag go/ /de nas bram ze'i khye'u sprin zhing sa'i steng de nas langs nas de bzhin gshegs pa dgra bcom pa yang dag par rdzogs pa'i sangs
199a2(mdo sde): rgyas mar me mdzad la ud pa la de dag gtor to/ /gtor ma thag tu de'i tshe de bzhin gshegs pa'i dbu'i gtsug gi steng gi drang thad du ud pa la'i khang pa brtsegs pa grwa bzhir ka ba bzhi zug pa/ cha mnyam pa shin tu rnam par phye ba/ nyams dga' ba/ yid du 'ong ba zhig
199a3(mdo sde): gnas par gyur te/ khang pa brtsegs pa de na yang / /de bzhin gshegs pa'i sku snang ngo / /de nas de bzhin gshegs pa dgra bcom pa yang dag par rdzogs pa'i sangs rgyas mar me mdzad kyis bram ze'i khye'u sprin la 'di skad ces bka' stsal to/ /bram ze'i khye'u khyod dge
199a4(mdo sde): ba'i rtsa ba 'dis ma 'ongs pa'i dus bskal pa grangs med pa na/ de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo
199a5(mdo sde): sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das su 'gyur ro/ /de nas bram ze'i khye'u sprin bdag nyid lung bstan pa thos nas dga' zhing mgu la yi rangs te/ rab tu dga' ba dang / yid bde ba skyes nas/ de'i tshe mi skye ba'i chos la bzod pa rab
199a6(mdo sde): tu thob bo/ /de bzod pa thob nas steng gi nam mkha' bar snang la ta la bdun srid du 'phags nas ting nge 'dzin drug stong mngon du gyur cing / de bzhin gshegs pa gang gA'i klung gi bye ma snyed dag kyang mngon du gyur to/ /de nas bram ze'i khye'u sprin bar snang las babs te/ bcom ldan
199a7(mdo sde): 'das kyi zhabs la phyag 'tshal nas/ bcom ldan 'das las rab tu byung ba dang dge slong gi dngos po gsol to/ /kun dga' bo de'i tshe de'i dus na bram ze'i khye'u sprin ces bya bar gyur pa de gzhan zhig yin pa snyam du som nyi'am/ yid gnyis sam/ the tsom za na kun dga' bo de de ltar
199b1(mdo sde): mi blta'o/ /de ci'i phyir zhe na/ nga nyid de'i tshe de'i dus na bram ze'i khye'u sprin ces bya ba der gyur to/ /kun dga' bo de'i tshe de'i dus na bram ze'i bu mo bzang len ldan zhes bya bar gyur pa de gzhan zhig yin pa snyam du som nyi'am/ yid gnyis sam/ the tsom za na kun dga' bo de de ltar mi
199b2(mdo sde): blta'o/ /de ci'i phyir zhe na/ shAkya'i bu mo sa 'tsho ma de'i tshe de'i dus na bu mo bzang len ldan zhes bya bar gyur to/ /kun dga' bo de'i tshe de'i dus na bram ze dum bu byin zhes bya bar gyur pa gang rgan gral du 'dug ste sbyin sreg byed pa de gzhan zhig yin pa snyam du som nyi'am/ yid gnyis
199b3(mdo sde): sam/ the tsom za na kun dga' bo de de ltar mi blta'o/ /de ci'i phyir zhe na/ mi gti mug can lhas byin 'di de'i tshe de'i dus na bram ze dum bu byin du gyur to/ /kun dga' bo de lta bas na de'i phyir dge ba'i rtsa bas chog shes par mi bya'o/ /bcom ldan 'das kyis de skad ces bka' stsal
199b4(mdo sde): nas/ tshe dang ldan pa kun dga' bo dang / lha dang / mi dang / lha ma yin dang / dri zar bcas pa'i 'jig rten thams cad dang ldan pa'i 'khor de yi rangs te/ bcom ldan 'das kyis gsungs pa la mngon par bstod do// //'phags pa mar me mdzad kyis lung bstan pa zhes
199b5(mdo sde): bya ba theg pa chen po'i mdo rdzogs so/ / //rgya gar gyi mkhan po bi shud+d+ha sing ha dang / lots+tsha ba ban de dge dpal gyis bsgyur/ rgya gar gyi mkhan po dz+nyA na gar+b+ha dang / zhu chen gyi lots+tsha ba ban de klu'i rgyal mtshan gyis zhu chen bgyis te gtan la phab pa// //
199b6(mdo sde): @#/ /rgya gar skad du/ Ar+ya brah+ma shrI byA ka ra Na nA ma ma hA yA na sU tra/ bod skad du/ 'phags pa tshangs pa'i dpal lung bstan pa zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig
199b7(mdo sde): na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na dge slong gi dge 'dun mang po dang thabs cig tu bzhugs so/ /de nas bcom ldan 'das snga dro sham thabs dang chos gos gsol te lhung bzed bsnams nas mnyan yod kyi grong khyer du bsod
200a1(mdo sde): snyoms la gshegs so/ /yang de'i tshe mnyan yod kyi grong khyer gyi phyi rol na byis pa phal po che dag sa rdul gyi khyim dang / sa rdul gyi ra ba dang / sa rdul gyi khang pa brtsegs pa dag gis rtse zhing 'khod pa las byis pa phal po che de dag gis thag ring po zhig nas bcom
200a2(mdo sde): ldan 'das gshegs pa mthong ngo / /mthong nas kyang lhag par dga' ba dang / rab tu dga' ba dang / yid bde ba skyes te rtse dga' zhing 'khod do/ /de nas bcom ldan 'das khye'u de dag la thugs brtse ba'i phyir gang na khye'u de dag rtse zhing 'khod pa'i sa phyogs der gshegs so/ /
200a3(mdo sde): de nas byis pa de dag gi nang nas khye'u tshangs pa'i dpal zhes bya ba zhig bcom ldan 'das kyi zhabs la phyag 'tshal nas/ bcom ldan 'das kyi spyan sngar 'dug go/ /de nas bcom ldan 'das kyis mkhyen bzhin du byis pa de dag la 'di skad ces bka' stsal to/ /byis pa khyed 'di na
200a4(mdo sde): ci byed/ de skad ces bka' stsal pa dang / bcom ldan 'das la khye'u de dag gis 'di skad ces gsol to/ /bcom ldan 'das bdag cag 'di nas rdul gyi khyim dag dang / sa rdul gyi ra ba dag dang / sa rdul gyi khang pa brtsegs pa dag gis rtse zhing mchis lags so/ /de nas bcom
200a5(mdo sde): ldan 'das la khye'u tshangs pa'i dpal gyis 'di skad ces gsol to/ /bcom ldan 'das bdag la thugs brtse ba'i slad du sa rdul gyi khang pa brtsegs pa 'di bzhes su gsol/ de nas bcom ldan 'das kyis khye'u tshangs pa'i dpal gyi lhag pa'i bsam pa dang / dga' ba'i sems thugs
200a6(mdo sde): su chud nas thugs brtse ba'i phyir sa rdul gyi khang pa brtsegs pa de bzhes so/ /de nas sangs rgyas kyi mthus skad cig de dang / yud tsam de las rdul gyi khang pa brtsegs pa de rin po che sna bdun las grub pa'i khang pa brtsegs pa zhig tu gyur nas/ bcom ldan 'das kyi spyan snga na
200a7(mdo sde): 'dug par gyur te/ de'i shar phyogs kyi ngos su ni gser gyi ka ba brgyad khri bzhi stong zug par gyur/ lho phyogs kyi ngos su ni dngul gyi ka ba brgyad khri bzhi stong zug par gyur/ nub phyogs kyi ngos su ni bai dUr+ya'i ka ba brgyad khri bzhi stong zug par gyur/ byang phyogs kyi ngos su ni shel gyi ka
200b1(mdo sde): ba brgyad khri bzhi stong zug par gyur to/ /de nas de'i tshe khye'u tshangs pa'i dpal gyis rdzu 'phrul gyi cho 'phrul de mthong nas lhag par yang ches dga' ba dang / mchog tu dga' ba rgya chen po skyes par gyur to/ /de nas bcom ldan 'das la khye'u tshangs pa'i dpal gyis tshigs su bcad
200b2(mdo sde): pa 'di dag gsol to/ /kye ma 'jig rten mgon po yis/ /rdzu 'phrul shin tu rgya chen bstan/ /bdag nyid la ni thugs brtse'i phyir/ /sangs rgyas kyis ni rdzu 'phrul bstan/ /drang srong che la bdag gis ni/ /sa rdul khang brtsegs phul ba de/ /rin po che las grub par gyur/ /kye ma
200b3(mdo sde): sangs rgyas bsam mi khyab/ /kye kye zhing ni 'di 'dra ba/ /sangs rgyas zhing ni bla med pa/ /mig med mig ni nyams pa dang / /shes rab chung ngus mi shes so/ /rkang gnyis dam pa 'gro ba'i zhing / /'di ni bdag gis rnyed pa dang / /dal ba rab dkon thob pas na/ /byang chub tu ni smon lam
200b4(mdo sde): gdab/ /bdag kyang 'dren pa khyod kyi ni/ /yon tan rjes su slob par 'tshal/ /bla med byang chub thob nas ni/ /rdzu 'phrul 'di 'dra bdag gis bgyi/ /de nas de'i tshe bcom ldan 'das kyis 'dzum pa mdzad nas bcom ldan 'das kyi zhal gyi sgo nas 'od zer kha dog sna tshogs 'di lta ste/
200b5(mdo sde): sngon po dang / ser po dang / dmar po dang / dkar po dang / btsod ka dang / shel gyi kha dog dang / dngul gyi kha dog lta bu dag byung ngo / /de dag byung nas tshangs pa'i 'jig rten gyi bar du song ste/ yang slar log nas bcom ldan 'das la lan gsum bskor ba byas te/ bcom ldan 'das kyi
200b6(mdo sde): dbu'i gtsug tor du nub par gyur to/ /de nas bcom ldan 'das la tshe dang ldan pa kun dga' bos tshigs su bcad de gsol pa/ rgyal mchog 'dren pa 'gro ba'i gtso bo rnams/ /rgyu ma mchis par 'dzum pa mi mdzad na/ /thugs rje ldan pa 'jig rten sman slad du/ /deng 'dir ci phyir 'dzum
200b7(mdo sde): mdzad bdag la gsungs/ /de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo khyod kyis khye'u tshangs pa'i dpal 'di mthong ngam/ gsol pa bcom ldan 'das mthong lags so/ /bcom ldan 'das kyis
201a1(mdo sde): bka' stsal pa/ kun dga' bo khye'u 'di dge ba'i rtsa ba 'di dang / sems kyi smon pa 'dis ni bskal pa sum stong nyis brgya'i bar du nams kyang sems can dmyal bar 'gro bar mi 'gyur ro/ /des byang chub bsgrubs nas de bzhin gshegs pa dgra bcom pa yang dag
201a2(mdo sde): par rdzogs pa'i sangs rgyas 'jig rten thams cad las mngon par 'phags pa zhes bya bar 'gyur ro/ /zhes gsungs so/ /de nas bcom ldan 'das kyis de'i tshe tshigs su bcad pa 'di dag bka' stsal to/ /sangs rgyas la ni dad pa yis/ /bsod nams chung ngu skye mi 'gyur/ /chos
201a3(mdo sde): mchog thos dang dge 'dun la/ /gus par byas pa'ang de bzhin no/ /sangs rgyas la ni dad pa la/ /byang chub thob par dka' ba med/ /de phyir byang chub 'dod pas 'dir/ /'jig rten 'dren rnams mchod par bya/ /kun dga' khye'u 'di rkang gnyis kyi/ /mchog ste dpal dang ldan pa
201a4(mdo sde): yi/ /mngon par 'phags pa zhes bya ba/ /'jig rten gyi ni 'dren par 'gyur/ /de ltar sangs rgyas bsam mi khyab/ /sangs rgyas chos kyang de bzhin te/ /bsam mi khyab la dad pa yi/ /rnam par smin pa'ang de bzhin no/ /bcom ldan 'das kyis de skad ces bka' stsal nas/ tshe dang
201a5(mdo sde): ldan pa kun dga' bo dang / khye'u tshangs pa'i dpal bcom ldan 'das kyis gsungs pa la yi rangs te mngon par bstod do// //'phags pa tshangs pa'i dpal lung bstan pa zhes bya ba theg pa chen po'i mdo rdzogs so// //rgya gar gyi mkhan po bi shud+d+ha sid+ha dang / lots+tsha ba
201a6(mdo sde): ban de dge ba dpal gyis bsgyur/ rgya gar gyi mkhan po bid+yA ka ra sid+ha dang / zhu chen gyi lo ts+tsha ba ban de de ba tsan+d+ras zhus te gtan la phab pa// @##/ /rgya gar skad du/ Ar+ya s+t+rI bi brta byA ka ra Na nA ma ma hA yA na sU tra/ bod skad du/ 'phags
201a7(mdo sde): pa bud med 'gyur ba lung bstan pa zhes bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na bya rgod phung po'i ri la dge slong lnga stong gi dge slong
201b1(mdo sde): gi dge 'dun chen po dang / byang chub sems dpa' brgyad stong mngon par grags pa/ mngon par shes pa thob pa/ spobs pa thogs pa med pa/ mi 'jigs pa thob pa/ mi skye ba'i chos la bzod pa dang ldan pa/ sangs rgyas dpag tu med pa la dge ba'i rtsa ba bskyed pa/ theg pa chen
201b2(mdo sde): po'i rjes su song ba sha stag la 'di lta ste/ byang chub sems dpa' sems dpa' chen po mu khyud 'dzin dang / sa 'dzin dang / bang rim 'dzin dang / mchod sbyin rus 'dzin dang / snang ba'i blo gros dang / rnam par dag pa'i blo gros dang / sbyangs pa'i blo gros dang / khyad par blo gros
201b3(mdo sde): dang / mtha' yas blo gros dang / 'phel ba'i blo gros dang / mthong dga' dang / legs mthong dang / cher snang dang / byang chub sems dpa' sems dpa' chen po don kun mthong la sogs pa dang thabs cig tu bzhugs so/ /byams pa la sogs pa bskal pa bzang po'i byang
201b4(mdo sde): chub sems dpa' sems dpa' chen po thams cad kyang 'khor de nyid du 'dus par gyur te 'khod do/ /de nas bcom ldan 'das rgyal po'i khab kyi grong khyer chen po na rten cing bzhugs te/ rgyal po dang / rgyal po'i bu rnams dang / tshong dpon rnams dang / khyim bdag rnams dang /
201b5(mdo sde): blon po rnams dang / 'khor rnams dang / grong rdal pa dang / yul gyi mi rnams kyis bkur sti byas/ bla mar byas/ ri mo byas/ mchod pa byas so/ /de nas tshe dang ldan pa rab 'byor snga dro'i dus kyi tshe smad g.yogs dang / chos gos bgos/ lhung bzed thogs nas bcom ldan
201b6(mdo sde): 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas bcom ldan 'das la tshe dang ldan pa rab 'byor gyis 'di skad ces gsol to/ /bcom ldan 'das mdang sum bdag gi rmi lam na de bzhin
201b7(mdo sde): gshegs pa byang chub kyi snying po la bzhugs pa zhig mthong ste/ des phyag g.yas pa gser gyi mdog can brkyang nas bdag gi spyi bor bzhag ste/ rab 'byor sang khyod kyi sngon ma thos pa'i chos ston pa thos par 'gyur ro zhes de skad ces bka' stsal na/ bcom ldan 'das de
202a1(mdo sde): gang gi snga ltas lags/ bcom ldan 'das kyis bka' stsal pa/ rab 'byor de ni rigs kyi bu'am/ rigs kyi bu mo chos 'dod pa rnams kyi sngon ma thos pa'i chos thos par 'gyur ba'i snga ltas yin no/ /de nas bcom ldan 'das la tshe dang ldan pa rab 'byor gyis 'di
202a2(mdo sde): skad ces gsol to/ /bcom ldan 'das bdag rgyal po'i khab kyi grong khyer chen por bsod snyoms la mchi'o/ /bcom ldan 'das kyis bka' stsal pa/ rab 'byor de'i dus la dbab par shes na song shig /de nas tshe dang ldan pa rab 'byor bcom ldan 'das kyis gnang nas/ bcom
202a3(mdo sde): ldan 'das kyi zhabs la mgo bos phyag 'tshal te/ rgyal po'i khab kyi grong khyer chen por bsod snyoms la zhugs so/ /de nas tshe dang ldan pa rab 'byor rgyal po'i khab kyi grong khyer chen por mthar chags su bsod snyoms la rgyu zhing song ba las/ khyim bdag cig gi gnas ga la ba
202a4(mdo sde): der song ste phyin nas sgo khang gi nang logs su cang mi smra bar sdod do/ /de nas khyim de'i nang nas bud med mchog gi gzugs dang ldan pa/ blta na sdug pa/ rgyan gyis legs par bklubs te/ nor bu dang / mu tig dang / byi ru dang / gser gyi rgyan gyis brgyan pa/ dpal shin tu
202a5(mdo sde): 'bar ba/ kha dog rgyas shing mdzes pa dang ldan pa zhig byung ngo / /de nas bud med des tshe dang ldan pa rab 'byor gyi rkang pa la mgo bos phyag 'tshal nas tshe dang ldan pa rab 'byor la 'di skad ces smras so/ /btsun pa rab 'byor khyod ci zhig bzhed pa'i slad du sgo khang 'di na gzhes/ rab 'byor
202a6(mdo sde): gyis smras pa/ che zhe bdag ni bsod snyoms 'dod pa'i phyir sgo gang 'di na sdod do/ /bud med des smras pa/ btsun pa rab 'byor khyod la da dung yang bsod snyoms kyi 'du shes 'byung lags sam/ btsun pa rab 'byor khyod la da dung yang bsod snyoms kyi 'du shes thugs
202a7(mdo sde): su ma chud dam/ rab 'byor gyis smras pa/ che zhe bdag gis bsod snyoms kyi 'du shes ni khong du chud mod kyi/ 'on kyang pha ma las skyes pa'i lus 'bras chan dang zan dron gyis bskyed pa 'di zas med kyi bar du 'tsho bar mi nus so/ /bud med des smras pa/ btsun pa rab 'byor gyis
202b1(mdo sde): ma rig pa 'gags pas 'du byed 'gag / 'du byed 'gags pas rnam par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag /skye mched drug 'gags pas reg pa 'gag /reg pa 'gags
202b2(mdo sde): pas tshor ba 'gag / tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba 'gag /skye ba 'gags pas rga shi dang / mya ngan dang / smre sngags 'don pa dang / sdug bsngal ba dang /
202b3(mdo sde): yid mi bde ba dang / 'khrug pa 'gag pa mngon sum du ma mdzad dam/ rab 'byor gyis smras pa/ che zhe bdag gis 'gog pa mngon sum du byas so/ /smras pa btsun pa rab 'byor ci zhig ni 'gog par 'gyur/ chos gang ni rab tu bsgom par bgyi/ smras pa che zhe 'gog pa ni
202b4(mdo sde): chos gang gi rab tu bsgom par bya ba yang ma yin no/ /smras pa/ btsun pa rab 'byor gal te 'gog pa chos gang gi rab tu bsgom pa yang ma lags na btsun pa rab 'byor gyi lus bsod snyoms kyis ji ltar 'tsho bar 'gyur/ smras pa/ che zhe 'gog pa la snyoms par zhugs te
202b5(mdo sde): tshor ba thams cad bkag pa las langs pa'i lus 'tsho bar byed do/ /smras pa/ btsun pa rab 'byor gal te gtan du mya ngan las 'das na khyod kyi lus ji ltar 'tsho ba la 'jug par 'gyur/ smras pa/ che zhe bcom ldan 'das kyi nyan thos rnams ni lus 'tsho bar bya ba'i phyir bsod
202b6(mdo sde): snyoms la rgyu'o/ /smras pa/ des na bcom ldan 'das kyis btsun pa rab 'byor nyon mongs pa med par gnas pa rnams kyi mchog tu ma bstan tam/ smras pa/ che zhe de yin no/ /smras pa/ ci nyon mongs pa med pa de rgyu ba'am rab tu rgyu ba lags sam/ smras pa/ che zhe ma
202b7(mdo sde): yin no/ /smras pa/ 'o na ci'i slad du btsun pa rab 'byor bsod snyoms la rgyu ba mdzad/ smras pa/ che zhe bdag ni lus cha ba'i phyir bsod snyoms la rgyu ba ma yin gyi/ srog gi phyir tshor ba dgag pa'i don du bsod snyoms la rgyu'o/ /smras pa/ btsun pa rab 'byor da dung yang tshor
203a1(mdo sde): bas 'phrogs sam/ smras pa/ che zhe bdag ni tshor bas mi 'phrogs mod kyi/ tshor ba dgag pa'i phyir bsod snyoms la rgyu'o/ /smras pa/ btsun pa rab 'byor nyon mongs pa med pa ni mtshungs pa med pa ste/ de ci'i slad du zhe na/ nyon mongs pa med par gnas pa ni
203a2(mdo sde): lus dang sems kyi tshor ba myong ba ma mchis so/ /nyon mongs pa med pa ni lus dang sems dang mtshungs par ldan pa ma lags so/ /nyon mongs pa med pa ni dga' ba'am/ yid mi dga' ba skyed pa mi bgyid do/ /nyon mongs pa med pa ni su la yang nyon mongs pas nye bar gnas
203a3(mdo sde): pa ma mchis so/ /gzhan yang gang gi slad du bcom ldan 'das kyis btsun pa rab 'byor nyon mongs pa med par gnas pa rnams kyi mchog tu bstan na/ ci'i slad du ni nyon mongs pa med pa nyon mongs pa med pa zhes bgyi/ rab 'byor gyis smras pa/ che zhe dmigs pa med
203a4(mdo sde): pa'i nyon mongs pa med pa ni 'dod chags kyi rdul dang bral ba yin no/ /smras pa/ btsun pa rab 'byor ci nyon mongs pa med pa'i phyir 'dod chags dang bral bar 'gyur ram/ smras pa/ che zhe ma yin no/ /smras pa/ btsun pa rab 'byor 'o na nyon mongs pa med pa de ji ltar 'dod
203a5(mdo sde): chags kyi rdul dang bral bar gyur/ smras pa/ che zhe nyon mongs pa med par bstan pa 'di ni bshad pa tsam du zad do/ /smras pa/ btsun pa rab 'byor ci nyon mongs pa med pa la bshad pa mchis sam/ smras pa/ che zhe med do/ /smras pa/ btsun pa rab 'byor gal te
203a6(mdo sde): nyon mongs pa med pa la bshad pa ma mchis na ci zhig 'chad cing bzhugs/ smras pa/ che zhe bcom ldan 'das kyi nyan thos rnams ni tha snyad tsam gyis tha snyad du 'dogs par zad do/ /smras pa/ btsun pa rab 'byor ji tsam du brjod pa mchis pa de tsam du tha snyad 'dogs so/ /ji tsam
203a7(mdo sde): du tha snyad 'dogs pa de tsam du phyin ci log go/ /ji tsam du phyin ci log pa de tsam du rtsod par 'gyur ro/ /ji tsam du rtsod pa de tsam du dge sbyong gi chos ma lags so/ /smras pa/ che zhe 'o na dge sbyong gi chos gang yin/ smras pa/ btsun pa rab 'byor dge sbyong gi chos ni tha snyad ma mchis
203b1(mdo sde): pa/ phyin ci ma log pa rtsod pa ma mchis pa'o/ /dge sbyong gi chos ni chos dang chos ma lags pa dang bral ba'o/ /dge sbyong gi chos ni chags pa dang ma chags pa dang bral ba'o/ /dge sbyong gi chos ni yul ma mchis pa dang / yul ma lags pa'o/ /dge sbyong gi chos ni
203b2(mdo sde): chags pa ma mchis pa dang / ma bcings ma grol ba'o/ /dge sbyong gi chos ni sems ma mchis pa ste/ sems dang / yid dang / rnam par shes pa dang bral ba'o/ /dge sbyong gi chos ni chog shes pa'o/ /dge sbyong gi chos ni phrag dog dang chags pa spangs pa'o/ /dge
203b3(mdo sde): sbyong gi chos ni 'dod pa chung zhing chog shes pa'o/ /dge sbyong gi chos ni 'dod pa thams cad dang bral ba'o/ /dge sbyong gi chos ni yul thams cad las yang dag par 'das pa dang zhen pa ma mchis pa'o/ /dge sbyong gi chos ni phung po'i bdud las nges par grol ba'o/ /dge
203b4(mdo sde): sbyong gi chos ni nyon mongs pa ma mchis pa ste/ nyon mongs pa'i bdud las yang dag par 'das pa'o/ /dge sbyong gi chos ni ma skyes pa'o/ /dge sbyong gi chos ni 'chi bdag gi bdud dang bral ba'o/ /dge sbyong gi chos ni g.yo ba ma mchis pa dang / rlom sems ma mchis pa dang /
203b5(mdo sde): rtog pa ma mchis pa dang / rnam par ma bsgribs pa dang / spyad pa ma lags pa'o/ /dge sbyong gi chos ni bdud kyi yul las yang dag par 'das pa'o/ /dge sbyong gi chos ni blang ba ma mchis pa dang / dor ba ma mchis pa'o/ /dge sbyong gi chos ni skye ba dang / 'jig pa dang bral
203b6(mdo sde): ba'o/ /dge sbyong gi chos ni lha'i bu'i bdud dang ma 'bags pa'o/ /dge sbyong gi chos ni yid la byed pa ma mchis pa dang / thams cad du gos pa ma mchis pa'o/ /dge sbyong gi chos ni mngon par zhen pa ma mchis pa dang / mtshan ma ma mchis pa dang / mtshan ma thams cad dang bral ba'o/ /
203b7(mdo sde): dge sbyong gi chos ni khams dang khams ma lags pa'i tshul thams cad kyis bcos pa ma lags pa dang / bgrang ba dang / bral ba dang / gnas ma mchis pa dang / nam mkha' dang mnyam pa'o/ /dge sbyong gi chos bstan pa 'di bshad pa na sgo gang der lha'i bu gang dag chos mnyan pa'i phyir
204a1(mdo sde): 'dus pa de dag las lha'i bu bzhi stong chos rnams la chos kyi mig rdul med cing dri ma dang bral ba rnam par dag go/ /rgya chen po la mos pa'i lha'i bu lnga brgya ni bud med de'i spobs pa thos nas bla na med pa yang dag par rdzogs pa'i byang chub tu sems skyes so/ /de nas tshe dang ldan pa
204a2(mdo sde): rab 'byor 'di snyam du sems te/ che zhe 'di 'di ltar spobs pa phun sum tshogs pa dang ldan pa de ni ngo mtshar te/ che zhe 'di'i spobs pa 'di 'dra ba las na 'di ni de bzhin gshegs pa'i sprul pa yin par the tsom med do snyam mo/ /de nas bud med de'i sems kyis tshe dang ldan pa rab 'byor gyi
204a3(mdo sde): sems shes nas gnas brtan rab 'byor la 'di skad ces smras so/ /btsun pa rab 'byor 'di ltar 'di ni de bzhin gshegs pa'i sprul pa yin par the tsom med do snyam du dgongs pa de ni ji ltar dgongs pa de bzhin te/ de ci'i slad du zhe na/ ji ltar de bzhin gshegs pas de bzhin nyid thugs
204a4(mdo sde): su chud pa de bzhin du bdag gis kyang de bzhin nyid khong du chud de/ des na bdag ni de bzhin gshegs pa'i sprul pa'o/ /de bzhin gshegs pa'i gzugs kyi de bzhin nyid dang / tshor ba dang / 'du shes dang / 'du byed rnams dang / rnam par shes pa'i de bzhin nyid gang lags pa de bdag
204a5(mdo sde): gi de bzhin nyid kyang de nyid de/ des na bdag ni de bzhin gshegs pa'i sprul pa'o/ /de bzhin gshegs pa'i de bzhin nyid gang lags pa de ni nams kyang / de bzhin nyid ma lags par mi 'gyur ro/ /bdag gi de bzhin nyid gang lags pa dang / sems can thams cad kyi de
204a6(mdo sde): bzhin nyid gang lags pa de ni nams kyang de bzhin nyid ma lags par mi 'gyur te/ des na bdag ni de bzhin gshegs pa'i sprul pa'o/ /de bzhin gshegs pa'i de bzhin nyid gang lags pa de ni res 'ga' de bzhin nyid du 'gyur ba ma lags la/ bdag gi de bzhin nyid gang
204a7(mdo sde): lags pa de yang res 'ga' de bzhin nyid du 'gyur ba ma lags kyi/ rtag tu de bzhin nyid de kho na lags so/ /des na bdag ni de bzhin gshegs pa'i sprul pa'o/ /bdag gi de bzhin nyid gang lags pa dang / sems can thams cad kyi de bzhin nyid gang lags pa dang / chos thams
204b1(mdo sde): cad kyi de bzhin nyid gang lags pa de ni yang dag pa ji lta ba dang / gzhan ma yin pa de ni de bzhin nyid de/ des na bdag ni de bzhin gshegs pa'i sprul pa'o/ /de nas tshe dang ldan pa rab 'byor gyis bud med de la 'di skad ces smras so/ /che zhe ci khyod kyis de bzhin gshegs pa'i
204b2(mdo sde): mthus bdag gi sems shes sam/ 'on te rang gi shes pas shes smras pa/ btsun pa rab 'byor nyan thos rnams sam/ rang sangs rgyas rnams sam/ byang chub sems dpa' rnams sam/ drang srong mngon par shes pa lnga dang ldan pa gang yang rung ste/ sems can gzhan gyi sems shes
204b3(mdo sde): pa de dag thams cad ni sangs rgyas kyi mthus gzhan gyi sems shes pa lags so/ /de ltar gnas brtan rab 'byor gzhan gyi sems mkhyen pa gang lags pa de yang sangs rgyas kyi mthus mkhyen pa lags so/ /btsun pa rab 'byor dper na zla ba dang / nyi ma dang / me dang / nor bu
204b4(mdo sde): dang / mar me dang / skar ma la brten nas skyes bu mig dang ldan pa rnams kyis gzugs rnams mthong ba de bzhin du btsun pa rab 'byor ma rig pa'i mun pa ni 'jig rten gnas pa las gang su dag pha rol gyi sems shes pa de dag thams cad ni de bzhin gshegs pa la brten nas shes
204b5(mdo sde): pa lags so/ /de nas tshe dang ldan pa rab 'byor gyis bud med de la 'di skad ces smras so/ /che zhe khyod 'di lta bu'i spobs pa dang ldan pa khyod su yin pa dang / ga las 'ongs pa bdag la ston cig /bud med des smras pa/ btsun pa rab 'byor gang zhig de bzhin gshegs pa'i sprul pa la
204b6(mdo sde): 'dri ste/ rigs kyi bu khyod su yin pa dang / ga las 'ongs pa bdag la ston cig ces de skad smras na/ ji skad du lan 'debs par 'gyur/ smras pa/ che zhe cung zad kyang lan gdab tu med do/ /smras pa/ btsun pa rab 'byor de bzhin du chos thams cad sprul pa'i ngo bo nyid kyi mtshan nyid
204b7(mdo sde): du shes na bdag gis ci zhig zhes su mchis/ gzhan yang gang zhig btsun pa rab 'byor la 'dri ste/ ci khyod so so'i skye bo yin nam/ 'on te slob pa'am/ dgra bcom pa yin zhes de skad smras na/ lan ji skad gdab/ de nas tshe dang ldan pa rab 'byor sems pa la zhugs te/ che zhe 'di'i
205a1(mdo sde): lan ji skad gdab par bya snyam mo/ /de nas bar snang las btsun pa rab 'byor khyod kyis cung zad cig thob pa'am/ rtogs pa'am/ mngon sum du byas pa'am/ mngon par rtogs pa gang gis dgra bcom pa yin par shes pa de che zhe 'di la ston cig ces sgra byung
205a2(mdo sde): ngo / /de nas tshe dang ldan pa rab 'byor gyis bar snang de las sgra byung ba de thos nas bud med de la 'di skad ces smras so/ /che zhe bdag ni so so'i skye bo yang ma yin/ slob pa yang ma yin/ dgra bcom pa yang ma yin no/ /smras pa/ btsun pa rab 'byor de bdag gis ji ltar gzung bar
205a3(mdo sde): bgyi/ smras pa/ che zhe de bzhin gshegs pa'i sprul pa'i gdags pa ji lta ba de bzhin du bdag la zung shig /smras pa/ btsun pa rab 'byor ni dgra bcom pa/ zag pa zad pa/ nyon mongs pa med par gnas pa rnams kyi mchog dang yon gnas zhes bgyi ba lags so/ /
205a4(mdo sde): smras pa/ che zhe bdag ni dgra bcom pa/ zag pa zad pa/ nyon mongs pa med par gnas pa rnams kyi mchog dang yon gnas ma yin no/ /smras pa/ btsun pa rab 'byor de ltar na shes bzhin gyis gsung bar mi 'gyur ram/ smras pa/ che zhe gal te bdag zag pa
205a5(mdo sde): zad pa/ nyon mongs pa med par gnas pa rnams kyi mchog dang / yon gnas yin par 'dzin par gyur na ni de ltar na bdag du smra bar 'gyur na/ gang gi phyir ba dag de ltar mi 'dzin pa de'i phyir ba dag ni yang dag par smra ba yin gyi du smra ba zhes mi bya'o/ /smras
205a6(mdo sde): pa/ btsun pa rab 'byor sgo gang 'dir lha bden pa mthong ba chos mnyan pa'i phyir 'dus pa rnams la slu bar mi 'gyur ram/ smras pa/ che zhe bden pa mthong ba gang dag yin pa de dag ni slu bar mi nus so/ /smras pa/ btsun pa rab 'byor gyis bden pa rnams gzigs sam/
205a7(mdo sde): smras pa/ mthong ngo / /smras pa/ gal te bden pa rnams mthong du rung na ni de dag bden pa ma lags par 'gyur ro/ /de ci'i slad du zhe na/ bden pa rnams ni sus kyang mthong bar mi nus pa'i slad du'o/ /rab 'byor gyis smras pa/ che zhe bden pa mthong ba zhes bya ba de gang gi tshig
205b1(mdo sde): yin/ smras pa/ btsun pa rab 'byor bden pa mthong ba zhes bgyi ba de ni chos thams cad mnyam pa nyid du yang dag par mthong ba'i tshig so/ /bden pa mthong zhes bgyi ba de ni phyin ci log yang dag par mthong ba'i tshig so/ /smras pa/ che zhe khyod kyis
205b2(mdo sde): gang las bsams te de skad smras/ smras pa/ btsun pa rab 'byor phyin ci log gis nyon mongs pa kun nas bslang ba gang lags pa de ni bden pa mthong bas skye bar 'gyur te/ des na phyin ci log yang dag par mthong bas bden pa mthong zhes bgyi'o/ /de nas sgo gang der
205b3(mdo sde): chos mnyan pa'i phyir lha 'dus pa de dag gis gnas brtan rab 'byor la rags pa'i lus bstan nas 'di skad ces smras so/ /btsun pa rab 'byor khyod kyis che zhe 'di'i spobs pa thos pa de ni khyod kyis rnyed pa legs pa rnyed do/ /sems can gang dag gis bstan pa 'di thos
205b4(mdo sde): nas mos pa de dag kyang rnyed pa legs par rnyed pa yin no/ /gang dag mos pa de dag ni gang las kyang rnam par grol ba med do/ /de ci'i phyir zhe na/ mos pa mang ba rnams ni gang las kyang rnam par grol ba med do/ /mos pa mang ba la ni 'ching ba med pas na de ni gang las kyang rnam
205b5(mdo sde): par grol ba med do/ /de nas bud med des yang tshe dang ldan pa rab 'byor la 'di skad ces smras so/ /btsun pa rab 'byor bsod snyoms la rgyur mi bzhud dam/ bshos bcad de ci bgyi/ smras pa/ che zhe bdag gi zas ni 'di nyid yin te/ chos mnyan pa 'di lta bus chog go/ /che zhe
205b6(mdo sde): gang chos gos dang bsod snyoms kyi phyir yid mi bde ba skye ba de ni chos 'dod pa ma yin no/ /gang rnyed pa dang / bkur sti dang / tshigs su bcad pa 'dod pa de ni chos 'dod pa ma yin no/ /gang lus dang / srog dang / bsod snyoms 'dod pa de ni chos 'dod pa ma yin no/ /gang tha na
205b7(mdo sde): legs so zhes bya ba 'dod pa de yang chos 'dod pa ma yin no/ /smras pa/ che zhe rigs kyi bu'am rigs kyi bu mo dag chos 'dod pa ji lta bu yin/ smras pa/ btsun pa rab 'byor gang 'dod pa la mi sred pa de ni chos 'dod pa'o/ /gang mig dang gzugs mi 'dod pa dang / rna ba dang /
206a1(mdo sde): sgra dang / sna dang / dri dang / lce dang / ro dang / lus dang / reg bya dang / yid dang / chos mi 'dod pa de ni chos 'dod pa'o/ /gang chos ci la yang mi rten pa de ni chos 'dod pa'o/ /btsun pa rab 'byor gzhan yang gang dag phung po dang / khams dang / skye mched mi 'dod pa
206a2(mdo sde): de ni chos 'dod pa'o/ /gang 'dod pa dang / gzugs dang / gzugs med pa mi 'dod pa de ni chos 'dod pa'o/ /gang dmigs pa'i mtshan ma la dmigs pa mi 'dod pa de ni chos 'dod pa'o/ /de nas tshe dang ldan pa rab 'byor gyis bud med de la 'di skad ces smras so/ /che zhe bzod
206a3(mdo sde): par gyis shig / bdag sgo gang 'di nas 'gro'o/ /bud med des smras pa/ btsun pa rab 'byor dper na sa'i khams la bzod pa gsol mi 'tshal ba de bzhin du btsun pa rab 'byor gang gi sems sa dang 'dra ba de la ni bzod pa gsol mi 'tshal lo/ /btsun pa rab 'byor chu la
206a4(mdo sde): bzod pa gsol mi 'tshal ba de bzhin du gang gi sems chu dang 'dra ba de la ni bzod pa gsol mi 'tshal lo/ /btsun pa rab 'byor me dang / rlung dang / nam mkha' la bzod pa gsol mi 'tshal ba de bzhin du gang gi sems me dang / rlung dang / nam mkha' dang 'dra ba de la ni bzod pa gsol
206a5(mdo sde): mi 'tshal lo/ /btsun pa rab 'byor gru dang / stegs dang / zam pa dang / lam po che la bzod pa gsol mi 'tshal ba de bzhin du btsun pa rab 'byor gang gi sems gru dang / stegs dang / zam pa dang / lam po che dang 'dra ba de la ni bzod pa gsol mi 'tshal lo/ /btsun pa
206a6(mdo sde): rab 'byor byis pa rnams la ni bzod pa gsol 'tshal gyi 'phags pa rnams la ni bzod pa gsol mi 'tshal lo/ /btsun pa rab 'byor gang dag la gnod sems dang / khro ba dang / bag la nyal skye ba de dag la ni bzod pa gsol 'tshal gyi/ gang dag la mi skye ba de dag la ni bzod pa gsol
206a7(mdo sde): mi 'tshal lo/ /btsun pa rab 'byor dper na me 'bar ba ni zhi bar bgyi 'tshal gyi/ me mi 'bar ba ni zhi bar bgyi mi 'tshal ba de bzhin du btsun pa rab 'byor gang dag gi nyon mongs pa 'bar ba de dag la ni bzod pa gsol 'tshal gyi/ gang dag nyon mongs pa med pa de dag la ni bzod pa
206b1(mdo sde): gsol mi 'tshal lo/ /de nas tshe dang ldan pa rab 'byor gyis bud med de la 'di skad ces smras so/ /che zhe khyod ci zhig 'dod na 'di ltar seng ge'i sgra sgrogs/ smras pa/ btsun pa rab 'byor gang 'dod pa mchis pa des ni seng ge'i sgra sgrogs par mi nus so/ /gang dag ci yang mi 'dod pa
206b2(mdo sde): de dag ni seng ge'i sgra sgrogs par bgyid do/ /de ci'i slad du zhe na/ dmigs pa mchis pa la ni 'dod pa mchis la/ gang la dmigs pa ma mchis pa de la ni seng ge'i sgra ci yang ma mchis so/ /'jig tshogs la lta ba mchis pa la ni 'dod pa mchis la/ gang la lta ba'i rnam pa ma mchis
206b3(mdo sde): pa de la ni seng ge'i sgra ci yang ma mchis so/ /btsun pa rab 'byor gzhan yang ci zhig bzhed pa las len pa med par zag pa rnams las sems rnam par grol bar 'gyur/ smras pa/ che zhe 'dod pa yod pa la ni rnam par grol ba ci yang med do/ /smras pa/ btsun pa rab 'byor
206b4(mdo sde): gang bzhed pas len pa med par zag pa rnams las sems rnam par grol ba de bzhin du bdag kyang de lta bu'i 'jug pas zhugs so/ /bdag kyang de lta bu'i rnam par grol ba'i 'jug pas zhugs so/ /bdag kyang de lta bu'i chos kyi dbyings kyi 'jug pas zhugs so/ /de
206b5(mdo sde): nas tshe dang ldan pa rab 'byor gyis bud med de la 'di skad ces smras so/ /che zhe theg pa'i rnam pa gang yin pa rnams dang / rtags gang yin pa rnams dang / mtshan ma gang dag yin pa 'di lta bu dag bdag la ston pa las na/ khyod ni theg pa chen po la yang dag par zhugs pa yin
206b6(mdo sde): par the tsom med do/ /bud med des smras pa/ btsun pa rab 'byor theg pa chen po'i rnam pa rnams dang / rtags rnams dang / mtshan ma rnams mkhyen tam/ smras pa/ che zhe nyan thos kyis ni ma thos par theg pa chen po'i rnam pa rnams dang / rtags rnams dang / mtshan ma
206b7(mdo sde): rnams shes par mi nus kyi/ che zhe theg pa chen po'i rnam pa rnams dang / rtags rnams dang / mtshan ma rnams shod cig /smras pa/ btsun pa rab 'byor theg pa chen po zhes bgyi ba de ni chags pa ma mchis pa'i theg pa dang / sgrib pa ma mchis pa'i ye shes dang / tha dad pa ma mchis
207a1(mdo sde): pa'i ye shes kyi tshig so/ /btsun pa rab 'byor dper na las su 'gro ba'i lha'i bu rnams dang / zla ba dang / nyi ma'i gzhal med khang rnams ni sems can rnams la snang bar bgyi ba'i slad du chags pa ma mchis pa dang / sgrib pa ma mchis pa dang /
207a2(mdo sde): rgyun mi 'chad par nam mkha' la shugs kyis mchi ba de bzhin du/ btsun pa rab 'byor theg pa chen po la yang dag par zhugs pa'i skyes bu dam pa rnams ni sems can thams cad la chos kyi snang ba bgyi ba'i slad du chags pa ma mchis pa dang / sgrib pa ma mchis pa dang / rgyun mi
207a3(mdo sde): 'chad par pha rol tu phyin pa drug po dag gi shugs kyis mchi'o/ /btsun pa rab 'byor dper na gling bzhi ni 'khor los sgyur ba'i rgyal po'i lags te/ de gang dang gang du mchi ba de dang der gling bzhi pa'i mi rnams kyis bsten pa'i 'os su 'gyur ba lags la/ 'khor los sgyur ba'i
207a4(mdo sde): rgyal po yang sems can de dag la bsam pa mi mnyam pa'i rnam pa ma mchis te byams par bgyid pa de bzhin du/ btsun pa rab 'byor theg pa chen po la yang dag par zhugs pa'i byang chub sems dpa' rnams ni grong dang / grong khyer dang / grong rdal dang / ljongs dang / yul 'khor
207a5(mdo sde): dang / rgyal po'i pho brang thams cad du gang dang gang du mchi ba de dang der sems can thams cad kyis bsten pa'i 'os su gyur pa lags la/ sems can thams cad la sems snyoms shing tha dad du spyod pa ma mchis so/ /byang chub sems dpa' rnams ni bsdu ba rnams bzhis sdud pa
207a6(mdo sde): na sems can rnams la byams pa tha dad pa ma mchis te des na theg pa chen po zhes bgyi'o/ /btsun pa rab 'byor theg pa chen po zhes bgyi ba ni theg pa de che ba lags la/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci
207a7(mdo sde): dang / lto 'phye chen po rnams dang / mi dang mi ma yin pa rnams dang / brgya byin dang / tshangs pa dang / 'jig rten skyong ba rnams dang / mkhas pa rnams dang / skyes bu dam pa rnams dang / shes pa rnams dang / yang dag par song ba rnams dang / yang dag par zhugs pa rnams
207b1(mdo sde): kyis mchod pa lags te/ des na theg pa chen po zhes bgyi'o/ /theg pa de ni ma skyes pa'i phyir mi zad pa'o/ /theg pa de ni sangs rgyas kyi rigs mi 'chad pa'o/ /theg pa de ni chos kyi rigs sdud pa'o/ /theg pa de ni dge 'dun gyi rigs yongs su 'dzin pa'o/ /theg pa de ni sems can
207b2(mdo sde): thams cad la go skabs 'byed cing sgrib pa med pa'i phyir yangs pa'o/ /theg pa de ni phan ma mchis pa'i phyir 'dus ma byas pa'o/ /theg pa de ni pha rol tu phyin pa drug gis shin tu sbyang ba byas pa'o/ /theg pa de ni bsdu ba rnam bzhis legs par bsdus pa'o/ /theg
207b3(mdo sde): pa de ni 'phags pa'i lam yan lag brgyad pa'i rjes su 'brang ba'i phyir shin tu yang dag par song ba'o/ /theg pa de ni zhi gnas dang / lhag mthong bsgoms pas bzhon pa bzang po ldan pa'o/ /theg pa de ni dran pa nye bar gzhag pa dang / byang chub kyi sems mi brjed pa'i phyir kha lo
207b4(mdo sde): sgyur ba bzang po'i gnas so/ /theg pa de ni snying rje chen pos shin tu brtan pa'o/ /theg pa de ni thams cad mkhyen pa nyid kyis legs par gnas pa'o/ /theg pa de ni bdud thams cad pham par byas pas 'jigs pa dang bral ba'o/ /theg pa de ni shes rab kyi snang ba yang
207b5(mdo sde): dag par ston pa'i phyir mun pa dang bral ba'o/ /theg pa de ni dge ba'i rtsa ba thams cad sdud cing sogs pas shin tu 'byor ba'o/ /theg pa de ni lha dang bcas pa'i 'jig rten gyis phyag bgyis pa'o/ theg pa de ni phas kyi rgol ba thams cad kyis mi rdzi ba'o/ /theg pa de ni
207b6(mdo sde): nyan thos dang rang sangs rgyas thams cad kyis rtogs par dka' ba'o/ /theg pa de ni ma dad pa rnams dga' bar bgyid pa'o/ /theg pa de ni sdang ba rnams byams par bgyid pa'o/ /theg pa de ni ser sna can rnams kyi gtong ba bgyid pa'o/ /theg pa de ni tshul khrims 'chal
207b7(mdo sde): pa rnams kyi tshul khrims bgyid pa'o/ /theg pa de ni gnod sems kyi sems dang ldan pa rnams kyi bzod pa bgyid pa'o/ /theg pa de ni le lo can rnams kyi brtson 'grus bgyid pa'o/ /theg pa de ni brjed ngas pa rnams dran par bgyid pa'o/ /theg pa de ni sems rnam par g.yengs
208a1(mdo sde): pa rnams nye bar zhi bar bgyid pa'o/ /theg pa de ni shes rab 'chal pa rnams kyi shes rab bgyid pa'o/ /theg pa de ni dbul po rnams kyi nor bgyid pa'o/ /theg pa de ni sdug bsngal ba rnams bde bar bgyid pa'o/ /theg pa de ni mkhas pa rnams mchog
208a2(mdo sde): tu dga' bar bgyid pa'o/ /theg pa de ni shes pa rnams dang bar bgyid pa ste/ des na theg pa chen po zhes bgyi'o/ /de nas tshe dang ldan pa rab 'byor gyis bud med de la 'di skad ces smras so/ /che zhe khyod kyis theg pa chen po'i rnam pa rnams dang / rtags rnams dang / mtshan
208a3(mdo sde): ma rnams legs par smras so/ /bud med des smras pa/ btsun pa rab 'byor theg pa chen po'i rnam pa rnams dang / rtags rnams dang / mtshan ma rnams ni bskal pa'am/ de bas ches lhag par bdag gis bshad du lags kyang mthar phyin par mi 'gyur ro/ /btsun pa
208a4(mdo sde): rab 'byor theg pa chen po ji ltar tshad ma mchis pa de bzhin du rnam pa rnams dang / rtags rnams dang / mtshan ma rnams kyang tshad ma mchis so/ /tshe dang ldan pa rab 'byor gyis bud med de la gzhan yang 'di skad ces smras so/ /che zhe khyod kyis bdag la khyod ci zhig 'dod
208a5(mdo sde): de bsod snyoms la rgyu bar byed ces glags btsal ba de ni de bzhin gshegs pa chos kyi mnga' bdag nyid kyang bsod snyoms la rgyu ba mdzad na khyod kyis de bzhin gshegs pa la yang de'i glags btsal lam/ bud med des smras pa/ btsun pa rab 'byor gal te de bzhin gshegs
208a6(mdo sde): pa thabs gang gis bsod snyoms la rgyu ba mdzad pa mkhyen pa lta na de spobs par mdzod cig / rab 'byor gyis smras pa/ che zhe de bzhin gshegs pa thabs ji lta bu zhig gis bsod snyoms la rgyu ba mdzad/ bud med des smras pa/ btsun pa rab 'byor de bzhin gshegs pa ni don
208a7(mdo sde): gyi dbang nyi shu rtsa gcig gzigs nas bsod snyoms la rgyu ba mdzad de/ nyi shu rtsa gcig po gang zhe na/ gzugs kyi sku bzang po bstan pa'i phyir de bzhin gshegs pa bsod snyoms la rgyu ba mdzad de/ der sems can gang dag gis de bzhin gshegs pa'i sku skyes bu chen po'i mtshan
208b1(mdo sde): sum cu rtsa gnyis kyis brgyan pa rnam pa thams cad kyi mchog dang ldan pa mthong ba de dag / de bzhin gshegs pa'i gzugs kyi sku'i mtshan 'thob par bgyi ba'i phyir/ bla na med pa yang dag par rdzogs pa'i byang chub tu sems skyed par bgyid de/ btsun pa rab 'byor de bzhin
208b2(mdo sde): gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang de bzhin gshegs pa grong dang / grong khyer du bsod snyoms la gshegs na sems can long ba rnams kyis ni gzugs rnams mthong bar 'gyur/ sems can 'on
208b3(mdo sde): pa rnams kyis ni sgra thos par 'gyur/ sems can smyon pa rnams kyis ni dran pa rnyed par 'gyur/ sems can gcer bu rnams kyis ni gos rnyed par 'gyur/ sems can bkres pa rnams kyis ni zas rnyed par 'gyur/ sems can skom pa rnams kyis ni btung ba rnyed par 'gyur la/
208b4(mdo sde): sems can su la yang 'dod chags sam/ zhe sdang ngam/ gti mug dang / phrag dog dang / ser sna dang / khro ba dang / rgyags pa dang / 'chab pa dang / yongs su gdung ba'i gnod pa ma mchis so/ /sems can thams cad byams pa'i sems dang ldan te gcig la gcig
208b5(mdo sde): pha ma'i 'du shes skyed par 'gyur te/ der sems can mang pos de bzhin gshegs pa grong dang / grong khyer du gshegs pa'i yon tan phun sum tshogs pa de mthong nas bla na med pa yang dag par rdzogs pa'i byang chub tu sems skyed par bgyid de/ btsun pa rab 'byor de bzhin
208b6(mdo sde): gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang de bzhin gshegs pa ni grong dang / grong khyer dang / grong rdal du gshegs na/ lha dang / klu dang / gnod sbyin dang / dri za dang / lha ma yin dang / nam mkha'
208b7(mdo sde): lding dang / mi'am ci dang / lto 'phye chen po rnams dang / brgya byin dang / tshangs pa dang / 'jig rten skyong ba rnams mchod pa'i las bgyi ba'i slad du phyi bzhin du 'brang ste/ der sangs rgyas kyi mthus mi rnams kyis lha dang / klu dang / gnod sbyin dang / dri za dang / lha ma yin dang /
209a1(mdo sde): nam mkha' lding dang / mi'am ci dang / lto 'phye chen po rnams dang / brgya byin dang / tshangs pa dang / 'jig rten skyong ba rnams bcom ldan 'das la mchod pa bgyid pa mthong nas de dag de bzhin gshegs pa la 'dod pa skye ste/ de bzhin gshegs pa ni ngo mtshar
209a2(mdo sde): che ba nas rmad du byung ba'i bar gyi chos dang ldan no snyam ste/ de dag gis de bzhin gshegs pa la 'dod pa bskyed nas bla na med pa yang dag par rdzogs pa'i byang chub tu sems skyed par bgyid de/ btsun pa rab 'byor de bzhin gshegs pas don gyi dbang de gzigs nas bsod
209a3(mdo sde): snyoms la rgyu ba mdzad do/ /btsun pa rab 'byor gzhan yang de bzhin gshegs pa bsod snyoms la rgyu ba mthong na sems can dpag tu med pa longs spyod dang dbang phyug gis rgyags shing myos pa dang / gzugs dang / rigs dang / 'tsho ba dang / nad med pas rgyags shing myos
209a4(mdo sde): pa 'di rnams 'di snyam du sems te/ 'di 'khor los sgyur ba'i rgyal srid bor nas rab tu byung zhing bsod snyoms la rgyu zhes grags te/ des kyang 'di ltar nga rgyal bcom na/ kye ma bdag cag gis kyang nga rgyal gzhom par bya'o snyam ste/ de dag gis de lta bu mthong nas bla na med pa yang
209a5(mdo sde): dag par rdzogs pa'i byang chub tu sems skyed par bgyid de/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang de bzhin gshegs pa grong dang / grong khyer du bsod snyoms la rgyu ba na/ lha gzi
209a6(mdo sde): byin che ba gzi byin che ba rnams kyis dgongs pa la bltas nas 'di skad du 'di la ni bkres pa dang / skom pa'i gnod pa yang med la/ lus nyam chung ba yang med kyi/ sems can rnams la snying brtse ba ched cher byas nas bsod snyoms la rgyu ba mdzad kyis/ bdag cag kyang de bzhin
209a7(mdo sde): du sems can rnams la snying brtse ba ched cher bya ba'i sems kyis bsod snyoms la rgyu bar bya'o zhes smra zhing de dag gis de lta bu mthong nas bla na med pa yang dag par rdzogs pa'i byang chub tu sems skyed par bgyid de/ btsun pa rab 'byor de bzhin gshegs pas don gyi dbang de gzigs
209b1(mdo sde): nas bsod snyoms la rgyu ba mdzad do/ /btsun pa rab 'byor gzhan yang sems can le lo can snyom las can de bzhin gshegs pa la blta ba dang / phyag 'tshal ba dang / bsnyen bkur bgyi ba'i slad du mi mchi ba de dag de bzhin gshegs pa grong dang / grong khyer du gshegs
209b2(mdo sde): na 'bad mi 'tshal bar mthong bar 'gyur la/ mthong nas kyang dga' ba dang / mchog tu dga' ba chen po 'thob par 'gyur te/ dga' ba dang mchog tu dga' ba thob nas kyang bla na med pa yang dag par rdzogs pa'i byang chub tu sems skyed par bgyid de/ btsun pa rab 'byor de bzhin
209b3(mdo sde): gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang sangs rgyas bcom ldan 'das rnams ni mthong na don yod pa ste/ tha na sems can gang dag gis sems kyi skad cig gcig tsam la zhi ba'i mig gis de bzhin gshegs
209b4(mdo sde): pa mthong na yang de 'ba' zhig gis kyang de dag thams cad kyi yongs su mya ngan las 'da' bar 'gyur ba'i bar gyi rgyur 'gyur te/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang de bzhin
209b5(mdo sde): gshegs pa grong dang / grong khyer du gshegs na sems can bcing pas bcings pa rnams bcing ba las grol bar 'gyur la/ de dag gis de bzhin gshegs pa'i mthus bdag cag bcing ba 'di dag las grol bar gyur to/ /zhes shes te de bzhin gshegs pa la byas pa gzo
209b6(mdo sde): ba dang / byas pa tshor bar gyur nas bla na med pa yang dag par rdzogs pa'i byang chub tu sems skyed par bgyid de/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang rigs kyi bu'am/ rigs
209b7(mdo sde): kyi bu mo de bzhin gshegs pa'i yon tan bsngags pa thos na/ kye ma ma la bdag cag gis de bzhin gshegs pa la bsod snyoms dbul bar bya'o/ /chos gos dbul ba dang / mchod pa dang / bkur stir bya ba ci yang rung bas mchod pa bya'o snyam du sems pa de lta bu dag mchis
210a1(mdo sde): la de dag las kyang mas bsrungs pa'am/ phas bsrungs pa'am/ ming pos bsrungs pa'am/ phu nu mos bsrungs pa'am/ khyim thab kyis bsrungs pa'am/ mdza' bos bsrungs pa rnams de dang de'i rkyen gyis de bzhin gshegs pa'i thad du mchi mi nus te/ de
210a2(mdo sde): dag gis de bzhin gshegs pa grong dang / grong khyer du gshegs pa mthong na tshim zhing mgu la rab tu dga' zhing dga' ba dang yid bde ba skyes nas de bzhin gshegs pa la bsod snyoms dbul bar bgyid do/ /phul nas kyang bla na med pa yang dag par rdzogs pa'i byang chub
210a3(mdo sde): tu sems skyed par bgyid de/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang de bzhin gshegs pa la rgyal chen bzhi'i ris kyi lha rnams kyis lhung bzed phul nas de bzhin gshegs
210a4(mdo sde): pas bzhes pa mchis te/ der sems can longs spyod chung ba dang / chung ngu sbyin par 'tshal ba gang dag lags pa de dag gis ni de bzhin gshegs pa'i lhung bzed gang bar mthong ngo / /sems can longs spyod che zhing mang du sbyin par 'tshal ba gang dag lags pa de dag
210a5(mdo sde): gis ni de bzhin gshegs pa'i lhung bzed ma gang bar mthong nas de dag gis ji tsam dgos pa phul te/ lhung bzed gang bar bgyis nas bla na med pa yang dag par rdzogs pa'i byang chub tu sems skyed par bgyid de/ btsun pa rab 'byor de bzhin gshegs pas don gyi dbang de gzigs nas
210a6(mdo sde): bsod snyoms la rgyu ba mdzad do/ /btsun pa rab 'byor gzhan yang de bzhin gshegs pa'i lhung bzed kyi nang du bca' ba dang / bza' ba dang / myang bar bya ba ro brgya dang ldan pa blugs na/ bca' ba dang / bza' ba dang / myang bar bya ba de dag 'dre bar mi 'gyur te/ ji ltar snod
210a7(mdo sde): tha dad pa'i nang na mchis pa de kho na bzhin du mchis te/ der lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po mang po dag gis de bzhin gshegs pa'i lhung bzed kyi cho 'phrul de lta bu mthong nas bla na
210b1(mdo sde): med pa yang dag par rdzogs pa'i byang chub tu sems skyed par bgyid de/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang de bzhin gshegs pa'i lhung bzed kyi nang du dge slong thams cad kyi
210b2(mdo sde): zas blugs kyang des lhung bzed de ma gang ba 'am/ gang bar yang mi 'gyur te/ der lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po mang po dag gis de bzhin gshegs pa'i lhung bzed kyi cho 'phrul de lta
210b3(mdo sde): bu mthong ste ngo mtshar du gyur nas bla na med pa yang dag par rdzogs pa'i byang chub tu sems skyed par bgyid de/ de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang de bzhin gshegs pa'i sku ni gcig tu
210b4(mdo sde): mkhregs shing khong stong ma lags la rdo rje ltar mkhregs pa ste/ de bzhin gshegs pa'i sku la pho ba 'am/ long ka yang mi mnga'/ phyis yang mi mnga'/ gcin yang mi mnga' mod kyi/ 'on kyang bsod snyoms la rgyu ba dang / bshos gsol ba de ltar yang gda' la khong du
210b5(mdo sde): mid pa yang mi mnga' ste/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang / mi ma yin pa mang po dag gis de mthong nas bla na med pa yang dag par rdzogs pa'i byang chub tu sems skyed
210b6(mdo sde): par bgyid de/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad de/ btsun pa rab 'byor gzhan yang de bzhin gshegs pa grong dang / grong khyer du gshegs na sems can mang po dag gis bsod snyoms mang po 'am/
210b7(mdo sde): nyung ngu'am/ bzang po 'am/ ngan pa yang rung ste/ dbul bar bgyid la/ sems can de dag gis kyang de bzhin gshegs pa la bskyed pa'i yon tan rnams mthar thug par bgyid mi nus te/ lha dang mi rnams kyi phun sum tshogs pa mang po dag kyang nyams su myong bar 'gyur
211a1(mdo sde): la yon tan de yang yongs su mya ngan las 'da' bar 'gyur ba'i bar du bas par mi 'gyur te/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang de bzhin gshegs pa ni rtag tu mnyam par
211a2(mdo sde): bzhag pa ste ting nge 'dzin las nyams pa mi mnga' la/ der tshangs pa 'am/ de ma yin pa'i gzugs na spyod pa'i lha gzi byin che ba gzi byin che ba rnams kyis de bzhin gshegs pa bsod snyoms la rgyu zhing ting nge 'dzin las kyang mi g.yo ba mthong na de dag 'di snyam du sems te/ 'di
211a3(mdo sde): ni sems can gyi don la brtson pa yin gyi/ zas 'dod pa ma yin par the tsom med do snyam nas de dag dga' ba thob nas bla na med pa yang dag par rdzogs pa'i byang chub tu sems skyed par bgyid de/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad
211a4(mdo sde): do/ /btsun pa rab 'byor gal te de bzhin gshegs pa bsod snyoms la rgyu ba mi mdzad de/ zhal zas kyang mi gsol bar gyur na ni de lta na rigs kyi bu dang / rigs kyi bu mo legs par gsungs pa'i chos 'dul ba la khyim nas khyim med par rab tu byung ba de dag kyang zas mi
211a5(mdo sde): za ba la zhugs te/ bdag cag kyang bsod snyoms la rgyu bar mi bya/ zas kyang bza' bar mi bya'o snyam nas de dag kyang bkres shing nyam chung bar gyur pas khyad par thob par rtogs par mi nus te/ de dag gis ma 'ongs pa na khyad par 'thob pa'i bsam pa rdzogs par mdzad pa'i
211a6(mdo sde): phyir yang de bzhin gshegs pa bsod snyoms la rgyu zhing gsol bar mdzad do/ /btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang de bzhin gshegs pa ni 'phags pa'i rigs rnams
211a7(mdo sde): yang dag par yongs su gzung ba'i phyir bsod snyoms la rgyu ba mdzad do/ /btsun pa rab 'byor gzhan yang de bzhin gshegs pa ni skye bo phyi ma rnams la thugs brtse ba'i phyir bsod snyoms la rgyu ste/ phyi ma'i dus na bram ze dang / khyim bdag ma dad pa rnams 'di skad du gal te 'di dag
211b1(mdo sde): gi ston pa nyid kyis kyang bsod snyoms la rgyu ba ma byas na 'di dag ci'i phyir bsod snyoms la rgyu bar byed ces de dag dge slong dang / dge slong ma rnams la shas cher mi dga' bar mi 'gyur bar bya ba'i phyir ro/ /de bas na de dag kyang 'di snyam du sems te/ 'di dag gi ston pas kyang
211b2(mdo sde): bsod snyoms la rgyu bar byas na 'di dag ci'i phyir bsod snyoms la rgyu bar mi byed snyam ste/ de dag gis bsngags pa yang rjod par bgyid la/ bsod snyoms yang ster bar 'gyur te/ 'di skad du bsod snyoms la rgyu ba 'di ni gtsug lag las 'byung ba'i bsod snyoms yin no/ /
211b3(mdo sde): spyod pa 'di ni de bzhin gshegs pas bsngags pa yin no zhes kyang smra bar 'gyur te/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /btsun pa rab 'byor gzhan yang rgyal po dang / blon po dang / bram ze dang / khyim
211b4(mdo sde): bdag dang / blon po'i bu rnams las legs par gsungs pa'i chos 'dul ba la dad pas khyim nas khyim med par rab tu byung ba de dag /bdag cag ni 'di ltar rigs chen por skyes pa yin na/ zas kyi phyir khyim nas khyim du bsod snyoms la ci'i phyir rgyu bar bya snyam ste/ ngo tsha nas
211b5(mdo sde): bsod snyoms la rgyu bar mi bgyid pa de dag de bzhin gshegs pa'i bsod snyoms dang / gzi byin dang ldan pa'i sku'i rjes su slob cing bsod snyoms la rgyu bar 'gyur te/ btsun pa rab 'byor de bzhin gshegs pas don gyi dbang de gzigs nas bsod snyoms la rgyu ba mdzad do/ /
211b6(mdo sde): btsun pa rab 'byor gzhan yang de bzhin gshegs pa rnams kyis ni 'jig rten dang 'thun par mdzad 'tshal te/ ji lta ji ltar sems can rnams yongs su smin par 'gyur ba de lta de ltar 'thun par mdzad de/ btsun pa rab 'byor de bzhin gshegs pas don gyi dbang de gzigs nas bsod
211b7(mdo sde): snyoms la rgyu ba mdzad do/ /btsun pa rab 'byor gzhan yang de bzhin gshegs pa la ni sgrib pa'am/ skyems pa yang mi mnga'/ nyam chung ba yang mi mnga'/ chags pa yang mi mnga'/ chags par 'gyur ba yang mi mnga'/ sdig pa bzhed pa yang ma lags/ sogs pa yang
212a1(mdo sde): mi mnga' mod kyi/ 'on kyang de bzhin gshegs pa dgra bcom pa yang dag par rdzogs pa'i sangs rgyas ni 'jig rten dang 'thun par mdzad pa dang / sems can yongs su smin par mdzad pa'i slad du bsod snyoms la rgyu ba mdzad de/ btsun pa rab 'byor de bzhin
212a2(mdo sde): gshegs pa dgra bcom pa yang dag par rdzogs pa'i sangs rgyas kyis don gyi dbang de gzigs nas bsod snyoms la rgyu ba mdzad na/ btsun pa rab 'byor de lta bu'i thabs dang de lta bu'i snying rje chen po dang / de lta bu'i don yongs su dag pa su bsod snyoms la rgyu bar spyod dam/ smras
212a3(mdo sde): pa/ che zhe bdag gis ni 'di mi nus te/ che zhe dper na khyi dang byi la thams cad kyis ri'i rgyal po ri rab gzhig par mi nus pa dang / wa thams cad kyis kyi rgyal po seng ge la bskal pa'i bar du yang mthu rtsal lam sgra bsgrags pa bstan par mi nus pa de bzhin du/ che zhe nyan
212a4(mdo sde): thos dang / rang sangs rgyas thams cad kyis de bzhin gshegs pa la spyod pa'am/ thabs sam/ snying rje chen po bstan par mi nus so/ /de bzhin gshegs pa'i thabs la mkhas pa dang / bsod snyoms la rgyu ba'i gtam bstan pa 'di bshad pa na khyim bdag de'i nang
212a5(mdo sde): mi de dag dang / khyim gzhan dag nas chos mnyan du 'ongs pa rnams kyi nang nas mi nyis stong brgyad brgyas bla na med pa yang dag par rdzogs pa'i byang chub tu sems bskyed do/ /de nas tshe dang ldan pa rab 'byor gyis bud med de la 'di skad ces smras so/ /che zhe khyod kyi khyim thab
212a6(mdo sde): da lta ga la 'dug / bud med des smras pa/ btsun pa rab 'byor bdag gi khyim thab ni gcig pur ma bas so/ /de ci'i slad du zhe na/ btsun pa rab 'byor sems can ji snyed dga' ba bkod pa'i thabs la mkhas pas 'dul bar 'gyur ba de dag thams cad ni bdag gi khyim thab lags
212a7(mdo sde): so/ /smras pa/ che zhe de bzhin gshegs pas ni su la yang 'dod pa'i dga' ba gnang ba med do/ /smras pa/ btsun pa rab 'byor de bzhin gshegs pas ni dge slong gang rkyen du 'tshal ba'i chos gos dang / bsod snyoms dang / mal cha dang / stan dang / na ba'i gsos sman dang /
212b1(mdo sde): sman zong dang / mdza' bshes kyi khyim dang / bsod snyoms ster ba'i khyim bsten cing bsnyen pa dang / grogs po dga' bar bya ba dang / mkhan po dang slob dpon bsten pa dang / bsnyen pa dang / bsnyen bkur bya ba kun tu bsten par byed pa de la yang dge ba'i chos 'phel bar 'gyur ba dang /
212b2(mdo sde): mi dge ba'i chos 'grib par 'gyur ba gsungs so/ /smras pa/ che zhe de ni khyod ji skad zer ba bzhin no/ /smras pa/ btsun pa rab 'byor de bas na de bzhin gshegs pas ni thabs de lta bus sems can rnams la 'dod pa'i dga' ba thams cad gnang ngo / /smras pa/ che zhe khyod kyis dga' ba
212b3(mdo sde): bkod pa'i thabs la mkhas pas sems can ji snyed btul smras pa/ btsun pa rab 'byor stong gsum gyi stong chen po'i 'jig rten gyi khams kyi skar ma'i gzugs rnams ni bgrang ba'i tshul gyis mtha' rtogs par nus kyi/ bdag gis dga' ba bkod pa'i thabs la mkhas pas sems
212b4(mdo sde): can btul te/ btul nas kyang bla na med pa yang dag par rdzogs pa'i byang chub la bkod pa gang dag lags pa de dag la ni de ltar mi nus so/ /smras pa/ che zhe khyod sems can de dag la dga' ba ji lta bu dag stobs par byed/ bud med des smras pa/ btsun pa rab 'byor sems can tshangs
212b5(mdo sde): pa'i dga' ba la mos pa dag kyang mchis te/ btsun pa rab 'byor de dag la ni bdag tshangs par 'gyur ba thob par bgyi ba'i slad du tshad med pa'i bsam gtan gyi dga' ba stobs par bgyid de/ bstabs nas kyang de'i 'og tu bla na med pa yang dag par rdzogs pa'i byang chub la 'dzud par bgyid do/ /btsun
212b6(mdo sde): pa rab 'byor sems can brgya byin gyi dga' ba la mos pa dag kyang mchis te/ de dag la ni bdag brgya byin gyi dga' ba stobs par bgyid de/ bstabs nas kyang bla na med pa yang dag par rdzogs pa'i byang chub la 'dzud par bgyid do/ /btsun pa rab 'byor sems can lha dang / klu dang / gnod sbyin
212b7(mdo sde): dang / dri za dang / lha ma yin dang / nam mkha' lding dang / mi'am ci dang / lto 'phye chen po'i dga' ba la mos pa dag kyang mchis te/ de dag la ni bdag lto 'phye chen po'i bar gyi dga' ba stobs par bgyid de bstabs nas kyang bla na med pa yang dag par rdzogs pa'i byang chub la 'dzud par bgyid do/ /
213a1(mdo sde): btsun pa rab 'byor sems can 'khor los sgyur ba'i rgyal srid kyi dga' ba la mos pa dag kyang mchis so/ /blon po dang / grong rdal gyi mi dang / yul gyi mi dang / bram ze dang / rgyal rigs dang / rje'u rigs dang / dmangs rigs kyi dga' ba la mos pa dag kyang mchis so/ /
213a2(mdo sde): sems can gzugs dang / sgra dang / dri dang / ro dang / reg pa'i dga' ba la mos pa dag kyang mchis so/ /sems can me tog dang / bdug pa dang / spos dang / me tog /phreng ba dang / byug pa dang / phye ma dang / gdugs dang / rgyal mtshan dang / ba dan dang / rnga yab kyi dga' ba
213a3(mdo sde): la mos pa dag kyang mchis so/ /sems can gser dang / dngul dang / nor bu dang / mu tig dang / bai dUr+ya dang / dung dang / man shel dang / shel dang / mu tig dmar po dang / byi ru dang / rdo'i snying po dang / spug dang rin po che rnam pa sna tshogs kyi dga' ba la mos pa dag kyang
213a4(mdo sde): mchis so/ /sems can rnga bo che dang / rdza rnga dang / dung dang / khar rnga dang / pi bang dang / gling bu dang / rol mo'i sgra rnam pa sna tshogs kyi dga' ba la mos pa dag kyang mchis te/ btsun pa rab 'byor sems can de dag la yang bdag gis bsam pa thams cad dang / dga' ba dang / rtsed mo
213a5(mdo sde): thams cad stobs par bgyid de/ bstabs nas kyang bla na med pa yang dag par rdzogs pa'i byang chub la 'dzud par bgyid do/ /rab 'byor gyis smras pa/ che zhe 'dod pa'i yon tan lnga ni 'phags pa'i lam gyi bar du gcod pa yin na/ ji ltar de dag bstabs pas 'dul bar 'gyur te/
213a6(mdo sde): gnas 'di phan tshun mi 'thun pa yin no/ /che zhe byang chub sems dpa' sems dpa' chen po rnams 'phags pa'i lam la bar du gcod par byed pa'i chos gang kho na yin pa de dag nyid kyis sems can rnams 'dul bar byed pa ni dka' bar byed pa ste ngo mtshar to// //bam po
213a7(mdo sde): gnyis pa ste tha ma/ de nas bud med des dga' ba bkod pa'i thabs la mkhas pas bla na med pa yang dag par rdzogs pa'i byang chub tu yongs su smin par byas pa'i tshong dpon gyi bu gnyis chos mnyan pa'i phyir sgo gang der 'dus par gyur te/ de gnyis kyis tshe dang ldan pa rab 'byor la 'di skad
213b1(mdo sde): ces smras so/ /btsun pa rab 'byor rang gi shes rab kyis byang chub sems dpa'i shes rab sad par ma mdzad cig /de ci'i slad du zhe na/ btsun pa rab 'byor 'di ji snyam du dgongs/ 'bru mar gyi mar me chung ngu gang lags pa de kha'i dbugs sam/ lag pas g.yabs pa'am/
213b2(mdo sde): gos kyis g.yabs pa'i rlung gis zhi bar mdzad spyod dam/ smras pa/ rigs kyi bu dag 'bru mar gyi mar me chung ngu gang yin pa de ni kha'i dbugs sam/ lag pas g.yabs pa'am/ gos kyis g.yabs pa'i rlung gis zhi bar byed nus so/ /de gnyis kyis smras pa/ btsun pa
213b3(mdo sde): rab 'byor de bzhin du nyan thos kyi theg pa pa'i rigs kyi bu'am/ rigs kyi bu mo'i shes rab kyi snang ba dang / bsod nams kyi snang ba chung ngu de ni 'dod pa'i rtog pa gcig gis kyang ma mchis par bgyid do/ /btsun pa rab 'byor 'di ji snyam du dgongs/ sreg pa'i bskal pa'i me'i
213b4(mdo sde): phung po gang lags pa de gang gA'i klung chus gang bas zhi bar mdzad spyod dam/ smras pa/ rigs kyi bu dag de ni rgya mtsho 'bum gyis kyang zhi bar mi nus na gang gA'i klung chus yongs su gang bas lta ci smos/ de gnyis kyis smras pa/ btsun pa rab 'byor de bzhin du byang chub
213b5(mdo sde): sems dpa' sems dpa' chen po'i shes rab kyi snang ba dang / bsod nams kyi snang ba yang de dang 'dra bar blta bar bgyi'o/ /btsun pa rab 'byor gal te byang chub sems dpa' sems dpa' chen po bskal pa gang gA'i klung gi bye ma snyed du 'dod pa'i yon tan lngas rtse zhing dga' la dga'
213b6(mdo sde): dgur spyod kyang / de dag gis byang chub sems dpa'i shes rab kyi snang ba dang / bsod nams kyi snang ba zad par mi nus so/ /btsun pa rab 'byor dper na mi dbul po nad pa gso zhing nad zhi bar bgyi ba'i slad du sman pas sman mngar ba dang / skyur ba dang / lan tshwa'i ro dang / tsha ba dang / kha ba
213b7(mdo sde): dang / bska ba las mod pa dang / rin chung ba gang lags pa de dag stsol bar bgyid do/ /des kyang bdag bde ba nyams su myong bar bgyi ba'i slad du de dag bsten par bgyid do/ /de dag bsten pas nad chung ba'i slad du nad de las thar bar 'gyur ba de bzhin du/ btsun pa rab 'byor nyan thos kyi
214a1(mdo sde): theg pa pa sbyangs pa'i yon tan dang / yo byad bsnyungs pa dang / 'dod pa nyung ba dang / dgon pa na gnas pa dang / chog shes pa dang / longs spyod chung ba dang / bya ba nyung bas sdug bsngal thams cad nyams su myong nas/ de'i 'og tu len pa med par yongs su mya ngan las
214a2(mdo sde): 'da' bar 'gyur te/ btsun pa rab 'byor rnam grangs des kyang khyod kyis 'di ltar rig par bgyi ste/ ji ltar mi dbul po gso ba de bzhin du nyan thos kyi theg pa pa'i rnam par grol ba yang de dang 'dra bar blta bar bgyi'o/ /btsun pa rab 'byor dper na rgyal rigs kyi rgyal po spyi bo nas dbang
214a3(mdo sde): bskur ba nad pa gso ba'i phyir sman pas rgyal po la 'os pa'i sman kha dog phun sum tshogs pa dang / dri phun sum tshogs pa dang / ro phun sum tshogs pa dang khar bcug na yang zhim la ltor song na yang bde ba de lta bu legs par sbyar nas sbyin par bgyid de rgyal po la 'os pa'i khu bcud do cog kyang
214a4(mdo sde): de la sbyin par bgyid do/ /rgyal po de yid mi bde bar mi 'gyur bar bgyi ba'i slad du yang me tog dang / bdug pa dang / spos dang / me tog phreng dang / byug pa rnams de la 'bul bar bgyid do/ /sil snyan dang / pheg rdob pa rnams kyang de dang 'thun par sbyor zhing glu len par bgyid do/ /de ji
214a5(mdo sde): tsam du dga' ba rnam pa sna tshogs de dag gis dga' bar gyur pa de tsam du nad de las thar bar 'gyur ba de bzhin du/ btsun pa rab 'byor byang chub sems dpa' kha cig dga' ba bkod pa'i thabs la mkhas pas dga' ba thams cad kyang myong la/ bde ba thams cad dang ldan pa'i theg
214a6(mdo sde): pas bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba de lta bu dag kyang mchis te/ btsun pa rab 'byor rnam grangs des kyang khyod kyis 'di ltar rig par bgyi ste/ ji ltar rgyal po gso ba de bzhin du byang chub sems dpa'i ye shes mngon par
214a7(mdo sde): rtogs pa yang de dang 'dra bar blta bar bgyi'o/ /btsun pa rab 'byor gzhan yang 'dod pa'i yon tan lnga yang rtsa ba ma mchis pa dang / gnas ma mchis pa lags la/ thams cad mkhyen pa nyid kyang rtsa ba ma mchis pa dang / gnas ma mchis pa lags te/ de lta bur bzod pa gang
214b1(mdo sde): lags pa des ni bdag gis bya ba ni gang yin/ mi bya ba ni gang yin snyam du rang gis 'tshal to/ /'dod pa'i yon tan lnga mi dmigs pa lags te gang gis de lta bur bzod pa des ni lam ni gang yin lam ngan pa ni gang yin snyam du rang gis 'tshal to/ /'dod pa'i yon tan lnga yang stong
214b2(mdo sde): la thams cad mkhyen pa nyid kyang stong ste/ gang gis de lta bur bzod pa des ni 'dod pa rnams las bzlog mi 'tshal te de ni rang nyid kyis 'dod pa rnams la smod par bgyid de ston par mi bgyid do/ /de nas tshe dang ldan pa rab 'byor gyis tshong dpon gyi bu de gnyis la 'di skad ces smras
214b3(mdo sde): so/ /che zhe 'di rigs kyi bu khyed gnyis kyi cir 'ong / de nas tshong dpon gyi bu de gnyis kyis de'i tshe tshe dang ldan pa rab 'byor la thal mo sbyar nas tshigs su bcad pa 'di dag smras so/ /'di ni pha lags ma yang lags/ /'di ni mdza' bo grogs mchog 'di/ /'di ni khyo lags
214b4(mdo sde): 'khra sa lags/ /'di ni ston pa bla na med/ /'di ni nyid kyi mthu stobs kyi/ /'di ni yongs su grol bar bgyis/ /'di ni de bzhin nyid ldan pas/ /sdug bsngal 'ching las bdag cag bkrol/ /'di ni chos kun ston pa ste/ /rigs pa kun gyis rnam par rtogs/ /
214b5(mdo sde): bdag cag gnyis ni dga' byin nas/ /'chi ba med la legs par btsud/ /ji ltar nya ni shas g.yogs pa'i/ /mchil pa yis ni bzung ba ltar/ /'dis ni thabs kyis bdag cag gnyis/ /bsod nams brgyas ni bcus par gyur/ /gdug pa'i sbrul gyis
214b6(mdo sde): zin pa yi/ /dug ni dug gis zhi bgyid ltar/ /de bzhin 'dis ni bdag cag gi/ /'dod chags dug ni dug gis bcom/ /ji ltar mi ni mes tshig pa/ /me yis bsros na zhi ba ltar/ /de bzhin rang gi nyon mongs gdung / /nyon mongs rnams kyis yongs su bkrol/ /
214b7(mdo sde): bdag cag gnyis kyis dam chos rtogs/ /'dod pa bdag cag gnyis mi 'tshal/ /byis pa gang dag 'dod pa 'tshal/ /de dag byang chub 'dod ma lags/ /'jig rten 'dod par gsungs pa rnams/ /de dag 'jigs chen gshed ma ste/ /de dag nyid ni yongs rtogs
215a1(mdo sde): pa/ /mkhas pa rnams kyi rnam grol lags/ /de nas tshe dang ldan pa rab 'byor gyis bud med de la 'di skad ces smras so/ /che zhe ci khyod kyis rigs kyi bu rnams kho na dga' ba bkod pa'i thabs la mkhas pa 'dis 'dul bar byed dam/ 'on te rigs kyi
215a2(mdo sde): bu mo dag kyang 'dul bar byed/ smras pa/ btsun pa rab 'byor bdag gis ni dga' ba bkod pa'i thabs la mkhas pas sems can thams cad gang yang 'dul bar mi bgyid pa ma mchis te/ btsun pa rab 'byor bud med kyi sems ni lhag par yang dga' ba la sred pas na bdag gis ni
215a3(mdo sde): bud med chos mang du dga' ba bkod pa'i thabs la mkhas pas btul gyi skyes pa dag ni de lta ma lags so/ /smras pa/ che zhe khyod kyis ji ltar bud med kyi gzugs kyis bud med 'dul bar byed/ de nas bud med des de'i tshe skyes pa lo nyi shu rtsa gnyis lon pa/ gos gtsang ma srab
215a4(mdo sde): mo bgos pa/ skyes pa'i rgyan gyis brgyan pa/ mdzes shing blta na sdug la kha dog rgyas pa mchog dang ldan pa ci 'dra ba de lta bur snang bar byas nas des smras pa/ btsun pa rab 'byor bud med ni gzugs kyi lus 'di lta bus 'dul bar 'gyur ro/ /de nas tshe dang ldan pa rab 'byor
215a5(mdo sde): gyis rigs kyi bu de la 'di skad ces smras so/ /ci khyod bud med yin nam/ 'on te skyes pa yin/ des smras pa/ btsun pa rab 'byor ci khyod so so'i skye bo'am/ 'on te slob pa lags/ smras pa/ rigs kyi bu bdag ni so so'i skye bo yang ma yin/ slob pa yang ma yin no/ /smras
215a6(mdo sde): pa/ btsun pa rab 'byor ba dag kyang de bzhin te/ bud med kyang ma lags/ skyes pa yang ma lags so/ /rab 'byor gyis smras pa/ gal te khyod skyes pa yang ma yin/ bud med kyang ma yin na bdag gis khyod ji ltar gzung bar bya/ smras pa/ gal te btsun pa so so'i skye bo
215a7(mdo sde): yang ma lags/ slob pa yang ma lags na bdag gis khyod ji ltar gzung bar bgyi/ de nas tshe dang ldan pa rab 'byor 'di snyam du sems te/ kye ma byang chub sems dpa' 'di ni shes rab zab mo dang ldan te gal te bdag gis brtsams na ni yang bdag la 'dri bar 'ong ngo snyam
215b1(mdo sde): mo/ /de nas rigs kyi bu des tshe dang ldan pa rab 'byor gyi sems sems kyis brtags nas tshe dang ldan pa rab 'byor la 'di skad ces smras so/ /btsun pa rab 'byor khyod ni brtan po ma lags te 'dri bas skrag gis/ btsun pa rab 'byor 'dri bas skrag par ma mdzad cig /smras
215b2(mdo sde): pa/ bdag ni dgra bcom pa zag pa zad pa'o/ /smras pa/ btsun pa rab 'byor zag pa zad pa de dag gang lags/ ci 'das pa rnams lags sam/ ma 'ongs pa rnams lags sam/ da ltar byung ba rnams lags sam/ 'das pa gang lags pa de dag zad ces bgyir ni
215b3(mdo sde): 'das pa la zad pa ma mchis so/ /ma 'ongs pa gang lags pa de dag kyang da dung ma phyin pa ste/ de dag kyang zad par bgyir mi nus so/ /da ltar byung ba gang lags pa de dag ni mi gnas pa ste/ de dag kyang zad par bgyir mi nus so/ /rab 'byor gyis smras pa/ rigs kyi bu bdag gis
215b4(mdo sde): ni 'dri ba thams cad kyi lan gdab par mi nus pa'i steng du bsod snyoms kyi dus la bab ste bdag gi dus yol du 'ong gis bsod snyoms la 'gro'o/ /de nas de'i tshe rigs kyi bu de byang chub sems dpa'i ting nge 'dzin sangs rgyas kyi zhing thams cad kun tu ston pa zhes bya ba la snyoms par zhugs
215b5(mdo sde): so/ /rigs kyi bu de snyoms par zhugs ma thag tu tshe dang ldan pa rab 'byor gyis sangs rgyas kyi zhing dpag tu med grangs med pa dag mthong ste/ la lar ni nyi ma 'char ka tsam/ la lar ni nyi ma bag dros tsam/ la lar ni dros bu chung tsam/ la lar ni snga dro phyed tsam/ la lar ni dro la
215b6(mdo sde): bab tu nye ba'i dus tsam/ la lar ni gaN+DI rdung ba'i dus tsam/ la lar ni snga ma bkad pa tsam/ la lar ni bkad zin pa tsam/ la lar ni zan za zhing 'dug pa tsam/ la lar ni ldang ba tsam/ la lar ni lhung bzed 'khru ba tsam/ la lar ni phyed yol gyi dus tsam/ la lar ni
215b7(mdo sde): phyem red kyi dus tsam/ la lar ni srod tsam/ la lar ni nam phyed tsam/ la lar ni nam chung 'khor tsam/ la lar ni zla ba dang nyi ma med de rang gi 'od dang ldan par mthong ngo / /de nas rigs kyi bu des gnas brtan rab 'byor la 'di skad ces smras so/ /btsun pa rab
216a1(mdo sde): 'byor khyod dus tshod gang gi tshe bshos gsol/ dus tshod ni ji tsam du gda'/ rab 'byor gyis smras pa/ rigs kyi bu bdag ni 'di nyid kyi dus tshod la zan za'i sangs rgyas kyi zhing gzhan gyi dus tshod la ma yin no/ /de nas rigs kyi bu des de'i tshe nyi ma'i dkyil
216a2(mdo sde): 'khor nub phyogs su song ba de snga dro'i phyed tsam du bzhag ste/ ci nas snga dro'i phyed tsam du 'dzin par 'gyur ba de lta bu'i rdzu 'phrul mngon par 'du bya ba mngon par 'dus byas so/ /de nas rigs kyi bu des tshe dang ldan pa rab 'byor la 'di skad ces smras so/ /btsun pa rab 'byor dus tshod
216a3(mdo sde): ji tsam la bab pa gzigs shig / de nas tshe dang ldan pa rab 'byor gyis mthong nas yid ches te mi ring bar gyur to/ /de nas tshe dang ldan pa rab 'byor gyis rigs kyi bu de la 'di skad ces smras so/ /rigs kyi bu khyod kyi ming ci yin bdag la ston cig /rigs kyi bu des smras pa/
216a4(mdo sde): btsun pa rab 'byor khyod la bdag gi ming gis ci zhig bgyi/ /yang na de bzhin gshegs pa nyid la zhus shig dang de khyod la lan 'debs so/ /btsun pa rab 'byor gzhan yang ming thams cad ni ming ma mchis pa'o/ /de ci'i slad du zhe na/ ming thams cad ni kun brtags pa dang /
216a5(mdo sde): yang dag pa ma lags pa ste/ gang kun brtags pa dang / yang dag pa ma lags pa de la ming 'di zhes ji skad bgyi/ btsun pa rab 'byor gyis smras pa/ ci thams cad mkhyen pa nyid kyi ming gang yin pa de yang kun brtags pa dang / yang dag pa ma yin pa yin nam/ smras pa/
216a6(mdo sde): btsun pa rab 'byor de ni de bzhin te/ de ci'i slad du zhe na/ 'di ltar thams cad mkhyen pa nyid kyang sangs rgyas kyi zhing gzhan dang gzhan dag na ming phan tshun tha dad pa ma mchis pa'i slad du'o/ /smras pa/ rigs kyi bu thams cad mkhyen pa nyid kyi ming tha dad pa ji lta bu yin/ smras
216a7(mdo sde): pa/ btsun pa rab 'byor thams cad mkhyen pa nyid la sangs rgyas kyi zhing la lar ni mthu zhes bgyi'o/ /la lar ni sdud pa zhes bgyi'o/ /la lar ni thams cad du snang ba zhes bgyi'o/ /la lar ni dri ma med pa zhes bgyi'o/ /la lar ni don thams cad ston pa zhes bgyi'o/ /
216b1(mdo sde): la lar ni nyams pa med pa zhes bgyi'o/ /la lar ni mchod pa po zhes bgyi'o/ /la lar ni mngon sum pa zhes bgyi'o/ /la lar ni byi ru 'dzin ces bgyi'o/ /la lar ni rnam par rgyal ba chen po zhes bgyi'o/ /la lar ni sgra chen po zhes bgyi'o/ /la lar ni dpag tu ma
216b2(mdo sde): mchis pa zhes bgyi ste/ btsun pa rab 'byor de ltar na thams cad mkhyen pa nyid kyang sangs rgyas kyi zhing gzhan dang gzhan dag na ming tha dad pa dpag tu ma mchis so/ /de bzhin du gzugs dang / tshor ba dang / 'du shes dang / 'du byed rnams dang / rnam par shes pa'i
216b3(mdo sde): ming tha dad pa yang dpag tu ma mchis so/ /de bzhin du phung po rnams dang / khams rnams dang / skye mched rnams dang / dran pa nye bar gzhag pa rnams dang / yang dag par spong ba rnams dang / rdzu 'phrul gyi rkang pa rnams dang / dbang po rnams dang / stobs rnams dang / byang chub
216b4(mdo sde): kyi yan lag rnams dang / 'phags pa'i lam yan lag brgyad pa rnams kyang sangs rgyas kyi zhing gzhan dang gzhan dag na ming tha dad pa dpag tu ma mchis te/ de bas na btsun pa rab 'byor rnam grangs des kyang ming thams cad ni ming ma mchis pa dang / kun brtags pa
216b5(mdo sde): dang / yang dag pa ma lags pa de ltar rig par bgyi'o/ /de nas tshe dang ldan pa rab 'byor gyis rigs kyi bu de la 'di skad ces smras so/ /rgyal po'i khab kyi bram ze dang khyim bdag rnams ni de na yon gnas 'di lta bu dag 'khod pa las na rnyed pa legs par rnyed pa yin no/ /
216b6(mdo sde): rigs kyi bu des smras pa/ btsun pa rab 'byor 'jig rten na yon gnas gang lags pa mkhyen tam/ smras pa/ rigs kyi bu ji ltar bdag gis spobs pa de bzhin du bstan par bya ste/ tshul khrims dang ldan pa/ dge ba'i chos la zhugs pa/ sems 'khrul pa med pa gang yin pa de
216b7(mdo sde): dag ni 'jig rten na yon gnas yin no/ /smras pa/ btsun pa rab 'byor khyod kyis ji skad bstan pa de dag ni yon gnas yongs su rdzogs pa ma lags so/ /smras pa/ rigs kyi bu yon gnas yongs su rdzogs pa ji lta bu yin/ smras pa/ btsun pa rab 'byor sems can
217a1(mdo sde): thams cad la byams pa chen po dang / snying rje chen po yang skye la sems can gang yang mi dmigs pa gang dag lags pa de dag ni 'jig rten na yon gnas lags so/ /sangs rgyas dang / chos dang / dge 'dun gyi tshul mi gcod pa gang dag lags pa de dag ni
217a2(mdo sde): 'jig rten na yon gnas lags so/ /sems can thams cad kyi nyon mongs pa spong ba la brtson pa gang dag lags pa de dag ni 'jig rten na yon gnas lags so/ /ye shes mi zad pa dang / shes rab mi zad pa dang / bsod nams mi zad pa dang / spobs pa mi
217a3(mdo sde): zad pa gang dag lags pa de dag ni 'jig rten na yon gnas lags so/ /so so'i skye bo'i grogs mi bgyid la 'phags pa'i grogs bgyid pa gang dag lags pa de dag ni 'jig rten na yon gnas lags so/ /gang dag mthong ba tsam gyis sems can rnams kyi ye shes mthong ba
217a4(mdo sde): rnam par dag par 'gyur ba gang dag lags pa de dag ni 'jig rten na yon gnas lags so/ /de nas gnas brtan rab 'byor gyi phyi bzhin du rtag tu 'brang ba'i lha nges pa la ma zhugs pa gang yin pa des yon gnas kyis bstan pa 'di thos nas bla na med pa yang dag par rdzogs pa'i
217a5(mdo sde): byang chub tu sems bskyed de/ tshe dang ldan pa rab 'byor gyi rkang pa la phyag 'tshal nas tshe dang ldan pa rab 'byor la bzod pa gsol te/ btsun pa rab 'byor ba dag khyod kyi slad bzhin du 'brang bar mi bgyid do zhes byas so/ /de nas rigs kyi bu des lha de la 'di skad ces smras
217a6(mdo sde): so/ /lha khyod ci'i phyir btsun pa rab 'byor la bzod pa gsol/ smras pa/ rigs kyi bu bdag lo bcu gnyis kyi bar du btsun pa rab 'byor gyi phyi bzhin 'brangs kyang / bdag gis yon gnas kyis bstan pa 'di lta bu sngon chad ma thos te/ de bas na da ltar yon gnas
217a7(mdo sde): kyis bstan pa 'di thos nas bdag gi lhag pa'i bsam pas bla na med pa yang dag par rdzogs pa'i byang chub tu sems bskyed nas bdag 'di snyam du sems te/ gang dang gang na yon gnas kyis yongs su dag par byed pa'i byang chub sems dpa' sdud par byed pa'i chos
217b1(mdo sde): 'di lta bu dag thos par 'gyur ba de dang der 'gro'o snyam mo/ /de nas tshe dang ldan pa rab 'byor lha de'i sems bskyed pa de la rjes su yi rangs nas lha de la 'di skad ces smras so/ /lha khyod kyi sems sangs rgyas kyi chos rgya chen po dag la btud pa de ni rnyed pa legs par rnyed do/ /lha
217b2(mdo sde): bdag ni thams cad mkhyen pa nyid la sems snad par gyur te/ sangs rgyas kyi chos rnams kyi snod du ma gyur pas ci byar yang med do/ /lha gal te bdag sems rnam par grol bar ma gyur na ni bdag gis kyang bla na med pa yang dag par rdzogs pa'i byang chub tu sems bskyed pa zhig
217b3(mdo sde): mod/ lha gzhan yang khyod kyis ni sngon ma thos pa'i chos rnams thos par byed pa dang / thos pa rnams kyang chud mi za bar byed pa'i skyes bu dam pa 'di ci 'dra ba de lta bu'i dge ba'i bshes gnyen la rtag tu rgyun mi 'chad par bsten par bya'o/ /de nas rigs kyi bu des lha de la 'di
217b4(mdo sde): skad ces smras so/ /lha bla na med pa yang dag par rdzogs pa'i byang chub ni 'grub par dka' ste/ de ni go cha ngan ngon tsam gyis mngon par rdzogs par 'tshang rgya bar mi nus so/ /lhas smras pa/ skyes bu dam pa bla na med pa yang dag par rdzogs pa'i byang chub 'grub par dka' ba yin mod
217b5(mdo sde): kyi/ 'on kyang ci nas bdag gis btsal ba don yod par 'gyur bar bdag gis bsgrub par bya'o/ /smras pa/ lha khyod kyis ji ltar bsgrub par bya/ smras pa/ sems can thams cad la sems snyoms par bya ba dang / sems can thams cad nyon mongs pa las rab tu grol bar bya ba
217b6(mdo sde): dang / sems can thams cad kyi phung po'i khur khyer ba dang / sems can thams cad yongs su smin par bya ba dang / sdug bsngal thams cad rtogs par bya ba'i phyir de ltar bsgrub par bya'o/ /rigs kyi bu des smras pa/ lha sems can du 'du shes pa la ni sems can thams cad la sems
217b7(mdo sde): snyoms pa med do/ /nyon mongs par 'du shes pa la ni sems can thams cad rab tu grol bar byed pa med do/ /phung por 'du shes pa la ni sems can thams cad kyi phung po'i khur khyer ba med do/ /kun brtags pa'i dge ba'i rtsa ba can la ni sems can yongs su smin par byed pa
218a1(mdo sde): med do/ /bdag dang gzhan du 'du shes pa la ni sdug bsngal thams cad rtogs par byed pa med do/ /de nas lha de gdams ngag 'di bstan pas 'thun pa'i chos rnams la bzod pa thob bo/ /de nas lha des rigs kyi bu de la mchod pa'i las bya ba'i phyir
218a2(mdo sde): sgo gang der lha'i me tog sil mas gtor to/ /de nas tshe dang ldan pa rab 'byor gyis lha de la 'di skad ces smras so/ /lha bdag gis khyod kyi bsam pa ma shes nas nyan thos kyi chos rnams kyi gtam byas te dga' ba skyed pa de khyod kyis kyang bzod pa gyis shig /de nas lha
218a3(mdo sde): des 'di skad ces smras so/ /btsun pa rab 'byor khyod la bdag phyag 'tshal gyis sems can su'i tshod kyang ma 'dzin cig /sems can su la yang rung ste bsam pa ma brtags par chos ma 'chad cig /de ci'i phyir zhe na/ btsun pa rab 'byor ma thos pa ni sla'i byang chub
218a4(mdo sde): 'dod pas nyan thos kyi theg pa thos pa ni de lta ma yin no/ /btsun pa rab 'byor yun ring du bkres pa ni sla'i kha zas dug dang 'dres pa zos pa ni de lta ma yin no/ /btsun pa rab 'byor de bzhin du ma thos pa ni sla'i byang chub sems dpa'i theg pa pas nyan thos kyi theg pa thos pa ni de lta
218a5(mdo sde): ma yin no/ /de nas rigs kyi bu des yang bud med kyi gzugs dang / kha dog snga ma ji lta ba de bzhin du bstan nas tshe dang ldan pa rab 'byor la 'di skad ces smras so/ /btsun pa rab 'byor bdag gis bsod snyoms ma phul gyi bar du re zhig gzhes shig /de nas bud med de rang
218a6(mdo sde): gi khyim du song ste/ ro brgya dang ldan pa'i zas blangs nas phyir byung ste/ 'ongs nas tshe dang ldan pa rab 'byor la 'di skad ces smras so/ /btsun pa rab 'byor bsod snyoms 'di bzhes la 'dod chags dang bcas par yang ma mdzad cig /'dod chags dang bral bar yang ma mdzad
218a7(mdo sde): cig / zhe sdang dang bcas par yang ma mdzad cig /zhe sdang dang bral bar yang ma mdzad cig /gti mug dang bcas par yang ma mdzad cig /gti mug dang bral bar yang ma mdzad cig /nyon mongs pa dang bcas par yang ma mdzad cig /nyon mongs pa dang bral bar
218b1(mdo sde): yang ma mdzad cig / gal te btsun pa rab 'byor gyis sdug bsngal yongs su ma mkhyen/ kun 'byung ba ma spangs/ 'gog pa mngon sum du ma bgyis/ lam ma bsgoms na de lta na bsod snyoms 'di bzhes shig /gal te btsun pa rab 'byor gyis dran pa nye bar gzhag pa
218b2(mdo sde): bzhi ma bsgoms/ yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa ma bsgoms na/ de lta na bsod snyoms 'di bzhes shig /gal te btsun
218b3(mdo sde): pa rab 'byor gyis 'jig tshogs kyang ma dkrugs la bgrod pa gcig pa'i lam yang thob na de lta na bsod snyoms 'di bzhes shig / gal te btsun pa rab 'byor gyis ma rig pa ma bshig par rig pas rnam par grol ba mngon sum du mdzad pa dang / 'du byed zad par
218b4(mdo sde): ma mdzad par 'dus ma byas mngon sum du mdzad pa dang / rnam par shes pa'i rgyu ba la ma brten par rnam par grol bar gyur pa dang / ming dang gzugs su sgro ma btags par khams gsum pa las yang dag par 'das pa dang / skye mched drug la ma brten par rnam par
218b5(mdo sde): thar pa'i sgo stong pa nyid bsgoms pa dang / mig gi 'dus te reg pa la ma brten par rnam par thar pa'i sgo mtshan ma med pa bsgoms pa dang / tshor ba ma dmigs par rnam par thar pa'i sgo smon pa med pa mngon sum du mdzad pa dang / sred pa mi dmigs par de
218b6(mdo sde): bzhin nyid yongs su mkhyen pa dang / len pa rlom sems su ma mdzad par len pa med pa kun mkhyen pa dang / srid pa mi 'byung ba'i tshul du yongs su mkhyen pa dang / skye ba mi skye bar yongs su mkhyen pa dang / rga shi brjod du med pa'i tshul du yongs su mkhyen pa
218b7(mdo sde): de lta bur srid pa'i yan lag rnams kun mkhyen na de lta na bsod snyoms 'di bzhes shig / gal te btsun pa rab 'byor gyis sangs rgyas kyang ma gzigs/ chos kyang ma gsan/ dge 'dun la yang mi rton na de lta na bsod snyoms 'di bzhes shig /gal te btsun
219a1(mdo sde): pa rab 'byor gyis 'phags pa'i mnyam pa nyid kyis so so'i skye bo mnyam pa nyid du yongs su mkhyen na de lta na bsod snyoms 'di bzhes shig / gal te btsun pa rab 'byor nyid 'di nas kyang med par gyur la pha rol tu yang mi skye na de lta na bsod
219a2(mdo sde): snyoms 'di bzhes shig / gal te btsun pa rab 'byor gyis 'dod chags dang / zhe sdang dang / gti mug mnyam pa nyid kyis nyon mongs pa med pa mnyam pa nyid du yongs su mkhyen la/ nyon mongs pa med pa mnyam pa nyid kyis kyang 'dod chags dang / zhe sdang dang / gti
219a3(mdo sde): mug mnyam pa nyid du yongs su mkhyen na de lta na bsod snyoms 'di bzhes shig / gal te btsun pa rab 'byor so so'i skye bo'i sa las kyang ma 'das la 'phags pa'i sa la yang ma zhugs na de lta na bsod snyoms 'di bzhes shig /gal te btsun pa rab 'byor snang ba yang
219a4(mdo sde): ma lags/ snang bar 'gro ba yang ma lags/ 'khor ba la yang ma zhugs/ mya ngan las 'das pa yang mi 'thob/ du smra ba yang ma lags/ bden par smra ba yang ma lags na de lta na bsod snyoms 'di bzhes shig /gal te btsun pa rab 'byor gyis zag
219a5(mdo sde): pa yang zad par mi mdzad la mi zad pa yang 'khrug par mi mdzad/ phung po dang / khams dang / skye mched rnams las kyang mi g.yo la rten pa ma mchis par yang nyon mongs pa ma mchis pa bsam gtan du mdzad/ thams cad la yang rtag tu smon pa mi mnga' la chos
219a6(mdo sde): rnams kyang sems kyis shin tu thugs su chud na de lta na bsod snyoms 'di bzhes shig / btsun pa rab 'byor gal te khyod kyis gang gi phyir rab tu byung ba'i chos de ma rtogs na de lta na bsod snyoms 'di bzhes shig /btsun pa rab 'byor gyi nyon mongs pa med pa gang lags
219a7(mdo sde): pa dang / sems can dmyal ba pa rnams kyi nyon mongs pa med pa gang lags pa/ btsun pa rab 'byor gal te nyon mongs pa med pa 'di gnyis la yon gnas ches lhag pa ma mchis na de lta na bsod snyoms 'di bzhes shig /'phags pa rab 'byor la yon gnas
219b1(mdo sde): yin par 'du shes skyed pa gang lags pa de dag ni btsun pa rab 'byor la med pa dang / yang dag pa ma yin pas skur pa 'debs pa ste/ gal te btsun pa rab 'byor khyod chos de lta bu dang ldan na de lta na bsod snyoms 'di bzhes shig /de nas tshe dang ldan pa rab 'byor gyis sgo gang de g.yos
219b2(mdo sde): par byas nas lag pa g.yas pa brkyang ste 'di skad ces smras so/ /che zhe gang dag yang dag par smra ba na 'di lta bu'i chos ldan par smra ba de dag ni bdag la yang dag par smra bas smra ba yin no/ /de skad ces smras nas bsod snyoms de blangs so/ /de nas bud med des tshe dang
219b3(mdo sde): ldan pa rab 'byor la legs so zhes bya ba byin te 'di skad ces smras so/ /gang dag mnyam pa nyid kyis bsod snyoms len pa'i yon gnas de dag ni dkon no/ /smras pa/ mngon pa'i nga rgyal can rnams ni mnyam pa nyid 'di sun phyung ste smad nas phal cher sems can dmyal bar 'gro
219b4(mdo sde): bar 'gyur ro/ /de nas lha des tshe dang ldan pa rab 'byor la 'di skad ces smras so/ /btsun pa rab 'byor khyod kyis ci las bsams te gang dag chos 'di sun phyung ste smad nas phal cher sems can dmyal bar 'gro bar 'gyur ro zhes de skad smra/ smras pa/ lha 'di ji snyam du
219b5(mdo sde): sems/ sgyu ma'i chos 'ga' zhig la 'di ni rgyu dang bcas pa'o/ /'di ni rgyu med pa'o zhes sun 'byin pa'am/ smod par byed dam/ smras pa/ btsun pa rab 'byor de ni ma yin no/ /smras pa/ lha de bzhin du chos thams cad sgyu ma lta bur rtogs na bdag gis
219b6(mdo sde): sun dbyung ba'am smad du ci zhig yod/ lha gzhan yang bdag ni sems can thams cad kyis yang dag pa'am/ yang dag pa ma yin pa brjod pa'i sgra de dag thams cad dang mnyam mo/ /de ci'i phyir zhe na/ brjod pa thams cad ni sgyu ma'i ngo bo nyid kyis brjod du med do/ /bsod
219b7(mdo sde): snyoms len pa bstan pa 'di bshad pa na lha'i bu brgya chos rnams la chos kyi mig rdul med cing dri ma dang bral ba rnam par dag go/ /de nas bud med des 'phags pa rab 'byor la bzod pa gsol nas 'di skad ces smras so/ /btsun pa rab 'byor bshos gsol nas bcom ldan 'das
220a1(mdo sde): ga la ba der bzhud cig dang / bdag kyang chos mnyan pa'i slad du der mchi'o/ /de nas tshe dang ldan pa rab 'byor gyis bsod snyoms de blangs nas rgyal po'i khab kyi grong khyer nas byung nas de chos thos pa'i dga' ba dang / mchog tu dga' bas zas la
220a2(mdo sde): sems mi 'jug par gyur nas de 'di snyam du sems te bdag gis bsod snyoms blangs na gang la log par ltung bar mi 'gyur ba su zhig la sbyin par bya snyam mo/ /de nas byang chub sems dpa' chos thams cad mi len pas tshe dang ldan pa rab 'byor gyi sems sems kyis shes
220a3(mdo sde): nas/ tshe dang ldan pa rab 'byor ga la ba der song ste phyin nas tshe dang ldan pa rab 'byor gyi rkang pa la mgo bos phyag 'tshal nas tshe dang ldan pa rab 'byor la 'di skad ces smras so/ /btsun pa rab 'byor bsod snyoms 'di bdag la byin cig dang / bdag la byin na log par ltung bar
220a4(mdo sde): mi 'gyur ro/ /smras pa/ rigs kyi bu ci khyod tshul khrims blangs pa'am/ tshul khrims la gnas pa yin nam/ smras pa/ btsun pa rab 'byor chos thams cad ni blang du med pa ste/ de la ni tshul khrims kyang med/ 'chal pa'i tshul khrims kyang med do/ /btsun pa
220a5(mdo sde): rab 'byor gzhan yang bdag ni srog gcod par byed pa dang / ma byin par len pa byed pa dang / 'dod pa la log par g.yem pa byed pa dang / du smra ba byed pa dang / phra ma byed pa dang / tshig rtsub po smra ba dang / tshig kyal pa smra ba dang / brnab sems can dang / gnod
220a6(mdo sde): sems kyi sems dang ldan pa dang / log par lta ba can yin no/ /de nas tshe dang ldan pa rab 'byor 'di snyam du sems te/ rigs kyi bu 'di'i bstan pa 'di 'dra ba las na 'di ni byang chub sems dpa' phyir mi ldog pa yin par the tsom med kyis ldem po ngag 'di bdag gis dri bar
220a7(mdo sde): bya'o snyam mo/ /de nas tshe dang ldan pa rab 'byor gyis rigs kyi bu de la 'di skad ces smras so/ /rigs kyi bu khyod kyis ci las bsams te/ 'di skad du bdag ni srog gcod pa byed pa dang / ma byin par len pa byed pa dang / 'dod pas log par g.yem pa byed pa dang / du
220b1(mdo sde): smra ba byed pa dang / phra ma byed pa dang / tshig rtsub po smra ba dang / tshig kyal pa smra ba dang / brnab sems can dang / gnod sems kyi sems dang ldan pa dang / log par lta ba can yin no zhes smra/ de nas byang chub sems dpa' chos thams cad mi len pas tshe dang ldan pa rab 'byor la tshigs su
220b2(mdo sde): bcad de smras pa/ byang chub lam ni bla med pa'i/ /lam ni bdag gis rnam par sbyangs/ /srog chags bye ba phrag stong yang / /lam de la ni yongs su bkod/ /srog ni bdag gi shin tu gtugs/ /de phyir bdag ni de skad smra/ /gang dag lam ni rnam par sbyangs/ /de dag srog
220b3(mdo sde): gcod pa zhes bya/ /lhas ni byang chub byin ma yin/ /brgya byin tshangs pas ma byin te/ /ma byin par ni bdag gis blangs/ /de phyir bdag ni ma byin len/ /srog chags kun la phan pa'i phyir/ /'thun pa'i theg pa blangs pas na/ /de phyir theg pa chen po 'di/ /ma byin blangs
220b4(mdo sde): zhes bya ba yin/ /'dod pas log par yongs shes pa/ /chos 'dod yin zhes de dag shes/ /'dod pa 'di dag 'dod ma yin/ /de phyir log ces spyod par byed/ /sgrar ni ji snyed gdags pa rnams/ /de dag zhes yang dag gsungs/ /med pa'i phyir na de te/ /
220b5(mdo sde): du smra ba zhes kyang bya/ /theg pa dman pa 'dod pa yi/ /sems can gang dag su yang rung / /sems can de dag dbye ba'i phyir/ /theg pa che la dgod par byed/ /phra ma'i tshig ni smra byed cing / /mu stegs can gzhan 'byed par byed/ /sems can lam ngan lhung ba rnams/ /
220b6(mdo sde): yang dag lam la 'dzud par byed/ /rgol ba de dag tshar bcad de/ /de dag shin tu dga' ba med/ /rtsub pa'i tshig ni smras nas kyang / /bdud rnams thams cad pham par byas/ /rtsub pa'i tshig ni smra mod kyi/ /'on kyang sems la khro ba med/ /sems can smin par bya ba
220b7(mdo sde): la/ /dpa' bo rnams kyis thabs la ltos/ /gang las dgongs te gsungs pa yi/ /dgongs pa'i tshig ni rab tu shes/ /des na bsams te rab smra zhing / /sems can bye ba 'dul bar byed/ /kha cig la ni bsams te smras/ /kha cig de dag par shes/ /
221a1(mdo sde): de phyir bsams te smra ba yin/ /chos kyi mngon sum rtogs par byed/ /sems can ji snyed yod pa rnams/ /re re la yang de dag ni/ /mi min lha yi bde ba dag /'jig rten na ni brnab sems byed/ /bde ba gang dag ldan gyur na/ /'jig rten mgon po phan
221a2(mdo sde): byed 'gyur/ /bde ba de ni sems can kun/ /ldan par mkhas rnams brnab sems byed/ /sems can thams cad rgyal gyur ces/ /rtag tu de dag brnab sems byed/ /brnab sems de 'dra yin pas na/ /de phyir brnab sems can zhes smras/ /dam pa'i chos ni
221a3(mdo sde): 'jig pa'i tshe/ /stobs chen rnams kyis tshar bcad de/ /de dag rang gi bde ba spong / /chos dang srog chags spong mi byed/ /'jig rten kun gyi rgol ba dang / sems can kun dang mi 'thun te/ /thams cad 'thun par bya ba'i phyir/ /de dag gnod sems ston par byed/ /
221a4(mdo sde): de dag bskal par rtsod byed dam/ /bskal pa bye bar rtsod kyang rung / /dam pa'i chos ni spong mi byed/ /slar yang ldog par yongs mi byed/ /log par lta la dpa' ba rnams/ /de dag 'dus byas kun la snyoms/ /log par lta ba rab tu shes/ /yang dag lta ba'i rnam par
221a5(mdo sde): rtog / gang dag de 'dra'i chos dang ldan/ /de dang de dag khrims la gnas/ /gnas med la ni gnas bcas nas/ /mkhas rnams byang chub rtogs par 'gyur/ /de nas tshe dang ldan pa rab 'byor gyis rigs kyi bu de la bsod snyoms de byin nas 'di skad du skyes bu dam pa 'di lta bu
221a6(mdo sde): dag gis ni dad pas byin pa'i bsod snyoms log par ltung bar mi byed do zhes smras so/ /de nas tshe dang ldan pa rab 'byor zan ma zos te phyem red kyi dus na nang du yang dag 'jog las langs nas/ bcom ldan 'das ga la ba der dong ste phyin nas bcom ldan 'das kyi zhabs la mgo bos
221a7(mdo sde): phyag 'tshal te/ ji ltar gyur pa de dag thams cad bcom ldan 'das la gsol to/ /bcom ldan 'das kyis bka' stsal pa/ rab 'byor byang chub sems dpa' de su yin pa shes sam/ gsol pa/ bcom ldan 'das ma 'tshal lags so/ /bcom ldan 'das kyis
221b1(mdo sde): bka' stsal pa/ rab 'byor byang chub sems dpa' sems dpa' chen po de ni bud med 'gyur ba zhes bya ste dga' ba bkod pa'i thabs la mkhas pas sems can rnams 'dul bar byed do/ /rab 'byor dper na yungs 'brus shing rta bkang ba la yul ma ga d+hA'i khal bcu tshad nyi shu
221b2(mdo sde): yod pa las lo brgya zhing yungs 'bru re re bor ba ni bgrang ba de lta bu'i tshul gyis shing rta de'i yungs 'bru'i mtha' ches myur du rtogs par nus kyi/ byang chub sems dpa' bud med 'gyur bas dga' ba bkod pa'i thabs la mkhas pas mi mjed kyi 'jig rten gyi khams 'dir sems can bla na med pa
221b3(mdo sde): yang dag par rdzogs pa'i byang chub tu yongs su smin par byed pa dang / sems can mang po lha dang mir skye ba la bkod pa rnams ni de lta ma yin no/ /de nas bud med de bud med lnga brgyas bskor cing mdun du bdar te rgyal po'i khab kyi grong khyer chen po nas byung nas bya rgod kyi phung po'i ri
221b4(mdo sde): ga la ba dang / bcom ldan 'das ga la ba der song ste phyin nas/ bcom ldan 'das kyis bud med de 'ong ba thag ring po nas gzigs te/ gzigs nas tshe dang ldan pa rab 'byor la bka' stsal pa/ rab 'byor bud med lnga brgya tsam 'ong ba 'di dag mthong ngam/ gsol pa/ bcom
221b5(mdo sde): ldan 'das mthong lags so/ /bcom ldan 'das kyis bka' stsal pa/ 'di dag thams cad ni byang chub sems dpa' bud med 'gyur bas dga' ba bkod pa'i thabs la mkhas pas yongs su smin par byas nas/ bla na med pa yang dag par rdzogs pa'i byang chub la bkod pa sha stag go/ /
221b6(mdo sde): de nas bud med de bud med lnga brgyas bskor cing bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug go/ /de nas tshe dang ldan pa rab 'byor gyis bud med de bsu nas thal mo sbyar te phyag byas so/ /de nas tshe dang ldan
221b7(mdo sde): pa shA ri'i bus tshe dang ldan pa rab 'byor la 'di skad ces smras so/ /tshe dang ldan pa rab 'byor 'phags pa'i chos ma thob pa dang / 'phags pa'i lus su mi gnas pa'i bud med la ci'i phyir phyag 'tshal/ bud med des smras pa/ gnas brtan shA ri'i bu gal te 'jig rten na 'phags pa ni gang
222a1(mdo sde): dag lags/ 'phags pa ma lags pa ni gang dag lags pa mkhyen na khyod kyis spobs pa mdzod cig /gnas brtan shA ri'i bus smras pa/ che zhe khyod kyis 'jig rten na 'phags pa gang dag yin pa dang / 'phags pa ma yin pa gang dag yin pa shes sam/
222a2(mdo sde): smras pa/ btsun pa shA ri'i bu bdag gis 'tshal to/ /smras pa de dag gang yin/ smras pa/ btsun pa shA ri'i bu 'phags pa'i rigs mi gcod pa gang dag lags pa de dag ni 'phags pa'o/ /sangs rgyas dang / chos dang / dge 'dun gyi rigs mi gcod pa gang dag lags pa
222a3(mdo sde): de dag ni 'phags pa'o/ /'phags pa rnams la byams pa'i sems dang ldan pa dang / 'phags pa ma yin pa rnams la thar ba 'dod pa gang dag lags pa de dag ni 'phags pa'o/ /btsun pa shA ri'i bu gzhan yang bud med rgyan gyis legs par brgyan pa/ gos gtsang ma srab mo
222a4(mdo sde): gyon pa/ phye ma dang / spos dang / me tog phreng dang / byug pa rnams la sten pa/ 'dod pa'i yon tan lnga dang ldan pa/ thams cad mkhyen pa nyid kyi sems dang ma bral ba ni ches sla'i dgra bcom pa rnam par thar pa brgyad la bsam gtan pa dben pa na gnas pa ni de lta ma lags so/ /
222a5(mdo sde): btsun pa shA ri'i bu gzhan yang don 'di nyid brda sprad pa'i phyir khyod la dpe bstan par bgyi na btsun pa shA ri'i bu 'di ji snyam du dgongs/ mching bu'i nor bu bai dUr+ya'i snod du bcug pa 'dam mam/ 'on te nor bu rin po che rin thang med pa 'dam rdzab tu bcug pa 'dam/ gnas brtan shA ri'i
222a6(mdo sde): bus smras pa/ che zhe nor bu rin po che rin thang med pa 'dam rdzab tu bcug pa 'dam gyi mching bu'i nor bu bai dUr+ya'i snod du bcug pa ni de lta ma yin no/ /smras pa/ btsun pa shA ri'i bu de bzhin du bud med 'dod pa'i yon tan lnga dang ldan pa thams cad mkhyen pa nyid kyi sems dang ma bral ba ni
222a7(mdo sde): ches 'phags kyi/ dgra bcom pa rnam par thar pa brgyad la bsam gtan pa dben pa na gnas pa de ni de lta ma lags so/ /de nas tshe dang ldan pa shA ri'i bus smras pa/ che zhe khyod theg pa chen po la yang dag par zhugs pa yin nam/ smras pa/ btsun pa shA ri'i bu theg pa chen po ni
222b1(mdo sde): gang la yang mi gnas la ldog pa yang ma mchis so/ /smras pa/ che zhe gal te khyod theg pa chen po gang la yang mi gnas la ldog pa yang med na theg pa chen po la yang dag par zhugs pa gang dag yin pa de dag ci la zhugs/ smras pa/ btsun pa shA ri'i bu theg pa chen po pa rnams ni
222b2(mdo sde): ci la yang mi gnas te/ ma rig pa zad par bgyi ba'i slad du de dag mi gnas pa nas rga shi'i bar du zad par bgyi ba'i slad du de dag mi gnas so/ /de ci'i slad du zhe na/ btsun pa shA ri'i bu ma rig pa nas rga shi'i bar du mi zad pa'i slad du'o/ /des na de dag ni skye ba'i chos can
222b3(mdo sde): yang ma lags/ 'gag pa'i chos can ma lags so/ /gal te skye bar gyur na ni de las zad par 'gyur na gang gi phyir mi skye ba de'i phyir mi zad do/ /de bas na zad pa yang ma mchis/ skye ba yang ma mchis so/ /dge sbyong gi chos ni mi skye ba'i chos can no/ /btsun pa shA ri'i bu de
222b4(mdo sde): ltar na rten cing 'brel par 'byung ba ma skyes pa dang ma 'gags pa lags so/ /de nas tshe dang ldan pa shA ri'i bus bud med de la 'di skad ces smras so/ /che zhe khyod ni lhar bcas pa'i 'jig rten dang / nyan thos dang / rang sangs rgyas dang bcas pas phyag bya ba'i 'os yin na tshe dang
222b5(mdo sde): ldan pa rab 'byor gyis lta ci smos/ de nas bcom ldan 'das la tshe dang ldan pa shA ri'i bus 'di skad ces gsol to/ /bcom ldan 'das gang zag gis gang zag la tshod 'dzin pa su zhig mchis te/ che zhe 'di ni 'di ltar rgyan gyis legs par brgyan la 'di ltar spobs pa phun sum
222b6(mdo sde): tshogs pa dang ldan pa lags so/ /bud med des smras pa/ btsun pa shA ri'i bu 'di ni rgyan gyi spobs pa ma lags so/ /smras pa/ 'o na gang gi spobs pa yin/ smras pa/ btsun pa shA ri'i bu brgyad po 'di dag ni byang chub sems dpa' rnams kyi rgyan lags te/ brgyad gang zhe na/ 'di
222b7(mdo sde): lta ste/ byang chub kyi sems mi brjed pa'i rgyan dang / snying rje chen po'i lhag pa'i bsam pa la gnas pa'i rgyan dang / sems can thams cad la zhe 'gras pa med pa'i sems kyi rgyan dang / thos pa'i chos yongs su 'tshol ba la chog mi shes pa'i rgyan dang / ji ltar thos pa'i chos rnams dang
223a1(mdo sde): ji ltar kun chub par byas pa rnams la tshul bzhin du so sor rtog cing dpyod pa'i rgyan dang / sems can yongs su smin par byed kyang chos thams cad mi dmigs pa'i rgyan dang / chos zab mo rnam par nges pa dang / rten cing 'brel par 'byung ba dang / sems can gyi dbang po
223a2(mdo sde): mchog dang / mchog ma yin pa shes pa'i ye shes kyi rgyan dang / rgyan de yang sangs rgyas kyi byin gyi rlabs dang / thabs la mkhas pa'i rgyan te/ btsun pa shA ri'i bu brgyad po de dag ni rgyan dag lags te/ rgyan de dag gis brgyan pa'i byang chub sems dpa' ni thogs pa med pa'i spobs pa
223a3(mdo sde): dang ldan no/ /de nas bcom ldan 'das la tshe dang ldan pa shA ri'i bus 'di skad ces gsol to/ /bcom ldan 'das che zhe 'di gang nas shi 'phos te 'dir skyes lags/ de nas bud med des bdag nyid kyi lus ci 'dra ba de kho na 'dra ba'i bud med dag gcig tshe dang ldan pa shA ri'i bu'i mdun du
223a4(mdo sde): sprul to/ /sprul nas kyang tshe dang ldan pa shA ri'i bu la 'di skad ces smras so/ /btsun pa shA ri'i bu khyod kyis bud med 'di la ga las shi 'phos te 'dir skyes zhes dris shig /gnas brtan shA ri'i bus smras pa/ bud med 'di ni sprul pa yin te/ sprul pa la ni 'chi 'pho dang skye ba med do/ /
223a5(mdo sde): smras pa/ btsun pa shA ri'i bu de bzhin du de bzhin gshegs pa ni chos thams cad sprul pa'i ngo bo nyid kyi mtshan nyid du mngon par rdzogs par sangs rgyas so/ /chos thams cad sprul pa'i ngo bo nyid kyi mtshan nyid du shes pa gang yin pa de dag la ni 'chi 'pho'am skye ba 'dri bar mi bya'o/ /de nas bcom ldan 'das
223a6(mdo sde): kyis tshe dang ldan pa shA ri'i bu la bka' stsal pa/ shA ri'i bu 'di ni byang chub sems dpa' sems dpa' chen po bud med 'gyur ba zhes bya ba yin te/ de bzhin gshegs pa mi 'khrugs pa'i sangs rgyas kyi zhing mngon par dga' ba nas shi 'phos nas sems can yongs su smin par bya ba'i phyir
223a7(mdo sde): 'dir 'ongs so/ /shA ri'i bu byang chub sems dpa' bud med 'gyur ba 'dis mi mjed kyi 'jig rten gyi khams 'dir sems can dpag tu med grangs med pa dag bla na med pa yang dag par rdzogs pa'i byang chub tu yongs su smin par byas so/ /de nas byang chub sems dpa' bud med 'gyur bas
223b1(mdo sde): bud med kyi gzugs nyid kyis bcom ldan 'das kyi zhabs la mgo bos phyag 'tshal nas 'di skad ces gsol to/ /bdag bla na med pa yang dag par rdzogs pa'i byang chub tu lung ma bstan pa'i bar dang / bdag gi bud med kyi lus ma mchis par gyur te/ skyes pa'i lus su ma gyur gyi bar
223b2(mdo sde): du bcom ldan 'das kyi zhabs las mi ldang lags so/ /bud med lnga brgya po de dag kyang bcom ldan 'das kyi zhabs la phyag 'tshal nas 'di skad ces gsol to/ /bcom ldan 'das bdag cag kyang bud med kyi rang bzhin las gyur te/ skyes pa'i rang bzhin du ma gyur gyi bar dang / bla na med
223b3(mdo sde): pa yang dag par rdzogs pa'i byang chub tu lung ma bstan gyi bar du bdag cag mi ldang lags so/ /de nas de'i tshe bcom ldan 'das kyis 'dzum pa mdzad do/ /'di ni sangs rgyas bcom ldan 'das rnams gang gi tshe 'dzum pa mdzad pa'i chos nyid de/ de nas de'i mod la bcom ldan 'das
223b4(mdo sde): kyi zhal gyi sgo nas 'od zer du ma sna tshogs 'di lta ste/ sngon po dang / ser po dang / dmar po dang / dkar po dang / btsod ka dang / shel dang / dngul gyi kha dog lta bu dag byung ste/ 'od zer de dag gis 'jig rten gyi khams mtha' yas mu med pa 'od kyis khyab par byas nas tshangs
223b5(mdo sde): pa'i 'jig rten gyi bar du thug ste/ phyir log nas bcom ldan 'das kyi spyi bo'i gtsug tu mi snang bar gyur to/ /de nas tshe dang ldan pa kun dga' bo stan las langs te/ bla gos phrag pa gcig tu gzar nas/ bcom ldan 'das ga la ba de logs su thal mo sbyar ba btud de/ bcom ldan
223b6(mdo sde): 'das la 'di skad ces gsol to/ /bcom ldan 'das de bzhin gshegs pa rnams ni rgyu ma mchis rkyen ma mchis par 'dzum pa mi mdzad na/ bcom ldan 'das 'dzum pa mdzad pa'i rgyu ni gang lags/ rkyen ni gang lags/ bcom ldan 'das kyis bka' stsal pa/ kun
223b7(mdo sde): dga' bo khyod kyis byang chub sems dpa' bud med 'gyur ba bud med lnga brgyas bskor ba de bzhin gshegs pa'i zhabs la gtugs pa mthong ngam/ gsol pa/ bcom ldan 'das mthong lags so/ /bcom ldan 'das kyis bka' stsal pa/ kun dga' bo byang chub sems dpa'
224a1(mdo sde): bud med 'gyur ba 'di bskal pa bgrang ba las 'das pa na bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ 'jig rten du de bzhin gshegs pa dgra bcom pa yang dag par rdzogs pa'i sangs rgyas yon tan gyi rgyal po'i spobs
224a2(mdo sde): pa can zhes bya bar 'gyur te/ des byang chub thob pa na bud med lnga brgya po 'di dag gzungs thob pa dang / thogs pa med pa'i spobs pa dang ldan pa dang / byang chub sems dpa' sems dpa' chen po bud med 'gyur ba 'dis yon tan gyi rgyan bstan pa gang dag yin pa'i rgyan brgyad po de dag
224a3(mdo sde): gis brgyan pa'i byang chub sems dpa' lnga brgyar 'gyur te/ byang chub sems dpa' de dag de bzhin gshegs pa yon tan gyi rgyal po spobs pa can des bla na med pa yang dag par rdzogs pa'i byang chub tu lung bstan par 'gyur ro/ /kun dga' bo de bzhin gshegs pa yon tan
224a4(mdo sde): gyi rgyal po spobs pa can de'i sangs rgyas kyi zhing yang 'byor cing rgyas la/ bde ba dang / lo legs pa dang / mi dang / skye bo mang pos gang bar 'gyur te/ dga' ldan gyi lha'i longs spyod dang mnyam par 'gyur ro/ /sangs rgyas kyi zhing de na bud med ni ming tsam yang med par
224a5(mdo sde): 'gyur te/ sems can de dag thams cad pad ma'i snying po las rdzus te skyes nas skyil mo krung bcas te 'dug la gtsang zhing tshangs par spyod pa dang / rgyan brgyad po de dag gis brgyan par 'gyur ro/ /de nas byang chub sems dpa' bud med 'gyur ba de dang / bud med lnga brgya po
224a6(mdo sde): de dag bcom ldan 'das kyis mngon sum du lung bstan pa thos nas dga' ba dang / mchog tu dga' ba de kho nas ta la bdun srid tsam gyi nam mkha' la 'phags nas/ de'i mod kho na la khye'u lo bcu drug lon pa tsam du snang bar gyur to/ /de dag bar snang de las babs te
224a7(mdo sde): bcom ldan 'das la phyag 'tshal nas/ de bzhin gshegs pas de dag thams cad kyi spyi bor phyag gis byugs so/ /de nas de dag thams cad kyis de'i tshe gzungs dang kun tu snang ba zhes bya ba'i ting nge 'dzin thob bo/ /de nas bcom ldan 'das kyis tshe dang ldan
224b1(mdo sde): pa kun dga' bo la bka' stsal pa/ kun dga' bo chos kyi rnam grangs 'di zung la gzhan dag la yang rgyas par yang dag par ston cig /gsol pa/ bcom ldan 'das chos kyi rnam grangs 'di'i ming ci lags/ 'di ji ltar gzung bar bgyi/ bcom ldan 'das kyis bka' stsal pa/
224b2(mdo sde): kun dga' bo de'i phyir chos kyi rnam grangs 'di khyod kyis spobs pa bkod pa'i rgyan ces bya bar zung shig /bud med 'gyur ba lung bstan pa zhes bya bar yang zung shig /bcom ldan 'das kyis de skad ces bka' stsal nas/ byang chub sems dpa' sems dpa' chen po bud med
224b3(mdo sde): 'gyur ba 'khor dang bcas pa dang / tshe dang ldan pa kun dga' bo dang / nyan thos chen po de dag dang / byang chub sems dpa' de dag dang / lha dang / klu dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par
224b4(mdo sde): bstod do/ / //'phags pa bud med 'gyur ba lung bstan pa zhes bya ba theg pa chen po'i mdo rdzogs so// //rgya gar gyi mkhan po pradz+nyA barma dang / shI len+d+ra bo d+hi dang / zhu chen gyi lo ts+tsha ba ban de ye shes sde la pas bsgyur cing zhus te gtan la phab pa// sh+lau ka drug
224b5(mdo sde): brgya/ bam po gnyis pa'o// @##/ /rgya gar skad du/ Ar+ya tsan drot+ta rA dA ri kA byA ka ra Na nA ma ma hA yA na sU tra/ bod skad du/ 'phags pa bu mo zla mchog lung bstan pa
224b6(mdo sde): zhes bya ba theg pa chen po'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das yangs pa can na tshal chen po'i khang pa brtsegs pa'i gnas na/ dgra bcom pa lnga brgya tsam gyi dge slong
224b7(mdo sde): gi dge 'dun chen po thams cad kyang cang shes kyi sems dang ldan pa/ bya ba byas pa/ byed pa byas pa/ khur bor ba/ bdag gi don rjes su thob pa/ srid par kun tu sbyor ba yongs su zad pa/ yang dag pa'i shes pas sems shin tu rnam par grol ba/ sems can thams cad
225a1(mdo sde): kyi dbang gi dam pa'i pha rol tu son pa sha stag dang thabs cig tu bzhugs so/ /byang chub sems dpa' brgya stong thams cad kyang mngon par shes pas mngon par shes pa/ gzungs thob pa/ spobs pa thogs pa med pa/ ting nge 'dzin thob pa/ mi skye ba'i chos la bzod
225a2(mdo sde): pa thob pa/ mngon par shes pa lnga dang ldan pa/ tshig thogs pa med pa/ tshul 'chos pa med pa/ kha gsag med pa/ shes kyi khe 'dod pa'i sems dang bral ba/ zang zing med par chos ston pa/ chos zab mo la bzod pa dam pa'i pha rol tu son pa/ mi 'jigs pa dang ldan pa/
225a3(mdo sde): bdud kyi las las yang dag par 'das pa/ las kyi sgrib pa spangs pa/ chos kyi rang bzhin la the tsom med pa/ bskal pa bye ba khrag khrig 'bum phrag grangs med par smon lam shin tu brtsams pa bzhin 'dzum pa/ khro gnyer med pa tshigs su bcad pa'i dbyangs kyis smra ba la mkhas pa/
225a4(mdo sde): sems yongs su ma gtugs pa/ spobs pa rgyun mi 'chad pa/ chos mnyam pa nyid la bzod pa thob pa/ mi 'jigs pa chen pos 'khor mtha' yas pa zil gyis gnon pa/ tshig gcig gis bskal pa bye ba khrag khrig 'bum phrag gcig tu ston pa'i ye shes la mkhas pa/ 'das
225a5(mdo sde): pa dang / ma 'ongs pa dang / da ltar byung ba'i chos thams cad sgyu ma dang / smig rgyu dang / chu zla dang / rmi lam dang / mig yor dang / brag ca dang / stong pa nyid dang / mtshan ma med pa dang / smon pa med pa dang / dben pa dang / g.yo ba med pa/ gzung ba med pa/ nam
225a6(mdo sde): mkha'i ngo bo nyid lta bur mos pa/ shes rab dang ye shes tshad med pa la mkhas pa/ sems can thams cad kyi sems kyi spyod pa shes pa la mkhas pa/ sems can gyi mos pa ji lta ba bzhin du chos ston pa/ sems thogs pa med pa chos la sred pa dang bral ba/ nye ba'i nyon mongs pa
225a7(mdo sde): med pa'i bzod pa dang ldan pa/ chos ji lta ba bzhin du shes pa la mkhas pa/ sangs rgyas kyi zhing mtha' yas pa'i yon tan bkod pa yongs su zin pa/ sangs rgyas rjes su dran pa'i ting nge 'dzin rtag par rgyun du mngon du gyur pa/ sangs rgyas dpag tu med pa la gsol ba 'debs
225b1(mdo sde): pa shes pa la mkhas pa/ kun nas ldang ba dang / lta ba dang / nyon mongs pa dang / bag la nyal sna tshogs spong ba la mkhas pa/ ting nge 'dzin dang snyoms par 'jug pa thams cad kyis rnam par rtse ba'i mngon par shes pa'i shes pa la mkhas pa sha stag la 'di lta ste/ byang chub
225b2(mdo sde): sems dpa' sems dpa' chen po 'jam dpal gzhon nur gyur pa dang / spyan ras gzigs dbang phyug dang / mthu chen thob dang / 'byung dka' dang / spos kyi glang po dang / brtson pa mi gtong dang / nyi ma'i snying po dang / gzungs kyi dbang phyug rgyal po dang /
225b3(mdo sde): spos kyi 'od zer rab tu gtong ba dang / 'brug sgra dang / gser 'od rnam par nges pa'i rgyal po dang / sred med kyi bu dang / lag na rin po che dang / lag na phyag rgya rin po che dang / nam mkha' mdzod dang / snang ba'i rgyal po dang / mthong dga' dang / sems can sgrol dang / rtag
225b4(mdo sde): tu brtson dang / rtag tu rgod dga' dbang po dang / ngan song spong dang / rdo rje'i gnas rnam par gnon pa dang / 'jig rten gsum gyi gnas rnam par gnon pa dang / mi g.yo ba'i gnas rnam par gnon pa dang / mthong ba don yod dang / dpal gyi snying po dang / pad ma'i dpal dang /
225b5(mdo sde): bal glang spos kyi glang po che dang / spobs pa zab mo dang / spobs pa chen po dang / chos 'phags dang / chos kyi rang bzhin the tsom med pa dang / seng ge'i stabs su 'gro ba dang / 'jigs pa kun sel dang / sgrib pa thams cad rnam par sel ba dang / seng ge chen po mngon par
225b6(mdo sde): sgrogs pa'i sgra dang / brjod med dang / spobs pa brtsegs pa dang / byang chub sems dpa' sems dpa' chen po byams pa dang / de dag la sogs pa byang chub sems dpa' brgyad stong dang yang thabs cig go/ /de nas bcom ldan 'das la rgyal po rnams dang / sna chen po la
225b7(mdo sde): gtogs pa rnams dang / grong khyer dang / ljongs kyi mi rnams dang / zhabs 'bring gnyug ma rnams dang / bram ze dang / rgyal rigs dang / khyim bdag rnams kyis bkur stir byas/ bla mar byas/ ri mor byas/ mchod pa byas te/ yangs pa can gyi grong khyer chen po na tshal chen po'i
226a1(mdo sde): khang pa brtsegs pa'i gnas na bzhugs so/ /de'i tshe yangs pa can gyi grong khyer chen po na lits+tsha bI dri ma med par grags pa zhes bya ba phyug pa/ nor mang ba/ longs spyod che ba/ longs spyod mang ba/ mdzod dang bang ba mang ba zhig gnas te/ de la chung ma dri med ma
226a2(mdo sde): zhes bya ba mdzes pa/ blta na sdug pa/ kha dog bzang po/ rgyas pa mchog dang ldan pa zhig yod de/ zla ba dgu 'das pa dang / de las bu mo gzugs bzang ba/ mdzes pa/ blta na sdug pa/ yan lag dang nying lag thams cad legs par rdzogs pa zhig btsas so/ /
226a3(mdo sde): bu mo de btsas ma thag tu khyim de thams cad snang ba chen pos khyab par gyur cing sa chen po yang rab tu g.yos par gyur/ phyi rol gyi sgo gang gi wa dag las kyang mar khu dang / 'bru mar dag rab tu 'dzag cing zhan pa dang / mgon med pa dang / bkren pa dang / sdug phongs pa gang yin
226a4(mdo sde): pa dag ci bder yongs su spyod do/ /yangs pa can gyi grong khyer chen po na/ rnga bo che dang / rdza rnga dang / khar rnga dang / sil snyan dang / pheg rdob pa gang yin pa de dag thams cad kyang ma brdungs par sgra 'byin par gyur cing me tog gi char chen po dag kyang rab tu bab par gyur/ khyim
226a5(mdo sde): gyi grwa bzhir yang rin po che sna tshogs kyis rab tu gang ba'i gter chen po bzhi byung zhing kha bye ste kun tu snang bar gyur to/ /bu mo de btsas ma thag tu ngu skad mi 'byin cing mchi ma mi blog la lhag par yang sor mo bcu thal mo sbyar te/ de'i tshe tshigs su bcad pa 'di dag smras so/ /sdig
226a6(mdo sde): las byas pas 'dir ni gtsang ma yi/ /lus su mi skye yid du 'ong bar min/ /sdig las byas pas 'dir ni longs spyod dag /'byor pa'i khyim rnams su yang mi skye'o/ /sbyin dul yang dag sdom dang bag yod cing / /gus dang bcas pas bla ma bsnyen bkur ba'i/ /gya nom rang
226a7(mdo sde): bzhin las kyi rtag tu ni/ /longs spyod bdag nyid chen po'i khyim du 'grub/ /'dren pa rgyal ba 'od srung bsod snyoms phyir/ /yangs pa can gyi grong du zhugs pa na/ /bdag gis khang steng nas mthong gyur cing / /mthong nas der ni bdag yid dang ba dran/ /de tshe
226b1(mdo sde): bdag yid rab tu dang gyur nas/ /bdag la me tog med cing byug pa med/ /phye ma spos med zas dang skom med pas/ /ston pa 'di la cis mchod bya snyam sems/ /de nas bdag gis sgra thos sangs rgyas ni/ /'gro ba dgrol phyir zang zing med spyod cing / /'jig rten brtse
226b2(mdo sde): phyir thugs rje skyes nas ni/ /sangs rgyas bsod snyoms slad du 'jig rten brgyan/ /gal te rgyal ba de dag mchod 'dod na/ /sangs rgyas nyid phyir khyod kyis smon lam thob/ /byang chub sems bskyed brtan gyur gang yin pa/ /de las lhag mchod srid pa gsum na med/ /
226b3(mdo sde): bar snang sgra thos de nas bdag gis ni/ /mtshan mchog spras pa'i sangs rgyas mthong ba dang / /byang chub phyir ni mi g.yo yid skyes nas/ /khang pa de nas rang gis lus mchongs te/ /bar snang ta la srid la 'dug nas ni/ /phyogs bcu dag na bzhugs pa'i sangs rgyas dang / /
226b4(mdo sde): de bzhin rgyal ba 'od srung de yi sku/ /rin chen ri dang lhun po 'dra ba mthong / /rgyal ba'i mthus ni bdag gi lag mthil du/ /man dA ra ba'i phur ma che byung zhing / /de dag bdag gis 'od srung gtor ba dang / /me tog gdugs gyur nam mkha' la ni gnas/ /gang dag
226b5(mdo sde): phyogs bcu'i sangs rgyas mtha' yas pa/ /mtshan gyis sku brgyan de dag bltas na yang / /ji ltar 'od srung steng na 'dug pa ltar/ /de dag la yang me tog gdugs nyid snang / /mkha' la gnas bzhin bdag gis tshig smras pa/ /bskal pa chu rdul snyed du spyad bya zhing / /
226b6(mdo sde): byang chub ma thob bdag phyir mi ldog gis/ /bdag ni sangs rgyas rkang gnyis gtsor gyur cig /bdag gis seng ge'i nga ro de thos nas/ /de tshe stong phrag bcu gnyis tshang ba yi/ /lha mi lha min gnod sbyin srin po rnams/ /sangs rgyas byang chub mchog la yang dag zhugs/ /
226b7(mdo sde): thos nas sum cu rtsa gsum lhar skyes shing / /las bzang byas pa chud zar ma gyur pas/ /de nas shi 'phos 'dzam gling 'dir 'ongs kyis/ /de phyir skye bo rnams kyis bsod nams byos/ /gang tshe sum cu rtsa gsum gnas gyur pa/ /de tshe bdag gis rgyal ba shAka thub
227a1(mdo sde): mchod/ /bdag ni 'dod dang longs spyod lus mi gnyer/ /rgyal ba yang dang yang du mchod par bya/ /bdag gis bsod nams rnam smin de mthong zhing / /nyin gcig 'dra ba tshe rabs brgya yang dran/ /bdag 'dir skyes pa'i dpal yang 'di 'dra na/ /mkhas
227a2(mdo sde): pa su zhig rgyal la gus mi skyed/ /de nas bu mo des tshigs su bcad pa de dag smras nas cang mi zer bar 'dug par gyur to/ /de'i sngon gyi dge ba'i rtsa ba'i 'bras bu'i rgyu 'thun pas lus la lha'i gos rin po che dag gyon bzhin du byung bar gyur nas de'i lus las zla ba las shin tu khyad
227a3(mdo sde): par du 'phags pa'i 'od zer gser gyi mdog tu snang ba dag kyang byung ngo / /de nas pha ma dag gis de'i ming zla mchog ces bya bar btags so/ /de nas bu mo zla mchog de skad cig dang / thang cig dang / yud tsam cig gis 'di lta ste/ dper na bu mo lo brgyad lon pa lta bu'i na
227a4(mdo sde): tshod du kun tu snang ngo / /des sa'i phyogs gang dang gang dag tu 'greng ba dang / 'chag pa dang / 'dug pa dang / mal bcas par gyur pa de dang de dag tu 'od zer gser gyi mdog lta bu dag snang bar gyur to/ /de'i spu'i khung bu thams cad nas tsan dan sa mchog pa'i dri dag dang / kha nas kyang
227a5(mdo sde): ud pa la sngon po'i dri ngad byung bar gyur to/ /de nas yangs pa can gyi grong khyer gyi tshong dpon dang / khyim bdag dang / rgyal bu rnams dang / de las gzhan pa rigs che ba rnams dang / rigs mtho ba dag gis bu mo zla mchog gi lus kyi gzugs dang / kha dog yongs su
227a6(mdo sde): rdzogs pa thos so/ /thos nas kyang 'dod pa'i 'dod chags kyis sems shin tu dkris par gyur cing so so nas 'di snyam du sems te/ de bdag gi chung mar gyur na ci ma rung snyam mo/ /de nas skye bo phal po che rnams de thob par bya ba'i phyir sems brtson par gyur te/ de dag las
227a7(mdo sde): kha cig ni lits+tsha bI dri ma med par grags pa la sten par byed/ sten par byed cing bsnyen bkur byed par gyur to/ /kha cig ni nor bu dang / gser dang / dngul dang / rdo rje dang / bai dUr+ya dang / spug dang / an da rnyil dang / dung dang / men shel dang / byi ru bye ba snyed dag sbyin zhing
227b1(mdo sde): 'dod pa skyed par byed do/ /kha cig ni nor dang / 'bru dang / khyim dang / longs spyod dang / kha zas dag stobs par byed do/ /kha cig ni bran dang / bran mo dang / las mi dang / zho shas 'tsho ba dag la gsad pa dang / bcing ba dang / brdeg pa la sogs pa dag gis 'jigs pa
227b2(mdo sde): ston par byed do/ /kha cig ni lits+tsha bI dri ma med par grags pa la 'di skad ces zer te/ gal te khyod kho bo cag la bu mo zla mchog 'bul bar mi byed na/ de'i phyir khyed la des sdug bsngal 'byung bar bya zhing khyod la gnod pa chen po yang bya'o zhes zer ro/ /de nas lits+tsha bI
227b3(mdo sde): dri ma med par grags pa 'di snyam du ma la dpung dag lhags nas bdag bzung zhing bcom ste/ bu mo yang phrogs la bdag kyang srog dang phral bar mi 'gyur grang snyam nas/ skrag cing dngangs la sgyid lug cing spu zing zhes byed par gyur nas/ de dran pa nyams shing gzhan gyi sro
227b4(mdo sde): shi la rab tu ngu zhing mchi ma blags te/ mig mi 'dzums par bu mo zla mchog la lta'o/ /bu mo zla mchog gis rang gi pha ngu zhing yi shi la gdong mchi mas yog cing yul yul por gyur pa mthong ngo / /mthong nas de la 'di skad ces smras so/ /yab ci'i slad du 'di ltar
227b5(mdo sde): bshums shing bshums mo dag rab tu glog par mdzad lags/ de nas lits+tsha bI dri ma med par grags pas bu mo zla mchog la 'di skad ces smras so/ /bu mo 'di ltar khyod dbrog cing khyod kyi phyir grong khyer thams cad du thab mo dang rtsod pa dag kun tu 'byung bar khyod kyis mi shes sam/
227b6(mdo sde): de'i phyir dpung dag lhags shing bcom ste/ khyod phrogs par mi 'gyur grang snyam nas des na mchi ma byung ba yin mod/ de nas bu mo zla mchog gis rang gi pha la tshigs su bcad de smras pa/ gal te 'dzam gling sems can thams cad dag /sred med bu 'dra'i brtson 'grus thob gyur
227b7(mdo sde): cing / de dag mtshon thogs bdag slad rgyug gyur kyang / /de dag rnams kyis bdag gzhom rngo mi thogs/ /byams sems ldan la dug dang mtshon mi tshugs/ /ro langs dang ni 'jigs pa gzhan mi 'byung / /byams sems tha ba zhe sdang ma mchis pas/ /byams
228a1(mdo sde): pa'i sems la gzhan gyis gnod mi 'gyur/ /yab bdag 'jig rten dag la byams pa che/ /ngan bu bdag bzhin 'gro la dga' bar gnas/ /nam yang gzhan la sdug bsngal ma bgyis pas/ /de phyir ngan bu sdug bsngal mi 'gyur yab/ /chags bral nam
228a2(mdo sde): yang 'dod chags ma mchis shing / /byams pa yongs bsgoms zhe sdang ma mchis lags/ /bdag la chags sdang gti mug ma mchis te/ /de phyir ngan bu gzhan gyis mi thub yab/ /yab dang yum la byams pa mchis pa ltar/ /'gro ba kun la rgyun du bdag de bzhin/ /
228a3(mdo sde): yab gang 'jig rten dag la de 'drar byams/ /de ni nams kyang gzhan gyis gnod mi 'gyur/ /nam mkha' dog sa 'dzin par bgyid gyur ram/ /lhun po yungs 'bru'i nang du gnas gyur tam/ /rgya mtsho chen po gnag rjes zhugs gyur kyang / /bdag 'joms
228a4(mdo sde): bgyid par rngo thogs ma mchis yab/ /de nas bu mo zla mchog gis tshigs su bcad pa de dag smras nas rang gi pha ma la 'di skad ces smras so/ /yab yum de'i slad du 'di ltar deng nas dgung bdun na bu mo zla mchog phyir 'byung bar 'gyur zhing byung nas kyang rang gang 'dod pa'i
228a5(mdo sde): khyim thab 'dam par 'gyur gyis/ der khyod cag gis bsgrim par bya zhing lam srang dang bzhi mdo dang sum mdo'i phyogs thams cad kyang rgyan dag gis brgyan par bya zhing / me tog dang / bdug spos dang / spos dang / me tog phreng dang / byug pa'i cho ga dag gis kyang byi dor
228a6(mdo sde): gyis shig ces shul po che dang / bzhi mdo dang / sum mdo thams cad du dril dkrol zhing sgra bsgrag tu gsol/ de nas bu mo zla mchog gis pha ma gnyis rang gi khyim nas byung ste/ 'di skad du deng nas zhag bdun na bu mo zla mchog phyir 'byung bar 'gyur zhing byung nas kyang bu mo
228a7(mdo sde): gang 'dod pa'i khyim thab 'dam par 'gyur gyis/ der khyed cag gis bsgrim par bya zhing lam srang dang / bzhi mdo dang / sum mdo'i phyogs thams cad rgyan dag gis brgyan par bya zhing / me tog dang / bdug spos dang / spos dang / me tog phreng dang / byug pa'i cho ga
228b1(mdo sde): dag gis kyang byi dor gyis shig ces rang bzhin de dag kun tu bsgrags so/ /de skad so sor thos nas/ yangs pa can gyi skye bo phal po che rnams 'di ltar rang rang gi lam srang dang / bzhi mdo dang / sum mdo'i phyogs dag brgyan par bya ba la brtson par gyur cing / sems
228b2(mdo sde): la 'di snyam du ci nas kyang bu mo zla mchog ni bdag la 'dzin gyi gzhan dag la ni ma yin grang snyam du sems te/ de dag phan tshun 'gran pas rang rang brgyan par byed de/ 'di lta ste/ tshong dpon dang / khyim bdag dang / zhang blon dang / bram ze dang / rgyal bu rnams dang
228b3(mdo sde): las mi'i bar dag kyang shin tu khrus byas shing lus legs par byugs te/ gos bzang po bgos shing rgyan sna tshogs kyis lus brgyan nas rang rang gi g.yog 'khor rnams la khyed cag sgrims shig /gal te bu mo zla mchog 'u bu cag gi gan du rang mi 'ong ba lta na/ de'i
228b4(mdo sde): phyir mthus drangs la phrogs shig ces skul bar byed do/ /de ltar zhag bdun 'das pa dang / skye bo phal po che dag ngo mtshar du 'dzin par gyur nas/ bu mo zla mchog blta ba'i phyir 'dus par gyur to/ /de nas bu mo zla mchog nyi ma drug pa la zla ba nya ba'i tshe gso sbyong yan
228b5(mdo sde): lag brgyad po yang dag par blangs te mtshan mo mi nyal tsam na/ steng gi khang thog na 'chag cing 'dug go/ /de nas sangs rgyas kyi mthus bu mo zla mchog gi lag pa g.yas par pad ma sdong bu ni gser/ 'dab ma ni dngul/ ze ba ni bai dUr+ya/ snying po ni rdo'i snying po
228b6(mdo sde): las byas pa/ 'dab ma 'bum phrag du ma yod pa/ blta na sdug pa 'od gsal ba zhig byung bar gyur to/ /pad ma de'i snying po'i dbus na de bzhin gshegs pa'i sku sku mdog gser 'dra la gzi brjid 'bar ba/ 'od kyis snang bar mdzad pa skyes bu chen po'i mtshan sum cu rtsa gnyis
228b7(mdo sde): kyis sku legs par brgyan pa/ dpe byad bzang po brgyad cus gzugs mdzes par byas pa/ skyil mo krung gis bzhugs pa zhig kyang byung bar gyur te/ de bzhin gshegs pa'i sku de'i 'od kyis khyim de thams cad snang bas gsal bar gyur to/ /de nas bu mo zla mchog gis
229a1(mdo sde): pad ma de mthong zhing de bzhin gshegs pa'i sku yang mthong ba dang / dga' zhing mgu la yi rangs te/ rab tu dga' zhing dga' ba dang / yid bde ba skyes nas de bzhin gshegs pa'i sku de la tshigs su bcad de gsol pa/ 'di 'dra'i dpal dang ldan pa khyod/ /
229a2(mdo sde): ci lags lha 'am 'on te klu/ /lha min gsang ba mi'am ci/ /su lags dris pa nges par gsungs/ /khyod sku gser mdog 'od gsal ba'i/ /tshad ni dmigs su ma mchis te/ /skad cig mdog gser btsod ka dang / /myur bar shel 'od 'dra bar gda'/ /
229a3(mdo sde): ngan bu lhan chad lus kyis ni/ /'du shes ma mchis sems mi g.yo/ /mgon po khyod kyi sku mthong nas/ /bdag ni dga' ba yangs pa skyes/ /khyod sku dpal 'bar me 'dra zhing / /ri las ri bzhin mdzes 'phags pa/ /ji ltar bzung zhing rab tu gnas/ /gang
229a4(mdo sde): nas 'dir byon gang du gshegs/ /de nas de bzhin gshegs pa'i sku des bu mo zla mchog la phyir tshigs su bcad de bka' stsal pa/ nga ni lha min klu yang min/ /mi'am ci min gnod sbyin min/ /sangs rgyas shAkya seng ge yis/ /nga ni khyod kyi gan du btang / /nga ni
229a5(mdo sde): lha min gnod sbyin min/ /klu min mi'am ci yang min/ /chos byung nga deng khyod kyi phyir/ /lha mi 'dul bas bka' stsal to/ /de nas de bzhin gshegs pa'i sku de la bu mo zla mchog gis tshigs su bcad de gsol pa/ sangs rgyas sangs rgyas zhes bgyi ba/ /de mdog
229a6(mdo sde): ci 'dra 'dir gsungs la/ /de yi rtags dang dbyibs gsungs dang / /de thos bdag gis rtogs par 'gyur/ /khyod 'dir sangs rgyas mtshan gsungs na/ /de mdog rtags dang dbyibs mi gsung / /sangs rgyas rung spyod gang dang 'thun/ /mi mnyam mdzad spobs
229a7(mdo sde): 'dir gsungs shig / de nas de bzhin gshegs pa'i sku des bu mo zla mchog la phyir tshigs su bcad de bka' stsal pa/ de ni sku mdog gser 'dra zhing / /mtshan mchog sum cu rtsa gnyis mnga'/ /sems can kun gyi mchod rten de/ /de phyir sangs rgyas zhes brjod
229b1(mdo sde): do/ /byed ldan sems can rnams kyi ni/ /spyod pa mchog dang dman pa dag /thugs gcig gis ni rtogs mdzad de/ /de phyir sangs rgyas zhes brjod do/ /chos kun rnam pa thams cad du/ /des ni mi mkhyen cung zad med/ /ye shes kun gyi pha rol byon/ /de phyir
229b2(mdo sde): sangs rgyas zhes brjod do/ /des ni sems can kun gyi sems/ /thugs gcig gis ni rtogs gyur kyang / /kun gyi sems la nam du yang / /rlom pa mi mnga' gzhan du na/ /sangs rgyas spyod pa sbyin pas 'phags/ /tshul khrims spyod pas mthor 'phags
229b3(mdo sde): shing / /bzod dang brtson pas mngon 'phags la/ /bsam gtan shes rab yang dag 'phags/ /bzo rnams thams cad legs bslabs pas/ /des ni mi mkhyen cung zad med/ /byams dang thugs rje phun sum tshogs/ /de phyir sangs rgyas zhes brjod do/ /
229b4(mdo sde): gang gis bla med 'khor lo yi/ /chos kyi 'khor lo rab bskor cing / /zhing rnams bye ba rnams rig la/ /bdag med rab tu bstan mdzad cing / /gang gis sangs rgyas zhing stong dang / /brgya dang khrag khrig snyed rnams dag /ljags kyis rab tu khyab mdzad pa/ /de phyir
229b5(mdo sde): sangs rgyas zhes brjod do/ /zhing rnams bye ba stong phrag ni/ /gang gA'i bye ma snyed dag tu/ /dbyangs kyis go bar mdzad pas na/ /de phyir sangs rgyas zhes brjod do/ /'dren pas phyag ni ya gcig gis/ /zhing rnams bye snyed blangs mdzad cing / /bskal pa bye bar
229b6(mdo sde): de bzhugs pas/ /de phyir sangs rgyas zhes brjod do/ /zhing rnams stong phrag bye snyed na/ /ri bo lhun po ji snyed pa/ /skra nyag gcig gis de sbams shing / /zhing rnams bye bar 'phen mdzad la/ /chos rnams kun la rang byung zhing / /gsan nas go 'phang mchog
229b7(mdo sde): brnyes la/ /sems can bcing ba rnam 'grel bas/ /de phyir sangs rgyas zhes brjod do/ /dbang ldan gyur cing stobs bcu mnga'/ /mi bsnyengs rtogs par thugs su chud/ /sangs rgyas chos la nem nur med/ /de phyir sangs rgyas zhes brjod do/ /dbu yi gtsug
230a1(mdo sde): tor bltar mi mthong / /spyan lnga dag dang ldan pa dang / /stobs dang dbang po lnga mnga' zhing / /byang chub yan lag lam la gnas/ /ngang tshul bzang zhing 'grogs na bde/ /zhi zhing dul la bla na med/ /g.yo med drang po gsal ba ste/ /de phyir
230a2(mdo sde): sangs rgyas zhes brjod do/ /de ni rtag tu mnyam gzhag cing / /de la g.yeng ba mi mnga' la/ /sems can don gyi dus su gsung / /de phyir sangs rgyas zhes brjod do/ /yon tan kun dang legs ldan zhing / /de ni 'gro ba'i mchod rten te/ /thams cad
230a3(mdo sde): mkhyen cing thams cad gzigs/ /de phyir sangs rgyas zhes brjod do/ /nga yis bskal pa'am yang na ni/ /bskal pa bye ba phrag brgyar yang / /gang phyir sangs rgyas de don brjod/ /de phyir sangs rgyas zhes brjod do/ /de nas bu mo zla mchog dga' zhing mgu la
230a4(mdo sde): yi rangs te/ rab tu dga' zhing dga' ba dang / yid bde ba skyes nas de bzhin gshegs pa blta bas yongs su skom par gyur te/ de bzhin gshegs pa'i sku de la phyir tshigs su bcad de gsol pa/ gang gi yon tan de 'dra ba'i/ /rdzogs sangs de ltar rngo
230a5(mdo sde): thogs sam/ /chos 'di thos na mkhas pa ni/ /su zhig skad 'ga'ang khyim la dga'/ /ji srid bde gshegs ma mthong bar/ /bdag ni rmugs dang gnyid spong zhing / /zas dang skom yang mi 'tshal la/ /stan la'ang mchis par mi bgyid do/ /bdag gis khyod
230a6(mdo sde): mthong shin tu rangs gyur cing / /yon tan bdag nyid thos nas bdag rab dang / /mngon sum sangs rgyas de ni mthong 'gyur la/ /slar zhing mtshungs med dga' bar 'gyur lags grang / /bskal pa stong phrag bye bar 'jig rten na/ /skyes bu mchog rnams
230a7(mdo sde): mthong ba shin tu dkon/ /dgra bcom de'i mtshan deng thos bdag gis ni/ /rnyed pa legs rnyed bdag gis rgyal ba blta/ /sprul pa de yis de la 'di skad smras/ /sems can mchog de tshal chen nang na bzhugs/ /de yi dge 'dun stong phrag brgyad po dag /dpa' bo
230b1(mdo sde): sdig med mi gtsang spangs pa yin/ /de dag re re'ang lag pa ya gcig gis/ /bskal pa mang por stong gsum zhing 'deg cing / /ting 'dzin mngon shes spobs pa rab thob la/ /thos pa mi 'khrug rgya mtsho 'dra ba yin/ /de dag rgyal ba mchod phyir rdzu 'phrul
230b2(mdo sde): gyis/ /bye ba dpag med zhing du skad 'gas 'dong / /dong nas sangs rgyas bye snyed mngon mchod cing / /brtan rnams phyir yang skad 'gas ldog par byed/ /bdag tu 'du shes sangs rgyas 'du shes med/ /zhing du 'du shes sems can 'du shes med/ /spros pa
230b3(mdo sde): sna tshogs kun gyis ma gos shing / /sems can tshogs chen rnams kyi don yang byed/ /dgra thul de dang byang chub sems dpa' dang / /de bzhin dge slong dge 'dun lta 'dod cing / /thub dbang drung nas chos mchog nyan 'dod na/ /tshal chen gang na ston de
230b4(mdo sde): bzhugs par song / /de nas bu mo zla mchog pad ma de nyid dang / de bzhin gshegs pa'i sku ji ltar bzhugs pa de nyid thogs bzhin du khang steng de nas babs nas rang gi pha ma ga la ba der song ste phyin pa dang / rang gi pha ma la tshigs su bcad de smras pa/ yab
230b5(mdo sde): gzigs ngan bu'i sug pa g.yas pa na/ /pad ma gser sdong mdzes pa yid du mchi/ /skyes bu dam pa'i sku la gzigs shig yum/ /mthong na su zhig de la skyabs mi mchi/ /rang gi gnas kun gser mdog 'dra ba yi/ /'od kyis gsal ba bdag gis mthong lags
230b6(mdo sde): yum/ /skad cig la yang du mar mdog 'gyur bas/ /sku yi tshad ni gzung bar rngo mi thogs/ /de slad rgyal ba'i spyan sngar tshal chen du/ /rgyal ba gau tam gzigs su gshegs so yum/ /me tog rnams dang spos mchog bsnams nas su/ /de bzhin gshegs
230b7(mdo sde): pa la ni mchod par bgyi/ /zla ba mchog gi pha dang ma dag gis/ /yid du 'ong ba'i tshig thos legs so zhes/ /gos rnams dang ni bdug spos spos dag dang / /me tog rnams dang phreng ba byug pa'ang blangs/ /rnga chen rdza rnga hab shang gdugs rnams dang / /dung dang rgyal
231a1(mdo sde): mtshan gling bu pi bang dang / /rin chen sil snyan yid 'ong thogs nas ni/ /de dag khang pa de nas nges par byung / /de'i tshe na nyi ma bdun pa de la srog chags 'bum phrag du ma dag bu mo zla mchog blta ba'i phyir 'dus par gyur nas/ de dag las kha cig ni
231a2(mdo sde): 'dod pa'i 'dod chags kyis sems kun nas dkris par gyur/ kha cig ni lta 'dod par gyur/ kha cig ni rtog pa skyes par gyur nas thams cad dang ldan pa'i yangs pa can gyi grong khyer chen po rgyan gyis brgyan to/ /khye'u dang bu mo dag kyang stegs bu dang / sgo khang dang / rta
231a3(mdo sde): babs dang / skar khung dang / pu shu dang / khang pa brtsegs pa dang / khang steng dag tu dong ste 'khod par gyur to/ /de nas bu mo zla mchog de bzhin gshegs pa'i sku pad ma la bzhugs pa de nyid kyang thogs bzhin du pha ma dang 'khor mang po rnams dang lhan cig tu
231a4(mdo sde): me tog dang / bdug spos dang / spos dang / me tog phreng dang / byug pa dang / phye ma dang / na bza' dang / gdugs dang / rgyal mtshan dang / ba dan dag thogs te/ sil snyan dang / pheg rdob pa sna tshogs byed pa de dag gis yongs su bskor cing mdun du bdar
231a5(mdo sde): te rang gi gnas nas byung ngo / /de nas srog chags 'bum phrag du ma dag gis de grong bar gyi dbus su byung ba mthong ba dang / bdag gis 'di gzung bar bya'o snyam du sems shing rab tu rgyug go/ /de'i tshe na yangs pa can gyi grong khyer chen po na skye bo phal po che de dag lhan cig tu rgyug pa'i tshe ha
231a6(mdo sde): ha tshur shog tshur shog ces bya ba'i sgra chen po byung bar gyur to/ /de nas bu mo zla mchog gis de'i mod la skye bo phal po che rgyug pa de dag mthong nas/ de'i tshe de bzhin gshegs pa'i sku pad ma la bzhugs pa de nyid kyang thogs bzhin du bar snang gi nam mkha' la shing ta la'i
231a7(mdo sde): srid tsam du mngon par 'phags te 'dug par gyur to/ /'dug nas kyang skye bo phal po che de dag la tshigs su bcad de smras pa/ bzod ldan bdag gi mdzes pa'i lus 'di ni/ /chags pa'i sems las byung ba ma yin te/ /kha dog gser mdog me lce 'bar ba
231b1(mdo sde): 'dra/ /shin tu yid 'ong kho mo'i lus 'di ltos/ /gang dag yul rnams la ni brkam med na/ /me mdag 'obs 'dra rab 'bar 'dod spong zhing / /dbang po drug rnams sdom pas bsdams pa dang / /gang dag tshangs spyod rnams spyod dag pa dang / /gang dag
231b2(mdo sde): gzhan gyi bud med rnams mthong na/ /ma sring snyam du 'du shes skyed byed na/ /de dag mdzes shing shin tu blta sdug la/ /rtag tu mchog tu yid du 'ong bar 'gyur/ /gang gis sa 'di kun tu khyab byed pa/ /bdag gi spu yi khung nas byung ba'i dri/ /'dod chags
231b3(mdo sde): sems kyis bdag gis de ma bsgrubs/ /de ni sbyin dang dul ba'i 'bras bu yin/ /kho mo 'dod chags ldan pa'i sems mi skyed/ /'dod chags bral la chags pa ma skyed cig /ji ltar smras bden nam yang min te/ /mdun gyi thub dbang 'di ni bdag gi dpang / /sngan
231b4(mdo sde): chad khyod cag kho mo'i phar gyur la/ /kho mo'ang khyed kyi pha dang phu nu dang / /sring mo'am mar yang yang dang yang gyur pas/ /su zhig ma la 'dod chags sems skyed byed/ /sngan chad kho mos khyed kun bsad gyur cing / /khyod kyis kho mo'ang sngan chad bsad gyur pas/ /thams
231b5(mdo sde): cad phan tshun dgra bo gshed yin na/ /khyed cag ji ltar 'dod chags sems skyed byed/ /chags pas gzugs dang ldan par mi 'gyur zhing / /chags sems can dag bde 'gror 'gro mi 'gyur/ /chags pa'i sems ldan mya ngan mi 'da' bas/ /de phyir 'dod
231b6(mdo sde): chags yongs su spang bar bya/ /'dod pa'i gzhi las dmyal bar 'gro 'gyur zhing / /'dod chags las ni dud 'gror 'gyur/ /gang dag 'dod chags dkris pa'i sems ldan pa/ /grul bum lha min gnod sbyin sha zar 'gyur/ /'dod chags las
231b7(mdo sde): ni zhar ba 'theng po dang / /lce med gzugs mi sdug pa dag tu 'gyur/ /gang dag 'dod chags ngan pa'i spyad spyod pa/ /rnam pa sna tshogs skyon gyi snod du 'gyur/ /'khor los sgyur ba'i rgyal srid thob pa dang / /sum cu gsum pa'i dbang phyug brgya byin dang / /tshangs pa
232a1(mdo sde): dbang ldan dbang sgyur gang yin pa/ /de ni tshangs spyod yangs pa spyod pa yin/ /rtag tu 'dod pa dag la brkam pa rnams/ /dmus long 'on pa glen pa khyi phag dang / /rnga mo bong bu spre'u dang glang po dang / /stag dang gnag rta phye leb sprang bur 'gyur/ /
232a2(mdo sde): gang dag tshangs spyod yangs pa spyod byed pa/ /sa yi dbang phyug dga' ba rnams dang ni/ /tshong dpon khyim bdag blon por gyur nas ni/ /bde zhing yid bde zhi bar 'gro bar 'gyur/ /rang rgyal rnams dang de bzhin dgra bcom dang / /sangs rgyas mtshan gyis spras pa
232a3(mdo sde): gsal gyur cing / /bla med byang chub zhi ba rtogs gyur nas/ /sems can tshogs chen rnams kyi don mdzad 'gyur/ /'dod pas 'khor ba dag na bsreg pa dang / /yang na du bas bdug cing gsad pa'am/ /bcing dang de bzhin brdeg bsdigs mgo dang ni/ /rna mig sna dang rkang
232a4(mdo sde): pa gcad par 'gyur/ /'dod spyod nyes pa gcig tu ma zad de/ /'dod rnams mi 'thun nyes pa mtha' yang med/ /gal te myur du de nas thar 'dod na/ /tshur sheg rgyal ba de yi spyan sngar 'deng / /lha mis mchod pa'i sangs rgyas ma gtogs par/ /rten dang dpung
232a5(mdo sde): gnyen gzhan dag yod min zhing / /rgyal ba 'byung ba bskal pa brgyar dkon gyis/ /thams cad lhan cig 'grogs te 'dong bar bya/ /bu mo zla mchog gis tshigs su bcad pa de dag smras ma thag tu de nas de'i mod la sa chen po rab tu g.yos par gyur cing / nam
232a6(mdo sde): mkha'i dkyil na 'khod pa'i lha'i bu rnams kyis kyang a la la zhes ca co dang ga zha'i sgra chen po 'bum phrag du ma dag rab tu phyung ste/ me tog gi char dag kyang rab tu phab/ sil snyan bye ba khrag khrig 'bum phrag du ma dag kyang rab tu gsil to/ /skye bo phal po che de dag
232a7(mdo sde): kyang shin tu yid byung zhing spu zing zhes byed la ngo mtshar du 'dzin par gyur nas 'ga' yang phyin chad 'dod chags dang / zhe sdang dang / gti mug dang / khro ba dang / 'thab pa dang / 'chab pa dang / gnod sems dang / rnam par gnod pa med cing thams cad kyang sems
232b1(mdo sde): kyi sgrib pa dang bral la lus rab tu sim zhing nyon mongs pa thams cad dang bral bar gyur nas/ bu mo zla mchog de la ma dang sring mo dang / ston pa lta bur sdug par gyur cing phyag byas te/ ji ltar thogs pa'i me tog dang / bdug spos dang / spos dang / me tog phreng dang /
232b2(mdo sde): byug pa de dag gis kyang mngon par gtor to/ /gtor ma thag tu sangs rgyas kyi mthus de nas de'i mod la me tog de dag me tog gi gdugs dpag tshad phyed tsam pa zhig tu gyur te/ de bzhin gshegs pa'i sku de'i dbu'i gtsug gi drang thad kyi steng na 'dug par gyur to/ /
232b3(mdo sde): de nas bu mo zla mchog bar snang de las babs te/ sor bzhi tsam gyis sa la ma reg par nam mkha' la 'chag bzhin du yangs pa can gyi grong khyer chen po nas byung ngo / /de'i rkang pa bzhag pa dang bteg pa thams cad du sa chen po rab tu g.yos pa dang / yangs pa
232b4(mdo sde): can gyi grong khyer chen po'i srog chags brgyad khri bzhi stong tham pa yang bu mo zla mchog song ba'i phyi bzhin 'brang bar gyur to/ /de nas tshe dang ldan pa sha ra dwa ti'i bu dge slong lnga brgya tsam dang lhan cig tu snga dro'i dus kyi tshe sham thabs dang chos gos bgos te lhung bzed
232b5(mdo sde): thogs nas bsod snyoms kyi phyir yangs pa can gyi grong khyer chen por zhugs pa dang / nyan thos chen po de dag gis bu mo zla mchog skye bo phal po ches yongs su bskor cing rgyang ring po nas 'ong ba mthong ngo / /mthong nas kyang tshe dang ldan pa sha ra dwa ti'i bus tshe dang ldan pa
232b6(mdo sde): 'od srung chen po la 'di skad ces smras so/ /tshe dang ldan pa 'od srung chen po bu mo zla mchog 'di ni bcom ldan 'das kyi spyan sngar 'gro na/ bdag cag gis 'di ci bzod pa thob pa zhig gam/ 'on te ma yin zhes shes par byas/ dri ba 'ga' zhig yongs su dri bar bya
232b7(mdo sde): 'am zhes nas/ de nas tshe dang ldan pa sha ra dwa ti'i bu dge slong de dag dang lhan cig tu bu mo zla mchog ga la ba der song ste phyin nas bu mo zla mchog la 'di skad ces smras so/ /bu mo khyod gar 'gro/ bu mos smras pa/ btsun pa sha ra dwa ti'i bu gang 'di skad du bu mo khyod gar
233a1(mdo sde): 'gro zhes gsung ba ni gnas brtan gang du bzhud pa de nyid du bdag kyang mchi lags so/ /sha ra dwa ti'i bus smras pa/ bu mo kho bo ni yangs pa can du 'jug la khyod ni yangs pa can nas byung na/ 'o na khyod 'di skad du gnas brtan gang du bzhud pa de nyid
233a2(mdo sde): du bdag kyang mchi lags so zhes zer ba de ji ltar rigs par 'gyur/ bu mos smras pa/ btsun pa sha ra dwa ti'i bu khyod zhabs gang nas 'deg cing gang du 'jog par mdzad lags/ sha ra dwa ti'i bus smras pa/ bu mo kho bo ni rkang pa nam mkha' las
233a3(mdo sde): 'deg cing nam mkha' nyid la 'jog par byed do/ /bu mos smras pa/ btsun pa sha ra dwa ti'i bu bdag kyang sug pa nam mkha' las 'deg cing nam mkha' nyid la 'jog par bgyid de/ nam mkha'i khams la ni tha dad pa cung zad kyang ma mchis pas/ btsun pa
233a4(mdo sde): sha ra dwa ti'i bu de'i slad du bdag gis 'di skad ces khyod gang du bzhud pa de nyid du bdag kyang mchi lags so zhes smras so/ /btsun pa sha ra dwa ti'i bu khyod gar gshegs/ sha ra dwa ti'i bus smras pa/ bu mo kho bo ni mya ngan las 'das par 'gro'o/ /bu mos
233a5(mdo sde): smras pa/ btsun pa sha ra dwa ti'i bu chos thams cad mya ngan las 'das par mchi ba lags pas bdag kyang der mchi ba lags so/ /sha ra dwa ti'i bus smras pa/ bu mo gal te chos thams cad yongs su mya ngan las 'das par 'gro ba yin na/ 'o na khyod ci'i phyir
233a6(mdo sde): yongs su mya ngan las 'das par mi 'gro/ bu mos smras pa/ btsun pa sha ra dwa ti'i bu yongs su mya ngan las 'das par mchi ba ni yongs su mya ngan las mi 'da' zhing yongs su mya ngan las 'das par mchi ba la ni skye ba dang 'jig pa yang ma mchis la/ yongs su mya
233a7(mdo sde): ngan las 'das par mchi ba la ma gtogs par yang gang yongs su mya ngan las 'da' bar 'gyur ba 'ga' yang ma mchis lags so/ /de ci'i slad du zhe na/ yongs su mya ngan las 'da' bar mchi ba nyid yongs su mya ngan las 'das pa lags pa'i slad du'o/ /de skad ces
233b1(mdo sde): smras pa dang / tshe dang ldan pa sha ra dwa ti'i bus bu mo zla mchog la 'di skad ces smras so/ /bu mo 'o na ci khyod nyan thos kyi theg pa la yang dag par zhugs pa yin nam/ 'on te rang sangs rgyas kyi theg pa la yang dag par zhugs pa yin nam/ 'on te theg pa chen po la yang dag
233b2(mdo sde): par zhugs pa yin/ bu mos smras pa/ btsun pa sha ra dwa ti'i bu gang 'di skad du khyod theg pa gang la yang dag par zhugs pa yin zhes gsung ba ni btsun pa sha ra dwa ti'i bu de'i slad du de khyod nyid la zhus khyod kyis ji ltar bzod pa de bzhin du lan gdab tu gsol/ btsun pa sha ra dwa ti'i
233b3(mdo sde): bu khyod kyis rtogs pa'i chos gang lags pa'i chos de ci nyan thos kyi theg pa la yang dag par zhugs pa zhig lags sam/ rang sangs rgyas kyi theg pa la yang dag par zhugs pa zhig lags sam/ theg pa chen po la yang dag par zhugs pa zhig lags/ sha ra
233b4(mdo sde): dwa ti'i bus smras pa/ bu mo de ni ma yin no/ /de ci'i phyir zhe na/ chos de la ni rnam par rtog pa'am/ spros pa 'ga' yang med la tha dad pa nyid kyang ma yin/ gcig pa nyid kyang ma yin/ sna tshogs nyid kyang ma yin pa'i phyir ro/ /bu mos smras pa/ btsun
233b5(mdo sde): pa sha ra dwa ti'i bu de'i slad du rnam par rtog pa ma mchis pa dang / spros pa ma mchis pa'i chos thams cad dang / tha dad du dbyer ma mchis pa'i chos thams cad la ni gang gnas par 'gyur ba'am/ yongs su mya ngan las 'da' bar 'gyur ba'i chos de dmigs
233b6(mdo sde): su ma mchis lags so/ /sha ra dwa ti'i bus smras pa/ bu mo khyod kyi spobs pa ni ngo mtshar na gzhan yang khyod kyis de bzhin gshegs pa ji snyed cig la bsnyen bkur byas/ bu mos smras pa/ btsun pa sha ra dwa ti'i bu gang 'di skad ces khyod kyis de bzhin
233b7(mdo sde): gshegs pa ji snyed cig la bsnyen bkur byas zhes gsung ba ni de bzhin nyid dang chos kyi dbyings ji snyed pa la'o/ /sha ra dwa ti'i bus smras pa/ bu mo de bzhin nyid dang / chos kyi dbyings kyang ji snyed cig yin/ bu mos smras pa/ btsun pa sha ra dwa ti'i bu ma rig pa
234a1(mdo sde): dang srid pa'i sred pa ji snyed pa'o/ /sha ra dwa ti'i bus smras pa/ bu mo ma rig pa dang srid pa'i sred pa yang ji snyed cig yin/ bu mos smras pa/ btsun pa sha ra dwa ti'i bu/ sems can gyi khams ji snyed pa'o/ /sha ra dwa ti'i bus smras pa/
234a2(mdo sde): bu mo sems can gyi khams kyang ji snyed cig yin/ bu mos smras pa/ btsun pa sha ra dwa ti'i bu 'das pa dang / ma 'ongs pa dang / da ltar byung ba'i sangs rgyas bcom ldan 'das rnams kyi yul ji snyed pa'o/ /sha ra dwa ti'i bus smras pa/ bu mo khyod kyis ci zhig
234a3(mdo sde): lan btab pa yin/ bu mos smras pa/ btsun pa sha ra dwa ti'i bu gnas brtan gyis gang yongs su dris pa de nyid kyi lan bdag gis btab lags so/ /sha ra dwa ti'i bus smras pa/ bu mo kho bos ci zhig yongs su dris/ bu mos smras pa/ btsun pa sha ra dwa
234a4(mdo sde): ti'i bu yi ge gang dag yongs su dris pa de dag nyid nges par bstan lags so/ /sha ra dwa ti'i bus smras pa/ bu mo yi ge rnams ni rang bzhin gyis 'gags pa ste/ gdags su med pa yin pas de dag ni nges par bstan par mi nus so/ /bu mos smras pa/ btsun
234a5(mdo sde): pa sha ra dwa ti'i bu de bzhin du skye ba ma mchis pa dang / 'gag pa ma mchis pa dang / mtshan nyid ma mchis pa'i chos thams cad la yang gang gis yongs su dris pa dang / gang gis lan btab pa de gnyi ga yang dmigs su ma mchis lags so/ /sha ra dwa ti'i
234a6(mdo sde): bus smras pa/ bu mo 'di ltar khyod ni bzod pa thob cing byang chub sems dpa'i rnam pa dag yod pa kho na yin pas khyod ni ring po mi thogs par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /bu mos smras pa/ btsun
234a7(mdo sde): pa sha ra dwa ti'i bu byang chub ces bgyi ba de yang spros pa lags so/ /mngon par rdzogs par 'tshang rgya bar 'gyur ro zhes bgyi ba de yang spros pa lags so/ /nye ba zhes bgyi ba'am ring ba zhes bgyi ba de yang spros pa lags so/ /btsun pa sha ra dwa ti'i bu gang 'di skad
234b1(mdo sde): ces khyod ni ring po mi thogs par bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro zhes gsung ba ni btsun pa sha ra dwa ti'i bu bla na med pa yang dag par rdzogs pa'i byang chub ni skye ba ma mchis pa/ 'gag pa ma mchis pa/ chad pa ma
234b2(mdo sde): mchis pa/ rtag pa ma mchis pa/ don gcig pa ma lags pa/ don tha dad pa ma lags pa/ 'ong ba ma mchis pa/ 'gro ba ma mchis pa/ brjod du ma mchis pa/ 'byung ba ma mchis pa/ rang bzhin ma mchis pa lags pas de la ni gang mngon par rdzogs
234b3(mdo sde): par 'tshang rgya bar 'gyur ba 'ga' yang dmigs su ma mchis lags so/ /de ci'i slad du zhe na/ byang chub ni gnyis kyi mtshan nyid ma lags pa ste/ byang chub ni gnyis su ma mchis shing gnyis dang bral ba lags pa'i slad du'o/ /de nas tshe dang ldan pa sha ra dwa ti'i
234b4(mdo sde): bus bu mo zla mchog la 'di skad ces smras so/ /bu mo khyod de bzhin gshegs pa'i spyan sngar song shig dang / kho bo cag kyang chos mnyan pa'i phyir der 'dong ngo / /de nas gnas brtan sha ra dwa ti'i bu la bu mo zla mchog gis 'di skad ces smras so/ /btsun pa sha ra dwa ti'i
234b5(mdo sde): bu de bzhin gshegs pa ni nyan 'tshal ba rnams la chos ston par mi mdzad lags so/ /sha ra dwa ti'i bus smras pa/ bu mo 'o na de bzhin gshegs pa su dag la chos ston par mdzad/ bu mos smras pa/ btsun pa sha ra dwa ti'i bu gang dag nyan par bgyid kyang dga'
234b6(mdo sde): bar mi bgyid de/ mngon par dga' ba mi bgyid pa rnams la'o/ /sha ra dwa ti'i bus smras pa/ bu mo sems can mang po dag chos mnyan pa'i phyir de bzhin gshegs pa'i spyan sngar 'dong zhing de bzhin gshegs pa yang de dag la chos ston par mi mdzad dam/ bu mos
234b7(mdo sde): smras pa/ btsun pa sha ra dwa ti'i bu de bzhin gshegs par 'du shes shing chos la ngar 'dzin pa la gnas pa'i sems can rnams ni 'di snyam du 'di ni de bzhin gshegs pa ste/ bdag cag la chos ston par mdzad pa'o/ /'di ni chos te bstan par bgyi ba'o snyam du
235a1(mdo sde): sems lags kyi chos kyi dbyings rtogs pa rnams ni 'di ltar de bzhin gshegs pa'am/ chos sam/ bstan pa zhes bgyi bar sems pa ma mchis lags sam/ de nas gnas brtan 'od srung chen pos gnas brtan sha ra dwa ti'i bu la 'di skad ces smras
235a2(mdo sde): so/ /tshe dang ldan pa sha ra dwa ti'i bu 'di lta bu'i spobs pa dang ldan pa'i bu mo 'di de bzhin gshegs pa'i spyan sngar 'gro bas na der ni chos bstan pa chen po yang 'byung bar 'gyur bas bdag cag zan bcad de phyir log na ni 'o bu cag la legs kyis/ bdag cag chos
235a3(mdo sde): mnyan pa de lta bu las phyi rol du gyur na ni ma yin no/ /de nas nyan thos chen po de dag phyir phyogs te de nyid nas phyir log par gyur to/ /de nas bu mo zla mchog tshal chen po'i khang pa brtsegs pa'i gnas ga la ba dang / bcom ldan 'das ga la ba der song ste phyin nas
235a4(mdo sde): bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas ji ltar thogs pa'i me tog dang / bdug spos dang / spos dang / me tog phreng dang / byug pa dang / phye ma dang / na bza' dang / gdugs dang / rgyal mtshan
235a5(mdo sde): dang / ba dan dag gis bcom ldan 'das la mngon par gtor te/ mngon par rab tu gtor to/ /skye bo phal po che de dag gis kyang ji ltar thogs pa'i me tog dang / bdug spos dang / spos dang / me tog phreng dang / byug pa dag gis bcom ldan 'das la mngon par
235a6(mdo sde): gtor te/ gtor ma thag tu de nas de'i mod la me tog de dag me tog gi gdugs rgyar dpag tshad bcu tsam pa zhig tu gyur te/ bcom ldan 'das kyi dbu'i gtsug gi drang thad kyi steng na 'dug par gyur to/ /de nas 'jam dpal gzhon nur gyur pas bu mo zla mchog la 'di
235a7(mdo sde): skad ces smras so/ /bu mo khyod gang nas shi 'phos te 'dir 'ongs/ 'di nas shi 'phos nas ni gang du 'gro bar 'gyur/ bu mos smras pa/ 'jam dpal 'di ji snyam du dgongs/ gang bdag gi sug pa g.yas pa na de bzhin gshegs pa'i sku pad ma la bzhugs pa 'di gang nas
235b1(mdo sde): shi 'phos te 'dir byon la/ 'di nas shi 'phos nas ni gang du skye bar 'gyur snyam/ 'jam dpal gyis smras pa/ bu mo 'di ni sprul pa ste sprul pa la ni 'chi 'pho yang med la skye ba yang med do/ /bu mos smras pa/ 'jam dpal bdag gis kyang de bzhin du sprul pa'i
235b2(mdo sde): rang bzhin gyi chos thams cad la gang 'chi 'pho ba'am skye ba de ma mthong lags so/ /de nas byang chub sems dpa' mthong ba don yod kyis bu mo zla mchog la 'di skad ces smras so/ /bu mo bud med kyi lus kyis ni byang chub mngon par rdzogs par 'tshang rgya bar mi nus na
235b3(mdo sde): khyod ci'i phyir bud med kyi lus sgyur bar mi byed/ bu mos smras pa/ rigs kyi bu chos thams cad ni stong pa nyid kyi mtshan nyid lags pas stong pa nyid la ni ldog pa dang 'gyur ba ma mchis lags so/ /de nas byang chub sems dpa' sa 'dzin gyis bu mo zla mchog la 'di skad
235b4(mdo sde): ces smras so/ /bu mo khyod kyis de bzhin gshegs pa mthong ngam/ bu mos smras pa/ rigs kyi bu ji ltar de bzhin gshegs pa'i sku 'dis gzigs pa ltar bdag gis kyang de bzhin gshegs pa mthong lags so/ /byang chub sems dpa' spobs pa brtsegs kyis smras
235b5(mdo sde): pa/ bu mo khyod kyis chos kyi gtam la spobs par gyis shig /bu mos smras pa/ rigs kyi bu chos kyi dbyings la ni brjod par bgyi ba dang rab tu brjod par bgyi ba ma mchis la/ chos kyi dbyings ni yi ger 'grang ba yang ma lags so/ /byang chub sems dpa' spobs
235b6(mdo sde): pa thogs pa med pas smras pa/ bu mo khyod kyis sngon gyi de bzhin gshegs pa rnams kyi spyan sngar chos ji lta bu thos/ bu mos smras pa/ rigs kyi bu de'i slad du steng du gzigs shig dang / bar snang ci 'dra bar de bzhin gshegs pa yang de 'dra la/ de bzhin gshegs
235b7(mdo sde): pa ci 'dra bar chos bstan pa nyid kyang de 'dra/ nyan pa nyid kyang de 'dra ste/ rigs kyi bu chos thams cad ni nam mkha'i mtshan nyid de lta bu lags so/ /byang chub sems dpa' nam mkha' mdzod kyis smras pa/ bu mo khyod kyis sngon gyi de bzhin gshegs pa dag la
236a1(mdo sde): ji ltar sbyin pa byin zhing ji ltar yongs su bsngos/ bu mos smras pa/ rigs kyi bu 'di lta ste/ dper bgyi na de bzhin gshegs pa'i sprul pa zhig gis sangs rgyas la sogs pa dge slong gi dge 'dun la sbyin pa zhig phul bar gyur na de la rgyu ba ji lta
236a2(mdo sde): bu zhig 'byung bar 'gyur lags/ smras pa/ bu mo sprul pa la ni rgyu ba 'ga' yang 'byung ba med do/ /bu mos smras pa/ rigs kyi bu bdag gis kyang sngon gyi de bzhin gshegs pa dag la de ltar sbyin pa byin zhing yongs su bsngos pa lags so/ /byang chub sems
236a3(mdo sde): dpa' thogs med sems kyis smras pa/ bu mo khyod sems can rnams la ji ltar byams pas khyab par byed/ bu mos smras pa/ rigs kyi bu sems can de dag ji lta ba kho na bzhin du'o/ /smras pa/ bu mo sems can de dag kyang ji lta bu yin/ smras pa/ rigs
236a4(mdo sde): kyi bu 'das pa yang ma lags/ ma 'ongs pa yang ma lags/ da ltar byung ba yang ma lags la/ sems de yang 'das pa yang ma lags/ ma 'ongs pa yang ma lags/ da ltar byung ba yang ma lags pas byams pa bsgom pa de ni 'di 'dra'o zhes gdags par rngo mi
236a5(mdo sde): thogs lags so/ /byang chub sems dpa' mchog tu dga' ba'i rgyal pos smras pa/ bu mo khyod kyis chos kyi mig thob bam/ bu mos smras pa/ rigs kyi bu bdag gis sha'i mig kyang ma thob lags na chos kyi mig lta thob par ga la 'gyur/ byang chub sems
236a6(mdo sde): dpa' blo gros brtan pas smras pa/ bu mo khyod yun ji srid cig nas bla na med pa yang dag par rdzogs pa'i byang chub la yang dag par zhugs/ bu mos smras pa/ rigs kyi bu yun ji srid cig nas smig rgyu la chu yang dag par zhugs pa'i yun de srid nas bdag
236a7(mdo sde): kyang byang chub la yang dag par zhugs lags so/ /de nas byang chub sems dpa' byams pas bu mo zla mchog la 'di skad ces smras so/ /bu mo khyod yun ji srid cig gis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur/
236b1(mdo sde): bu mos smras pa/ yun ji srid cig gis byang chub sems dpa' byams pa so so'i skye bo'i sa las 'da' bar 'gyur zhing sangs rgyas kyi sa las kyang 'da' bar 'gyur ba de srid kyis lags so/ /de nas bcom ldan 'das la tshe dang ldan pa sha ra dwa ti'i bus 'di skad ces
236b2(mdo sde): gsol to/ /bcom ldan 'das 'di ltar sring mo 'di gtso bo chen po go cha chen po bgos pa 'di lta bu dag dang lhan cig yang dag par smra yang 'jigs par mi bgyid/ dman par mi bgyid pa ni bu mo 'di'i spobs pa ngo mtshar lags so/ /de nas tshe dang ldan pa sha ra dwa ti'i bu la
236b3(mdo sde): bu mo zla mchog gis 'di skad ces smras so/ /btsun pa sha ra dwa ti'i bu 'di lta ste dper bgyi na zhugs ni ji tsam du chung yang sreg pa'i ngo bo nyid lags pas ji tsam du nye bar len pa rnyed pa de tsam du sreg par bgyid lags so/ /btsun pa sha ra dwa ti'i bu de bzhin du byang chub
236b4(mdo sde): sems dpa' rnams kyang de bzhin gshegs pa thams cad kyi bgrod pas tha dad du dbye ba cung zad kyang ma mchis pas de dag thams cad bdag dang gzhan dag gis nyon mongs pa thams cad sreg pa'i slad du nye bar gnas pa lags so/ /sha ra dwa ti'i bus smras pa/ bu mo
236b5(mdo sde): byang chub thob nas khyod kyi sangs rgyas kyi zhing ci 'dra bar 'gyur/ bu mos smras pa/ btsun pa sha ra dwa ti'i bu bdag gi sangs rgyas kyi zhing ni sangs rgyas kyi zhing gang na/ gnas brtan sha ra dwa ti'i bu ci 'dra ba de 'dra ba'i sems can dman pa la mos pa/ shes rab chung ba/
236b6(mdo sde): gzhan gyi don la mi lta ba/ nyan thos kyi theg pa la yang dag par zhugs pa dag gi ming yang grag par mi 'gyur ba de lta bu 'gyur lags so/ /sha ra dwa ti'i bus smras pa/ bu mo gang khyod 'di skad ces chos kyi dbyings ni gcig go/ /de bzhin nyid ni gcig go/ /
236b7(mdo sde): zhes zer na 'o na ci khyod kyis nyan thos rnams ni dman pa nyid yin la ci sangs rgyas rnams ni lhag pa yin par yang dag par rjes su mthong ngam/ bu mos smras pa/ btsun pa sha ra dwa ti'i bu 'di lta ste/ dper bgyi na ba lang gi rjes kyi chab gang lags pa dang / rgya mtsho chen
237a1(mdo sde): po'i chab gang lags pa de dag la ni bye brag cung zad kyang ma mchis lags mod kyi/ 'on kyang ba lang gi rjes la ni rgya mtsho chen po ltar sems can tshad ma mchis pa dag gi go skabs ma mchis lags so/ /btsun pa sha ra dwa ti'i bu de bzhin du de bzhin gshegs pa
237a2(mdo sde): rnams dang / nyan thos rnams kyang chos kyi dbyings gcig las nges par byung ba lags mod kyi/ 'on kyang nyan thos rnams kyis ni de bzhin gshegs pa dag ltar sems can tshad ma mchis grangs ma mchis pa dag gi don bgyid par rngo mi thogs lags so/ /btsun pa sha ra
237a3(mdo sde): dwa ti'i bu 'di lta ste/ dper bgyi na yungs 'bru'i khongs su chud pa'i nam mkha'i khams gang lags pa dang / phyogs bcu'i 'jig rten gyi khams thams cad kyi khongs su chud pa'i nam mkha'i khams gang lags pa'i nam mkha'i khams de dag la ni bye brag cung zad
237a4(mdo sde): kyang ma mchis pa lags mod kyi/ 'on kyang yungs 'bru'i khongs su chud pa'i nam mkha'i khams la ni phyogs bcu'i khongs su chud pa'i nam mkha' ltar grong dang / grong khyer dang / yul 'khor dang / rgyal po'i pho brang dag rab tu mi gnas shing kun tu mi gnas
237a5(mdo sde): la ri'i rgyal po ri rab dag kyang ma mchis rgya mtsho chen po dag kyang ma mchis lags so/ /btsun pa sha ra dwa ti'i bu de bzhin du de bzhin gshegs pa rnams dang nyan thos rnams kyang stong pa nyid dang / mtshan ma med pa dang / smon pa ma mchis pa gcig las nges par
237a6(mdo sde): byung ba lags mod kyi/ 'on kyang nyan thos rnams kyis ni de bzhin gshegs pa dgra bcom pa yang dag par rdzogs pa'i sangs rgyas dag ltar sems can tshad med pa grangs ma mchis pa dag gi don bgyid par rngo mi thogs lags so/ /sha ra dwa ti'i bus smras pa/ bu mo sangs
237a7(mdo sde): rgyas rnams dang / nyan thos rnams kyi rnam par grol ba gcig pa ma yin nam/ bu mos smras pa/ btsun pa sha ra dwa ti'i bu gang 'di skad ces sangs rgyas rnams dang / nyan thos rnams kyi rnam par grol ba gcig go zhes gsung ba ni skur pa 'debs pa lags so/ /sha ra dwa
237b1(mdo sde): ti'i bus smras pa/ bu mo ci'i phyir/ bu mos smras pa/ btsun pa sha ra dwa ti'i bu de'i slad du de khyod nyid la yongs su zhus/ khyod kyis ji ltar bzod pa de bzhin du lan gdab tu gsol/ gang gi tshe btsun pa sha ra dwa ti'i bu'i sems rnam par grol ba de'i tshe/ ji ga stong
237b2(mdo sde): gsum gyi stong chen po'i 'jig rten gyi khams lag mthil ltar mnyam pa kun tu gnas par gyur lags sam/ ji ga shing ljon pa dang ri thams cad kyis khyod logs su mngon par phyogs te btud mngon par btud/ mngon par rab tu btud lags sam/ ji ga ngan song
237b3(mdo sde): thams cad rab tu zhi bar gyur lags sam/ ji ga sems can thams cad nyon mongs pa dang bral bar gyur lags sam/ ji ga stong gsum gyi stong chen po'i 'jig rten gyi khams 'og tu mnar ma mchis pa la thug pa yan chad dang / steng du 'og min gyi gnas kyi mthar
237b4(mdo sde): thug pa'i bar dag 'od zer gyi kha dog lta bus snang bar gyur lags sam/ ji ga lha thams cad kyis phyag bgyis lags sam/ ji ga bdud kyi sa dang nam mkha' dpag tshad sum cu tshun chad dpung gis khyab par bgyis te mchis par gyur lags sam/ ji ga sems kyi skad
237b5(mdo sde): cig gcig dang ldan pa'i shes rab kyis rnam par grol lags sam/ ji ga khyod byang chub pa dang dus gcig kho nar bdud thams cad nges par bcom lags sam/ sha ra dwa ti'i bus smras pa/ bu mo khyod kyis kho bo la ji skad smras pa de dag las de'i rgyu gcig tsam yang ma
237b6(mdo sde): byung ngo / /bu mos smras pa/ btsun pa sha ra dwa ti'i bu byang chub sems dpa' byang chub kyi snying po dam pa la gnas pa la ni yon tan gyi khyad par de dag dang gzhan yang dpag tu ma mchis pa dag byung bar gyur pas na/ btsun pa sha ra dwa ti'i bu de bzhin gshegs pa'i rnam par
237b7(mdo sde): grol ba dang / nyan thos kyi rnam par grol ba'i khyad par ni de lags so/ /de nas bcom ldan 'das kyis bu mo zla mchog la legs so zhes bya ba byin te/ bu mo legs so legs so/ /bu mo khyod de skad ston pa ni yang khyod legs so/ /de nas sangs rgyas kyi mthus bu
238a1(mdo sde): mo zla mchog gi lag pa g.yas par de bzhin gshegs pa'i sku pad ma la bzhugs pa byung bar gyur pa gang yin pa de pad ma'i gdan de las mngon par 'phags te/ bcom ldan 'das la lan gsum bskor ba byas nas bcom ldan 'das nyid kyi sku lte
238a2(mdo sde): ba'i khung du zhugs so/ /de nas de'i mod la sangs rgyas kyi mthus sa chen po rab tu g.yos par gyur cing / bcom ldan 'das kyi spu'i khung bu thams cad nas pad ma gser gyi mdog tu snang ba/ sdong bu rnams ni gser/ 'dab ma rnams ni dngul/ snying po rnams ni
238a3(mdo sde): rin po che dpal gyi snying po las grub pa dag byung bar gyur to/ /pad ma de dag la yang de bzhin gshegs pa'i sku mtshan gyis legs par brgyan pa pad ma la bzhugs pa dag kun tu snang bar gyur cing / de bzhin gshegs pa'i sku de dag kyang phyogs bcu'i 'jig rten gyi
238a4(mdo sde): khams mtha' yas mu med pa dag tu gshegs te sangs rgyas med pa'i 'jig rten gyi khams dag na chos ston par kun tu snang zhing / 'di lta ste/ sangs rgyas kyi mthus chos ston pa de dag kyang 'dir kun tu grag go/ /de nas bu mo zla mchog gis de lta bu'i cho 'phrul
238a5(mdo sde): chen po mthong nas dga' zhing mgu la yi rangs te/ rab tu dga' zhing dga' ba dang / yid bde ba skyes nas des lag pa g.yas pa na thogs par gyur pa'i pad ma gang yin pa de bcom ldan 'das ga la ba de logs su 'phangs so/ /'phangs ma thag tu pad ma de me tog gi khang
238a6(mdo sde): pa brtsegs pa gru bzhi lham pa ka ba bzhi zug pa/ cha mnyam pa shin tu rnam par bye ba zhig tu gyur te/ bcom ldan 'das kyi dbu'i gtsug gi drang thad kyi steng gi nam mkha' la 'dug par gyur to/ /khang pa brtsegs pa der yang khri gdan rkang pa rin po ches spras pa/ lha'i ras bcos bu 'bum phrag
238a7(mdo sde): du ma bting ba zhig byung bar gyur to/ /khri gdan de la bcom ldan 'das de bzhin gshegs pa shAkya thub pa ci 'dra ba de 'dra ba'i de bzhin gshegs pa'i sku zhig bzhugs par yang kun tu snang ngo / /des pad ma de 'phangs nas bcom ldan 'das la 'di skad ces gsol to/ /bcom ldan 'das bdag
238b1(mdo sde): dge ba'i rtsa ba 'dis ngar 'dzin pa dang / nga yir 'dzin pa la gnas pa'i sems can rnams la ngar 'dzin pa dang / nga yir 'dzin pa spang ba'i slad du chos ston par gyur cig /yang sangs rgyas kyi mthus de'i lag par pad ma gnyis pa zhig byung bar gyur pa dang / des de yang
238b2(mdo sde): bcom ldan 'das ga la ba de logs su 'phangs so/ /'phangs ma thag tu pad ma de yang bcom ldan 'das kyi steng du pad ma'i khang pa brtsegs pa gnyis pa zhig tu gyur pa dang / des tshig 'di skad ces kyang gsol to/ /bcom ldan 'das bdag dge ba'i rtsa ba 'dis 'jig /
238b3(mdo sde): tshogs la lta ba dang 'brel ba'i sems can rnams la 'jig tshogs la lta ba spang ba'i slad du chos ston par gyur cig /yang sangs rgyas kyi mthus de'i lag par pad ma gsum pa zhig byung bar gyur pa dang / des de yang bcom ldan 'das ga la ba de logs su 'phangs so/ /
238b4(mdo sde): 'phangs ma thag tu pad ma de yang bcom ldan 'das kyi steng du pad ma'i khang pa brtsegs pa gsum pa zhig tu gyur pa dang / tshig 'di skad ces kyang gsol to/ /bcom ldan 'das bdag dge ba'i rtsa ba 'dis rtog pa dang / rnam par rtog pa dang / yongs su rtog pa dang / 'dod
238b5(mdo sde): chags dang / zhe sdang dang / gti mug spang ba'i slad du sems can rnams la chos ston par gyur cig /yang sangs rgyas kyi mthus de'i lag par pad ma bzhi pa zhig byung bar gyur pa dang / des de yang bcom ldan 'das ga la ba de logs su 'phangs so/ /'phangs ma thag tu
238b6(mdo sde): pad ma de yang bcom ldan 'das kyi steng du pad ma'i khang pa brtsegs pa bzhi zhig tu gyur pa dang / tshig 'di skad ces kyang gsol to/ /bcom ldan 'das bdag dge ba'i rtsa ba 'dis phyin ci log bzhi spang ba'i slad du sems can rnams la chos ston par gyur cig /yang
238b7(mdo sde): sangs rgyas kyi mthus de'i lag par pad ma lnga pa zhig byung bar gyur pa dang / des de yang bcom ldan 'das ga la ba de logs su 'phangs so/ /'phangs ma thag tu pad ma de yang bcom ldan 'das kyi steng du pad ma'i khang pa brtsegs pa lnga pa zhig tu gyur pa dang /
239a1(mdo sde): tshig 'di skad ces kyang gsol to/ /bcom ldan 'das bdag dge ba'i rtsa ba 'dis sgrib pa lnga dang ldan pa'i sems can rnams la sgrib pa lnga spang ba'i slad du chos ston par gyur cig /yang sangs rgyas kyi mthus de'i lag par pad ma drug pa zhig byung
239a2(mdo sde): bar gyur pa dang / des de yang bcom ldan 'das ga la ba de logs su 'phangs so/ /'phangs ma thag tu pad ma de yang bcom ldan 'das kyi steng du pad ma'i khang pa brtsegs pa drug pa zhig tu gyur pa dang / tshig 'di skad ces kyang gsol to/ /bcom ldan 'das bdag
239a3(mdo sde): dge ba'i rtsa ba 'dis skye mched drug la rten pa'i sems can rnams la skye mched drug yongs su 'tshal bar bgyi ba'i slad du chos ston par gyur cig / yang sangs rgyas kyi mthus de'i lag par pad ma bdun pa zhig byung bar gyur pa dang / des de yang bcom ldan 'das ga
239a4(mdo sde): la ba de logs su 'phangs so/ /'phangs ma thag tu pad ma de yang bcom ldan 'das kyi steng du pad ma'i khang pa brtsegs pa bdun pa zhig tu gyur pa dang / tshig 'di skad ces kyang gsol to/ /bcom ldan 'das bdag dge ba'i rtsa ba 'dis rnam par shes pa gnas pa
239a5(mdo sde): bdun dang ldan pa'i sems can rnams la rnam par shes pa gnas pa bdun yongs su 'tshal bar bgyi ba'i slad du chos ston par gyur cig / yang sangs rgyas kyi mthus de'i lag par pad ma brgyad pa zhig byung bar gyur pa dang / des de yang bcom ldan 'das ga la ba de
239a6(mdo sde): logs su 'phangs so/ /'phangs ma thag tu pad ma de yang bcom ldan 'das kyi steng du pad ma'i khang pa brtsegs pa brgyad pa zhig tu gyur pa dang / tshig 'di skad ces kyang gsol to/ /bcom ldan 'das bdag dge ba'i rtsa ba 'dis log pa nyid brgyad la nges pa'i sems
239a7(mdo sde): can rnams la log pa nyid brgyad nges par spang ba'i slad du chos ston par gyur cig / yang sangs rgyas kyi mthus de'i lag par pad ma dgu pa zhig byung bar gyur pa dang / des de yang bcom ldan 'das ga la ba de logs su 'phangs so/ /'phangs ma thag tu pad ma
239b1(mdo sde): de yang bcom ldan 'das kyi steng du pad ma'i khang pa brtsegs pa dgu pa zhig tu gyur pa dang / tshig 'di skad ces kyang gsol to/ /bcom ldan 'das bdag dge ba'i rtsa ba 'dis kun nas mnar sems kyi dngos po dgu la gnas pa'i sems can rnams la kun nas mnar
239b2(mdo sde): sems kyi dngos po dgu spang ba'i slad du chos ston par gyur cig / yang sangs rgyas kyi mthus de'i lag par pad ma bcu pa zhig byung bar gyur pa dang / des de yang bcom ldan 'das ga la ba de logs su 'phangs so/ /'phangs ma thag tu pad ma de yang bcom ldan 'das
239b3(mdo sde): kyi dbu'i gtsug gi drang thad kyi steng du pad ma'i khang pa brtsegs pa bcu pa zhig tu gyur pa dang / tshig 'di skad ces kyang gsol to/ /bcom ldan 'das bdag dge ba'i rtsa ba 'dis ji ltar da ltar bcom ldan 'das phyogs bcur snang bas khyab par mdzad pa ltar stobs bcu
239b4(mdo sde): dang ldan pa'i sangs rgyas su gyur cig / de nas pad ma'i khang pa brtsegs pa de dag gong nas gong du brtsegs pa'i 'phang gis tshangs pa'i 'jig rten gyi mthar thug par gyur to/ /de'i tshe na sa bla ba'i lha yan chad nas tshangs ris kyi bar gyi lha rnams la pad ma'i khang pa
239b5(mdo sde): brtsegs pa de dag gis yang dag par bskul nas lha bye ba phrag dpag tu med pa dag 'dus par gyur to/ /de nas de'i tshe bcom ldan 'das 'dzum pa mdzad do/ /'di ni sangs rgyas bcom ldan 'das rnams kyi chos nyid de/ gang gi tshe 'dzum pa mdzad pa de'i tshe bcom ldan
239b6(mdo sde): 'das kyi zhal gyi sgo nas 'od zer kha dog du ma kha dog sna tshogs kha dog 'bum phrag du ma 'di lta ste/ sngon po dang / ser po dang / dmar po dang / dkar po dang / btsod ka dang / shel dang / dngul gyi kha dog lta bu dag byung ste/ de dag gis 'jig rten gyi khams
239b7(mdo sde): mtha' yas mu med pa dag snang bas khyab par byas nas tshang

