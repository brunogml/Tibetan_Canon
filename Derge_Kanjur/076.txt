1a1(mdo sde): /mdo sde AMH zhugs so//
1b1(mdo sde): @##/ /rgya gar skad du/ pu N+ya ba la a ba dA na/ bod skad du/ bsod nams kyi stobs kyi rtogs pa brjod pa/ bam po dang po/ sangs rgyas
1b2(mdo sde): la phyag 'tshal lo/ /'di skad bdag gis thos pa dus gcig na/ bcom ldan 'das mnyan du yod pa na/ rgyal bu rgyal byed kyi tshal mgon med zas sbyin gyi kun dga' ra ba na
1b3(mdo sde): bzhugs so/ /de nas bcom ldan 'das kyis dge slong rnams la bka' stsal pa/ dge slong dag 'di na mi blun po la la dam pa'i chos ma yin pa gsum dang ldan na sbyin pa dag mi
1b4(mdo sde): sbyin zhing bsod nams dag mi byed la/ tshul khrims yang dag par blangs nas gnas par mi byed de/ gsum gang zhe na/ 'di ltar chags pa dang ser sna dang bag med pa rnams
1b5(mdo sde): te/ dge slong dag 'di na mi blun po la la dam pa'i chos ma yin pa gsum po 'di dag dang ldan pas sbyin pa dag ma byin zhing bsod nams dag ma byas la/ tshul khrims yang dag
2a1(mdo sde): par blangs te gnas par ma byas pas lus zhig ste shi ba'i 'og tu ngan 'gro log par ltung ba sems can dmyal ba rnams su skye bar 'gyur ro/ /dge slong dag skyes bu dam pa chos gsum dang ldan pa ni sbyin pa dag sbyin zhing bsod nams
2a2(mdo sde): dag byed la tshul khrims yang dag par blangs te gnas so/ /gsum gang zhe na/ 'di ltar ma chags pa dang / ser sna'i dri ma dang bral ba dang / bag yod pa rnams so/ /dge slong dag chos gsum po 'di dag dang ldan na skyes bu dam pa sbyin pa dag
2a3(mdo sde): sbyin zhing bsod nams dag byas la/ tshul khrims yang dag par blangs te gnas pas lus zhig ste shi ba'i 'og tu bde 'gro mtho ris kyi 'jig rten du lha rnams kyi nang du skye bar 'gyur ro/ /bcom ldan 'das kyis de skad ces bka' stsal te/ bde bar
2a4(mdo sde): gshegs pas de skad ces gsungs nas/ de'i 'og tu gzhan yang ston pas 'di skad ces gsungs so/ /gang phyir ser sna bag med pas/ /sbyin pa sbyin par mi byed de/ /de phyir bsod nams 'dod pa yi/ /shes pas sbyin pa sbyin par bya/ /
2a5(mdo sde): ser sna can gyi 'jigs pa ni/ /bkres dang skom pa 'di yin na/ /gang gis 'jigs pas 'dir ma byin/ /de nyid ma byin 'jigs pa ste/ /'jig rten 'di dang pha rol tu/ /de yi byis pa gos par 'gyur/ /gang dag ser sna
2a6(mdo sde): spangs nas kyang / /dus su sbyin pa sbyin byed na/ /shi yang de ni shi ma yin/ /rgyags bzang ba yi 'dron po bzhin/ /gang dag shin tu gtang dka' ba/ /nyung ngu'am mang po gtong byed na/ /gtang dka' gtong ba de dag ni/ /dka'
2b1(mdo sde): ba'i las dag byed pa yin/ /dam pa min pas mi rtogs te/ /dam pa chos las 'da' mi byed/ /de phyir dam pa dam pa byin/ /'di nas shi bar gyur pa na/ /dam pa ma yin dmyal bar 'gro/ /dam pa dag ni mtho ris 'gro/ /rga bas gtses pa la ni skyabs
2b2(mdo sde): med de/ /tshe thung bas na srog khyer dus kyang nye/ /'chi ba'i 'jigs pa 'di mthong rnams kyis ni/ /bsod nams der sbyor bdag ni bya ba'i rigs/ /bud med spangs 'dir bor bas 'tsho ba gang / /dga' bas sbyin pa nyung ngu byin na yang / /stong gi mchod sbyin brgya stong
2b3(mdo sde): byed pas ni/ /de yi bcu drug char yang mi phod do/ /ci phyir mchod sbyin yangs shing rgya che ba/ /mchod sbyin 'thun pa de yi lam mi 'gro/ /ji ltar stong gi mchod sbyin stong rnams kyang / /de yi bcu drug char mi 'gyur zhe na/ /byis pa la la gsod cing 'ching byed 'dir/ /
2b4(mdo sde): gzhan nor sbyin byed ya ngar brlag par 'gyur/ /mchi ma'i gdong bcas chad par bcas pa yi/ /yon de'i mchod sbyin 'thun pa'i lam mi 'gro/ /de ltar mchod sbyin yangs shing rgya che ba/ /mchod sbyin 'thun pa'i lam du mi 'gro la/ /de ltar stong gi mchod sbyin stong rnams kyang / /
2b5(mdo sde): de yi bcu drug char yang mi phod do/ /la la gang dag gzu lums ma yin pa/ /chos bzhin nor rnams thob pa gtong byed cing / /de dag gtang dka' de rnams btang bas na/ /rang gi bsod nams kyis ni lha gnas 'gro/ /bcom ldan 'das kyis de skad ces bka'
2b6(mdo sde): stsal nas/ bcom ldan 'das gdan las bzhengs te/ nags stug po ga la ba de logs su gshegs so/ /gshegs nas nags stug po'i nang du zhugs te/ nyin par gnas pa'i phyir shing zhig gi drung na gnas shing bzhugs so/ /de'i tshe dge slong mang po dag
2b7(mdo sde): 'dun khang du 'dus shing 'khod pa'i skabs su tshul 'di lta bur tshe dang ldan pa dag mi rnams kyi nyams su dpen pa gang yin zhes gtam du glengs so/ /de'i tshe bcom ldan 'das kyi gcung sru'i bu tshe dang ldan pa dga' bo dang / tshe dang ldan pa gro zhin skyes bye ba nyi shu pa dang /
3a1(mdo sde): tshe dang ldan pa ma 'gags pa dang / tshe dang ldan pa shA ri'i bu rnams kyang 'khor de nyid du 'dus par gyur te 'khod do/ /de nas tshe dang ldan pa dga' bos smras pa/ tshe dang ldan pa dag byad gzugs ni mi rnams kyi nyams su dpen pa yin no/ /tshe dang
3a2(mdo sde): ldan pa gro zhin skyes bye ba nyi shu pas smras pa/ tshe dang ldan pa dag brtson 'grus ni mi rnams kyi nyams su dpen pa yin no/ /tshe dang ldan pa ma 'gags pas smras pa/ tshe dang ldan pa dag bzo ni mi rnams kyi nyams su dpen pa yin no/ /tshe dang ldan pa shA ri'i bus smras
3a3(mdo sde): pa/ tshe dang ldan pa dag shes rab 'ba' zhig mi rnams kyi nyams su dpen pa yin no zhes glengs nas de dag 'di skad du/ tshe dang ldan pa dag bdag cag kun mi 'thun par gyur te/ 'di ltar tha dad par brtags kyis/ bdag cag bcom ldan 'das kyi thad du song ste don 'di
3a4(mdo sde): nyid zhu la/ bcom ldan 'das bdag cag la ci skad du lung ston pa de bzhin du gzung bar bya'o zhes zer nas tshe dang ldan pa dag bcom ldan 'das ni/ ston pa thugs rje chen po ste/ /thams cad mkhyen pa tha tshom bsal/ /de ni som nyi gcod pa ste/ /nyi mas mun pa bsal
3a5(mdo sde): ba bzhin/ /sdug bsngal dra bas glags pa dang / /log pa'i lam la gnas pa yi/ /srog chags rnams kyi skyabs gcig ste/ /bu rnams kyi ni pha mchog bzhin/ /de phyir chos kun dbang phyug po/ /sems can kun gyi don brtson pa/ /thub pa the tshom gcod
3a6(mdo sde): de la/ /bdag cag kun gyis zhu bar bya/ /som nyi mdud pa chen po ni/ /gang phyir rgyal ba gcod par 'gyur/ /de phyir thams cad dong nas ni/ /de bzhin gshegs la zhu bar bya/ /zhes byas nas dge slong mang po de dag bcom ldan 'das blta ba'i phyir 'gro bar
3a7(mdo sde): chas pa las/ bcom ldan 'das nyin par gnas pa'i phyir nags stug po'i nang na bzhugs pa'i bar skabs su dge slong mang po dge 'dun khang du 'dus shing 'khod de/ skabs su tshul de lta bu'i gtam glengs pa/ lha'i snyan rnam par dag pa mi las 'das pas gsan to/ /
3b1(mdo sde): gsan nas ting nge 'dzin de las bzhengs te 'dun khang ga la 'dug par gshegs so/ /gshegs nas dge slong gi dge 'dun gyi gung la gdan bshams pa de nyid la bzhugs so/ /bzhugs nas bcom ldan 'das kyis dge slong rnams la bka' stsal pa/
3b2(mdo sde): dge slong dag dge slong mang po 'dun khang du 'dus shing 'khod pa rnams kyis skabs kyi gtam ci zhig glengs/ da ltar khyed gtam ji lta bu zhig gi phyir 'dus shing 'khod/ gsol pa/ btsun pa bdag cag dge slong mang po 'dun khang 'dir 'dus shing mchis pa rnams
3b3(mdo sde): kyis skabs su tshul 'di lta bur tshe dang ldan pa dag mi rnams kyi nyams su dpen pa gang lags zhes bka' mchid bgyis so/ /de la tshe dang ldan pa dga' bo'i mchid nas ni tshe dang ldan pa dag byad gzugs mi rnams kyi nyams su dpen pa lags so zhes mchi/ tshe dang ldan
3b4(mdo sde): pa gro zhin skyes bye ba nyi shu pa'i mchid nas ni tshe dang ldan pa dag brtson 'grus mi rnams kyi nyams su dpen pa lags so zhes mchi/ tshe dang ldan pa ma 'gags pa'i mchid nas ni tshe dang ldan pa dag bzo mi rnams kyi nyams su dpen pa lags so zhes mchi/ tshe dang ldan pa shA ri'i
3b5(mdo sde): bu'i mchid nas ni tshe dang ldan pa dag shes rab 'ba' zhig mi rnams kyi nyams su dpen pa lags so zhes mchi ste/ btsun pa bdag cag rnams 'di snyam bgyid do/ /tshe dang ldan pa dag bdag cag kun mi 'thun par gyur te/ 'di ltar tha dad par brtags kyis bdag cag bcom
3b6(mdo sde): ldan 'das kyi thad du mchis te don 'di nyid zhus la/ bcom ldan 'das bdag cag la ji skad du lung ston pa de bzhin gzung bar bgyi'o snyam bgyid do/ /btsun pa bdag cag dge slong mang po 'dun khang du 'dus shing mchis pa rnams kyis skabs kyi bka' mchid 'di glengs te/ da
3b7(mdo sde): ltar bdag cag bka' mchid 'di'i slad du 'dus shing mchis lags so/ /de nas bcom ldan 'das kyis de'i gzhi las tshigs su bcad de gsungs pa/ sems can rnams kyi gzugs dang bzo/ /brtson 'grus dang ni shes rab gzhan/ /bsod nams dag las byung bas
4a1(mdo sde): na/ /de phyir bsod nams dam pa yin/ /zhes gsungs nas dge slong rnams la bka' stsal pa/ dge slong dag ci yang rung ste/ lan 'ga' tsam du zad kyi dus thams cad du kun nyams su dpen pa ma yin no/ /bsod nams ni dus thams cad du srog
4a2(mdo sde): chags thams cad kyi nyams su dpen pa yin te/ dge slong dag 'di ltar bsod nams bzhin du sems can rnams kyi nyams su dben pa'i chos gcig kyang ngas yang dag par rjes su ma mthong ngo / /dge slong dag ci'i phyir zhe na/ sngon byung ba 'das pa'i dus na/ rgyal
4a3(mdo sde): po'i pho brang 'khor zhig na/ rgyal po gsal stobs zhes bya ba zhig rgyal po byed de/ de'i ring la 'byor pa dang / rgyas pa dang / bde ba dang / lo legs pa dang / skye bo dang mi mang pos gang ngo / /rgyal po de'i btsun mo rnam par spa ba zhes bya ba gzugs bzang
4a4(mdo sde): zhing blta na sdug la mdzes pa zhig yod de/ phyi zhig na btsun mo rnam par spa ba dang lhan cig tu rtse zhing dga' la dga' mgur spyod do/ /de rtse zhing dga' la dga' mgur spyod pa de las bu gzugs bzang zhing blta na sdug la mdzes pa/ mi'i kha dog las ni 'das/
4a5(mdo sde): lha'i kha dog ni ma thob pa zhig btsas te/ de btsas pa na btsas ston byas so/ /btsas ston byas nas gzugs stobs zhes bya bar ming btags so/ /de bzhin du rim gyis de'i 'og tu de'i bu gsum btsas te/ de dag gi nang na gcig ni brtson 'grus ldan zhes bya/
4a6(mdo sde): gnyis pa ni bzo ldan zhes bya/ gsum pa ni shes rab ldan zhes bya'o/ /phyis re zhig na yang btsun mo rnam par spa ba la bu chags te/ gang gi nyin par de'i bu chags pa de nyid kyi nyin par glo bur du pho brang 'khor du gser rnam pa sna tshogs kyi char bab bo/ /btsun mo de'i steng du yang
4a7(mdo sde): lha'i bla re chen po rin po che sna tshogs kyis spras pa zhig byung ngo / /de nas rgyal po gsal stobs kyis ya mtshan de mthong nas shin tu ngo mtshar du gyur te/ ltas pa rnams la smras pa/ kye sngon ma byung ba'i ya mtshan byung ba 'di ci zhig /ltas pa rnams kyis gsol pa/ lha btsun
4b1(mdo sde): mo'i lhums su sras zhugs pa gang lags pa 'di ni bsod nams kyi che bar grags pa zhig ste/ sems can de'i mthu lags so/ /de nas rgyal pos de thos nas shin tu ngo mtshar du gyur to/ /de nas re zhig na btsun mo de 'di lta bur yid la 'dod pa skyes te/ kye ma bdag
4b2(mdo sde): seng ge'i khri la 'dug cing steng du gdugs dkar po thogs la rnga yab nor bu'i yu ba can yang thogs na ci ma rung snyam ste/ des rgyal po la gsol to/ /de nas rgyal po sems rab tu dga' bar gyur nas/ grong khyer rgya cher mdzes par byed du bcug nas de bzhin du thams cad
4b3(mdo sde): byed du bcug ste/ de'i yid la 'dod pa skyes pa gang yin pa de med par gyur to/ /de nas yang de'i yid la kye ma bdag gser dngul gyi phung po'i steng du 'dug la rang gi lag gis sbyin pa rnams sbyin zhing bsod nams dag byed de/ nor med pa rnams nor dang ldan par byed na ci ma rung
4b4(mdo sde): snyam du 'dod pa skyes te/ des rgyal po la gsol to/ /de nas rgyal pos de bzhin du byed du bcug nas de'i yid la 'dod pa skyes pa gang yin pa de med par gyur to/ /de nas yang de'i yid la kye ma btson thams cad btang na ci ma rung snyam du 'dod pa skyes so/ /de nas rgyal pos
4b5(mdo sde): de'i yid la 'dod pa skyes pa bsal ba'i phyir btson thams cad gtong du bcug ste/ de'i yid la 'dod pa skyes pa gang yin pa de med par gyur to/ /de nas yang de'i yid la kye ma bdag skyed mos tshal dag mthong na ci ma rung snyam du 'dod pa skyes so/ /de nas de rgyal
4b6(mdo sde): pos skyed mos tshal mdzes pa dag bltar bcug ste/ de'i yid la 'dod pa skyes pa gang yin pa de med par gyur to/ /de nas yang de'i yid la kye ma bdag gis skye bo mang po'i mdun du tshul 'di lta bur bden pa'i tshig brjod de/ ji ste bsod nams dag gi rnam par smin pa
4b7(mdo sde): yod ce na/ de las lha'i seng ge'i khri gang la 'dug na/ skye bo mang po la chos ston cing bdag gi gtam gyi rjes la yang ya mtshan 'ga' 'byung bar 'gyur ba de lta bu lha rnams kyis myur du bdag la phul na ci ma rung snyam du 'dod pa skyes te/ des rgyal po la gsol to/ /
5a1(mdo sde): de nas rgyal pos btsun mo 'khor dang grong khyer rgya cher mdzes par byed du bcug go/ /grong khyer na gnas pa'i skye bo mang po thams cad kyang gos gtsang ma dang / rgyan bgos nas/ spos dang / phreng ba dang / byug pa lag na thogs te 'dus
5a2(mdo sde): par gyur to/ /de nas btsun mo rnam par spa ba rgyan thams cad kyis bklubs te/ bud med kyi 'khor gyis bskor nas lha'i bu mo bzhin du skye bo dag gi mig dang / yid 'phrog cing skye bo mang po de dag gi nang du song ste/ sems can thams cad kyi rjes su 'gro ba'i byams
5a3(mdo sde): pa'i sems nye bar bzhag nas nam mkha' la lta zhing bden pa'i byin gyi rlabs byed de tshigs su bcad pa smras pa/ mi dbang lha yi rnam par grub pa yi/ /bsod nams stobs 'phags ji ste bdag la yod/ /bden pa des na deng du lha rnams kyis/ /myur du bdag gi seng
5a4(mdo sde): ge'i khri shoms shig / de nas tshig de skad smras ma thag tu bsod nams dag gi mthu ston pa'i lha rnams kyis glo bur du seng ge'i khri phul te/ lha'i me tog gi char yang phab bo/ /de nas skye bo phal po che de dag gis lha dang mi mngon par dga' bar byed pa'i cho 'phrul ngo mtshar
5a5(mdo sde): rmad du gyur pa mthong nas shin tu ya mtshan du gyur te/ kye ma bsod nams dag gi mthu che ste/ 'di ltar 'jig rten thams cad kyi mchod pa'i gnas lha rnams kyang bsod nams kyi stobs kyis bkug ste/ mi rnams kyi ngag nyan pa ni ngo mtshar to zhes ched du brjod pa ched du brjod do/ /
5a6(mdo sde): de nas btsun mo rnam par spa ba yid rab tu dga' ste/ tsham tshom med par seng ge'i khri la 'dzegs nas 'dug go/ /btsun mo de 'dug ma thag tu sa rnam pa drug tu g.yos te/ seng ge'i khri yangs las mi bdun gyi srid tsam du nam mkha' la 'phags te 'dug go/ /de nas
5a7(mdo sde): seng ge'i khri de'i steng du lha'i bla re rin po che sna tshogs kyis spras pa zhig byung ngo / /de nas skye bo phal po che de dag bsod nams kyi mthu mthong bas sems dga' bar gyur te/ spos dang / phreng ba dang / byug pa rnams kyis btsun mo la yang legs par mchod nas thal mo sbyar
5b1(mdo sde): te/ de'i ngag nyan cing sems btud nas mdun du 'khod do/ /rgyal po gsal stobs kyang bsod nams kyi rlabs shin tu rmad du byung ba de mthong nas sems kyi rgyud yang dag par dga' bar gyur te/ 'khor dang bcas par thal mo sbyar nas 'khod do/ /de nas btsun mo
5b2(mdo sde): rnam par spa bas de'i tshe sngon ma byung ba'i tshigs su bcad pa 'di skad ces smras so/ /bsod nams bsags na bde bar 'gyur/ /de'i phyir mis ni bsod nams bya/ /de yang yang dang yang du bya/ /de nyid la ni 'dun par bya/ /tshigs su bcad pa 'di smras ma thag tu bar
5b3(mdo sde): snang las legs par smras so/ /mchog tu legs par smras so zhes sgra byung ngo / /lha'i rol mo'i sgra dag kyang sgrogs so/ /lha'i gos shin tu spa ba'i char chen po yang bab bo/ /de nas tshigs su bcad pa 'di thos ma thag tu rgyal po gsal stobs dang / skye bo phal
5b4(mdo sde): po che de dag dga' bar gyur to/ /nam mkha' la 'khod pa'i lha rnams kyis kyang tsham tshom med par rang gi lus las bla gos dang rgyan rnams phud nas btsun mo rnam par spa ba dang / seng ge'i khri la bkab ste/ tshig 'thun par legs par smras so/ /legs
5b5(mdo sde): par smras so zhes sgra phyung ngo / /de nas btsun mo de seng ge'i khri de las dal gyis babs te sa la 'dug nas lha'i rol mo'i sgra rnams ni zhi bar gyur/ mi rnams kyi rol mo'i sgra ni sgrogs so/ /de nas rgyal po de dang skye bo phal po che dga' bar gyur nas/ bkur sti chen
5b6(mdo sde): pos mchod cing btsun mo'i 'khor du bskyal te/ btsun mo nang du song nas seng ge'i khri de mi snang bar gyur to/ /de nas skye bo phal po che dag gis bsod nams kyi rnam par g.yo ba de mthong ste/ sems yang dag par dga' bar gyur nas/ kye ma bsod nams dag gi che ba
5b7(mdo sde): nyid/ kye ma bsod nams dag gi 'bras bu dngar ba zhes ched du brjod pa ched du brjod do/ /de nas btsun mo de'i yid la 'dod pa skyes pa gang yin pa de med par gyur nas/ phyis re zhig na zla ba dgu tshang nas/ btsun mo rnam par spa ba nyi ma shar ba'i dus kyi skabs su bu btsas te/
6a1(mdo sde): khye'u gzugs bzang zhing blta na sdug la mdzes pa zhig btsas so/ /de'i skabs su yang sa rnam pa drug tu g.yos te/ nam mkha' las kyang rin po che sna bdun gyi char chen po btsun mo'i 'khor du bab bo/ /rgyal po'i pho brang 'khor de dag thams cad
6a2(mdo sde): du yang gos rnam pa sna tshogs kyi char bab bo/ /rgyal po de'i yul thams cad du yang lha'i me tog mchog tu yid du 'ong ba'i char bab bo/ /me tog dang 'bras bu'i shing ljon pa thams cad las kyang me tog dang 'bras bu rnams 'thon to/ /char zim bu yang thams cad du bab
6a3(mdo sde): bo/ /phyogs bzhi nas kyang ser bu bsil ba langs so/ /de nas gzhon nu btsas ma thag pa phyogs gang na 'dug pa der rgyal po chen po bzhis lha'i seng ge'i khri chen po rin po che sna tshogs kyis spras pas brtol te glo bur du phul lo/ /lha'i rgyal po brgya byin yang bdag nyid lag
6a4(mdo sde): dar te/ gzhon nu'i steng du lha'i gdugs rtsibs brgya pa dang / rnga yab nor bu'i yu ba can 'dzin to/ /de'i steng na sum cu rtsa gsum gyi lha rnams lha'i gos kyi bla re 'grems so/ /la la ni rin po che 'thor ro/ /la la ni rgyan 'thor ro/ /la la ni gos 'thor ro/ /
6a5(mdo sde): la la ni me tog 'thor ro/ /la la ni phye ma 'thor ro/ /la la ni spos dang / phreng ba dang / byug pa rnams 'thor ro/ /la la ni lha'i rol mo'i sgra rnams legs par sgrogs so/ /lha'i bu las sna tshogs can gyis ni grong khyer de thams cad rdo dang / gseg ma dang /
6a6(mdo sde): gyo mo rnams med par byas te bzhag nas dar gyi lda ldi mang po ni btags/ rgyal mtshan dang / ba dan ni bsgreng / tsan dan gyi chus ni chag chag btab/ bdug pa'i dri zhim po'i snod ni btags/ me tog sna tshogs ni gtor te/ lha rnams kyi skyed mos tshal
6a7(mdo sde): dga' ba'i tshal zhes bya ba dang 'dra bar yid du 'ong bar byas so/ /glang po che'i mchog brgya ni nags khung chen po nas rang 'ongs te glang po che'i bres na gnas par gyur to/ /rgod ma brgya yang rte'u 'brangs/ 'bru thams cad kyang ma rmos ma btab par mthu dang ldan par ni smin
6b1(mdo sde): to/ /seng ge'i khri de'i 'og nas kyang gter chen po lnga rin po che sna tshogs kyis legs par yongs su gang ba rnams kyis kha bstan te god par byas kyang yongs su zad par mi 'gyur ro/ /sems can phan tshun 'khod pa rnams kyang de'i yud tsam la byams pa'i sems
6b2(mdo sde): su gyur to/ /gzhon nu rdzu 'phrul che zhing mthu che ba de btsas ma thag tu tshe rabs dran te/ phyogs bzhir bltas nas tshigs su bcad de smras pa/ bsod nams bsags na bde bar 'gyur/ /de phyir mi yis bsod nams bya/ /de yang yang dang yang du bya/ /
6b3(mdo sde): de nyid la ni 'dun par bya/ /zhes smras so/ /de nas nam mkha' la gnas pa'i lha rdzu 'phrul che zhing mthu che ba zhig gis bsod nams dag gi shin tu rmad du byung ba shin tu yid du 'ong ba rnam par g.yo ba de mthong nas sems yang dag par dga' bar gyur te/ bsod nams dag
6b4(mdo sde): gi che ba nyid bstan pa'i phyir de'i tshe tshigs su bcad de smras pa/ bsod nams dag gi g.yo ba ltos/ /rgyal po chen po bzhi rnams dang / /sum cu rtsa gsum dbang por bcas/ /bsod nams kyis ni de'i dbang byas/ /zhes smras so/ /de nas rgyal po de btsun mo'i
6b5(mdo sde): 'khor dang / sras dang / blon po dang / pho brang 'khor gyi mi dang / yul gyi mi dang bcas pas phun sum tshogs pa de dag mthong nas ya mtshan gyis mig rgyas par gyur te/ mchog tu ya mtshan du gyur nas/ kye ma gzhon nu'i bsod nams kyi stobs/ kye ma
6b6(mdo sde): gzhon nu'i bsod nams kyis cher grags pa 'di ltar 'di mir gyur du zin kyang 'di lta bur lha'i 'byor pa rgyas pa byung bar gyur pa 'di ni ya mtshan che'o zhes ched du brjod pa ched du brjod do/ /de nas rgyal po sems rab tu dga' zhing bu snying du sdug nas dkor pa rnams la bsgo ste/
6b7(mdo sde): bka' snyan gsol pa rnams kyi phyir rgyal po'i ra bar gser dngul gyi phung po spungs nas sbyin pa dag byin te bsod nams dag byas so/ /nor med pa du ma ni nor dang ldan pa la bkod do/ /de nas re zhig na 'byor pa chen po rgyas pas de btsas pa'i btsas ston chen po
7a1(mdo sde): byas nas ming 'dogs par byed de/ gzhon nu'i ming cir gdags zhes zer ro/ /de nas blon po dag gis gsol pa/ lha gang gi slad du sras 'di bsod nams kyi stobs rgyas shing / de btsas pa na 'di lta bur lha'i 'byor pa byung bar gyur pas na/
7a2(mdo sde): de'i phyir sras 'di'i mtshan ni bsod nams stobs zhes gdags pa'i rigs so zhes zer ro/ /de nas de'i ming bsod nams kyi stobs zhes btags so/ /de nas gzhon nu bsod nams stobs pang na 'tsho ba'i ma ma gnyis dang nu ma snun pa'i ma ma gnyis dang /
7a3(mdo sde): dri ma 'khru ba'i ma ma gnyis dang / rtse ba'i ma ma gnyis te ma ma brgyad la gtad nas/ de ma ma brgyad po de dag gis 'o ma dang / zho dang / mar dang / zhun mar dang / mar gyi snying khu dang / gzhan yang yo byad kyi khyad par bzang ngo cog gis bskyed bsrings te rdzing bu'i
7a4(mdo sde): pad+ma bzhin du skye drag par gyur to/ /gang gi tshe de cher skyes pa de'i tshe yi ge slob tu bcug ste/ des yi ge mthar phyin nas/ de rgyal po rgyal rigs dag gi gnas lnga rnams kyi bar gang yin pa de dag la byang bar gyur to/ /gzhon nu bsod nams stobs de yang dad pa dang
7a5(mdo sde): ldan la dge zhing bsam pa bzang ba/ bdag la phan pa dang / gzhan la phan pa la zhugs pa/ snying rje can/ bdag nyid che ba/ chos 'dod pa/ skye dgu la byams pa/ gtong ba la sred pa/ sbyin pa la dga' ba/ rab tu sbyin pa la mngon par dga' ba thams cad
7a6(mdo sde): sbyin pa/ thams cad yongs su gtong ba/ chags pa med par yongs su gtong ba/ gtong ba chen po la gnas pa zhig ste/ 'di ltar dge sbyong dang / bram ze dang / bkren pa dang / sdug cing phongs pa rnams la tha na rang gi sha'i bar du des ma byin pa dang / yongs su ma
7a7(mdo sde): btang ba ci yang med do/ /de la slong ba dag 'ongs te slong na de'i tshe de dag la byams pa'i sems kyis nye bar gnas te/ nam mkha' la bltas nas kye ma 'di ltar gser ram/ dngul lam/ gos sam/ bza' ba'am/ bca' ba'am/ btung ba'am/ mal stan
7b1(mdo sde): nam/ gzhan yang gang ci yang rung ste ci 'dod pa de dang de dag nam mkha' las bdag la 'ongs kyang ci ma rung snyam du sems bskyed de/ des sems bskyed na de la 'ong bar 'gyur la/ su yang don de mi shes so/ /des yo byad de dag gis slong ba dag gi bsam pa yongs
7b2(mdo sde): su rdzogs par byas nas phyir 'dong ngo / /de'i grags pas 'dzam bu'i gling thams cad kun tu gang bar gyur te/ 'og tu klu'i 'jig rten thams cad nas steng du tshangs pa'i 'jig rten gyi bar du sgra grags so/ /de nas phyis re zhig na gzhon nu bsod nams stobs phu bo
7b3(mdo sde): bzhi dang lhan cig tu 'byor ba mchog gis skyed mos tshal du 'khyam du dong ngo / /de'i bar gyi lam du mchu khab tsam la lto ri rab tsam ste/ keng rus bsgreng ba 'dra zhing lus shin tu 'bar ba thal mo sbyar ba stong phrag du ma dag gis yongs su bskor te/ gzhon nu bsod
7b4(mdo sde): nams stobs ma gtogs par sus kyang de dag mi mthong ngo / /de nas de dag gis gzhon nu bsod nams stobs la smras pa/ gzhon nu khyod bsod nams kyis che bar grags pa/ snying rje chen po yin na/ bdag cag bkres shing skom pas nyam
7b5(mdo sde): thag pa rnams la zas dang skom byin cig / bdag cag ni ser sna'i dbang du gyur te/ kyi 'jig rten du skyes pas lo brgya phrag du mar chu yang mi rnyed na kha zas lta ga la mthong / de skad ces smras nas gzhon nu bsod nams stobs kyi sems snying rjes kun
7b6(mdo sde): tu bskyod nas skyen par nam mkha' la bltas te/ kye ma lha'i bza' ba dang btung ba bdag la 'ongs kyang ci ma rung snyam du sems bskyed do/ /de nas glo bur du lha'i bza' ba dang btung ba nam mkha' las 'ongs so/ /de nas gzhon nu bsod nams stobs kyis rnams
7b7(mdo sde): lha'i bza' ba dang btung bas yang dag par tshim par bya ba la zhugs so/ /de nas re zhig na de dag gis sngon gyi las kyi nyes pas bza' ba dang / btung ba de dag ma mthong nas 'di skad ces smras te/ gzhon nu khyod snying rje can zhig ces grags na/ ci'i phyir bdag cag
8a1(mdo sde): tshim par mi byed/ gzhon nus smras pa/ lha'i bza' ba dang btung ba 'di dag byin pa yin na/ kha zas 'di dag las ci nyes te mi za/ rnams kyis smras pa/ gzhon nu bdag cag ni sngon gyi las kyi nyes pas lha'i bza' ba dang
8a2(mdo sde): btung ba de dag mi mthong ngo / /de nas gzhon nu bsod nams stobs mi dga' nas/ kye ma ser sna'i rnam par g.yo ba snyam du yid la bsams te/ de dag la byams pas khyab par byas nas sems bskyed de tshig tu smras pa/ ji ste bsod nams dag gi mthu yod
8a3(mdo sde): na bden pa de dang / bden pa'i tshig des 'di dag gis lha'i bza' ba dang btung ba 'di dag yang dag pa ji lta ba bzhin du mthong zhing za ba'i mthu yod par gyur cig ces gzhon nus tshig tu brjod ma thag tu rnams kyis lha'i bza' ba dang btung ba de dag log
8a4(mdo sde): par mi mthong zhing de dag gi kha yang tha mal du gyur to/ /de nas gzhon nu bsod nams stobs yid rab tu dga' bas de dag lha'i bza' ba dang btung bas tshim par byas te/ de dag gis bza' ba dang btung ba sngon ma myong ba thob nas bkres pa dang
8a5(mdo sde): skom pa shin tu mi bzad pa chen po'i dbang du gyur pas ha cang mang du zos te/ gsus pa rdol nas de dag gzhon nu bsod nams stobs la sems mngon par dga' bzhin du shi ste/ dga' ldan gyi lha'i ris su skyes nas gzhon nu bsod nams stobs la gzhon nu
8a6(mdo sde): khyod kyis bdag cag dga' ldan gyi lha'i ris su bkod kyis mchog tu dga' ba skyed cig / da ni khyod nyid las brten te sbyin pa dag sbyin zhing bsod nams dag bya'o zhes smras so/ /de nas gzhon nu bsod nams stobs mchog tu dga' ba skyes nas legs so zhes
8a7(mdo sde): smras te/ skyed mos tshal nyid du song ngo / /de nas skyed mos tshal der 'dug nas mi rnams kyi nyams su dpen pa gang yin zhes yang dag pa'i gtam 'di lta bu glod cing nges par byed do/ /de nas gzhon nu gzugs dang ldan pa na re 'di la gdod brtag tu ci yod/ 'di ni 'jig
8b1(mdo sde): rten gyis rtogs pa kho na ste/ 'di ltar byad gzugs ni mi rnams kyi nyams su dpen pa yin no/ /de ci'i phyir zhe na/ byad gzugs dang ldan pa mthong na sngon ma mthong ba'i skye bo yang mchog tu dga' bar 'gyur la mngon par dga' ba ma yin pa rnams kyang dga' bar 'gyur
8b2(mdo sde): ba'i phyir ro/ /sngon gyi drang srong dag gis kyang byad gzugs bzang ba 'di ni rnyed pa rnams kyi phyed do zhes smras pa yin no/ /gzhan yang khyod kyis ltos dang yid du 'ong ba'i gzugs dang ldan pa ni mthong ba tsam gyis mi rnams dga' bar 'gyur te/ dam pa rnams kyis chos kyi
8b3(mdo sde): mchog la bya ba bzhin du snying nas bkur bar byed do/ /de nas gzugs dang ldan pa'i tshig 'di thos nas brtson 'grus can gyis smras pa/ gzugs dag gis byar ci yod de/ brtson 'grus 'ba' zhig mi rnams kyi nyams su dpen pa yin no/ /de ci'i phyir zhe na/ byad
8b4(mdo sde): gzugs dang ldan la brtson 'grus med pa la ni tshe 'di'am tshe phyi ma'i 'dod pa'i 'bras bu ci yang mi snang mi grag ste/ byad gzugs nyams su dpen zhes bya ba 'di ni byis pa skye bo rmongs par byed par zad pa'i phyir ro/ /brtson 'grus ni tshe 'di nyid la yang 'dod pa'i 'bras bu
8b5(mdo sde): 'grub par byed de/ 'di lta ste zhing rmed pa rnams kyi 'bru dang / tshong pa rnams kyi khe dang / zhabs 'bring byed pa rnams kyi 'tsho ba dang / mi stod rims rnams kyi bstan bcos rtogs par bya ba dang / bsam gtan pa rnams kyi bsam gtan gyi 'bras bu thob par
8b6(mdo sde): bya ba dang / de la sogs pa brtson 'grus kyi tshe 'di'i 'dod pa'i 'bras bu snang ngo / /tshe phyi ma'i 'bras bu ni 'di lta ste/ bde 'gro dang mtho ris kyi 'jig rten dang / longs spyod chen po dang / thar pa thob pa dang / de la sogs pa brtson 'grus kyi tshe phyi ma'i 'bras bu yang
8b7(mdo sde): snang ngo / /gzhan yang brtson 'grus ni yon tan thams cad kyi gzhir gyur pa dang / gnod pa rnams zlog pa yin te/ brtson 'grus la ni bsgrub dka' ba ci yang med do zhes brtson 'grus can gyis de skad ces smras pa la bzo dang ldan pas bgad de smras pa/ khyod kyi
9a1(mdo sde): bden zhing mang la rnam pa sna tshogs ni smra mod kyi nga'i sems ni ma mgu'o/ /de ci'i phyir zhe na/ bzo dang bral ba'i brtson 'grus kyis ni 'bras bu ci yang 'grub pa ma mthong gi /bzo dang ldan pa ni 'bras bu yod par mthong ba'i phyir ro/ /de bas na bzo
9a2(mdo sde): 'ba' zhig mi rnams kyi nyams su dpen pa yin no/ /gzhan yang bzo bo ni rigs dma' bar skyes su zin kyang rgyal po rnams dang / blon po rnams dang / bram ze dang / khyim bdag rnams kyis gdon mi za bar bkur ro/ /sna tshogs las can lha rnams dang / /mi rnams
9a3(mdo sde): kyis kyang legs par bkur/ /de bzhin ma rabs bzo bo'i phyir/ /mi dang lha rnams kyis kyang bkur/ /zhes bzo dang ldan pas smras pa la shes rab can gyis yid tsam gyis bgad de smras pa/ shes rab bzhin du mi rnams kyi nyams su byad gzugs kyang dpen pa ma yin/
9a4(mdo sde): brtson 'grus kyang dpen pa ma yin/ bzo yang dpen pa ma yin no/ /de ci'i phyir zhe na/ shes rab 'chal pa ni gzugs bzang ba mthong na yang rkyen du 'bab par 'dzem pa ma yin la/ brtson 'grus kyis kyang don du skye bar mi 'gyur/ bzo yang shes rab med na shes par mi nus pa'i phyir
9a5(mdo sde): ro/ /de bas na shes rab 'ba' zhig don thams cad bsgrub pa la mi rnams kyi nyams su dpen pa yin no/ /gzhan yang shes rab kyis ni gzugs dang bzo/ /brtson 'grus nor yang thob par 'gyur/ /mi rnams legs dang bde ba che/ /shes rab kyis ni thams cad 'thob/ /ces shes rab
9a6(mdo sde): can gyis de skad smras pa la gzhon nu bsod nams stobs kyis bzhin 'dzum dmul nas bsod nams dag gi stobs dngos su kha nas byung bzhin du smras pa/ shes rab dang bral ba'i gzugs dang / bzo dang / brtson 'grus thams cad ni nyams su dpen pa ma yin la/ shes rab kyis yongs su
9a7(mdo sde): zin pa ni 'bras bu dang bcas shing nyams su dpen pa yin te/ de ni bden pa kho na mod kyi 'on kyang shes rab de yang bsod nams med par 'thob par mi 'gyur te/ de bas na bsod nams 'ba' zhig mi rnams kyi nyams su dpen pa yin no/ /bsod nams zhes bya ba ni gcig tu sdug pa'i 'bras bu
9b1(mdo sde): rnams dang / phangs pa'i 'bras bu rnams dang / dga' ba'i 'bras bu rnams dang / yid du 'ong ba'i 'bras bu rnams dang / yid dang 'thad pa'i 'bras bu rnams kyi gtso bo yin te/ yon tan ma lus par ngas brjod mi nus mod kyi/ khyod khong du chud par bya ba'i phyir bsod nams dag
9b2(mdo sde): gi yon tan phyogs gcig tsam bshad par byas nyon cig / bsod nams dag gis byad gzugs 'thob/ /bsod nams kyis ni tshul khrims ldan/ /bsod nams dag gis dpal 'thob cing / /de bzhin longs spyod can du 'gyur/ /bsod nams dag gis shes rab 'thob/ /snyan
9b3(mdo sde): dngags sbyor mchog bsod nams kyis/ /bsod nams dag gis yid gzhungs 'thob/ /bsod nams dag gis bzang 'gro 'thob/ /bsod nams kyis ni rigs mthor skye/ /bsod nams kyis ni skye ba dran/ /bsod nams dag gis grags pa thob/ /bsod nams dag gis ngang
9b4(mdo sde): tshul can/ /bsod nams dag gis gtong ldan 'gyur/ /bsod nams dag gis dbang po tshang / /bsod nams dag gis bde ba 'thob/ /bsod nams dag gis mkhas pas mchod/ /bsod nams dag gis stobs thob cing / /dam pa 'phrad pa bsod nams kyis/ /bsod nams
9b5(mdo sde): dag gis don kun 'thob/ /'dir ni yon gnas su yang rung / /ci ste zhing las tshong yang rung / /mi ni skyid 'dod phyir byed na/ /cung zad byas pas bsod nams kyis/ /longs spyod rgya chen tshogs kyang 'thob/ /bsod nams byed rnams bsod nams kyis/ /bsams pa tsam gyis nam mkha'
9b6(mdo sde): las/ /gos dang zas skom rin chen rnams/ /thams cad bde bar 'thob par 'gyur/ /yid 'ong khyim rnams bsod nams kyis/ /bsod nams dag gis bud med mchog /bsod nams chen pos nor dang 'bru/ /de yi 'dod dgu 'byung bar 'gyur/ /bsod nams dag gis 'gro ba
9b7(mdo sde): na/ /sa ni sdong dum tsher ma med/ /bsod nams ji ltar ldan pa bzhin/ /mnyam gnas yang na gos kyang bting / /ji ltar reg pa tsam gyis na/ /nad pa dag ni sos 'gyur bzhin/ /bsod nams dag gis reg gyur na/ /zas skom de bzhin gnyi ga dang / /gos dang rin chen
10a1(mdo sde): 'bru dag kyang / /rtag tu zad par mi 'gyur ro/ /lha klu lha min gnod sbyin dang / /lto 'phye mi rnams kyang / /bsod nams bdag nyid che ba'i phyir/ /dug dang gnod pa rnams las srung / /bsod nams dag gis bsnyen bkur 'thob/ /skye bo mang dga'
10a2(mdo sde): bsod nams kyis/ /bsod nams dag gis grags ldan 'gyur/ /bsod nams dag gis skal bzang 'thob/ /bsod nams dag gis tshig kyang btsan/ /bsod nams dag gis sdug gur 'gyur/ /tshangs pa'i dbyangs 'thob bsod nams kyis/ /bsod nams kyis ni
10a3(mdo sde): lus mdog sdug / bsod nams dag gis tshig kyang bzang / /dran ldan mdza' ldan gtso bor 'gyur/ /de dang der ni mkhas par 'ong / /mi phyed pa yi 'khor dang ldan/ /bsod nams can ni nad med cing / /smon pa'i gnas 'gyur bsod nams kyis/ /bsod nams rnyed ldan gzi
10a4(mdo sde): byin yod/ /bsod nams dag gis rgyal srid 'thob/ /'gran zla med cing gnod pa med/ /longs spyod mi nyams bsod nams kyis/ /bsod nams dag gis gter yang rnyed/ /'khor los sgyur 'gyur bsod nams kyis/ /rin chen bdun ni mdun du 'gro/ /nam mkha'i bar
10a5(mdo sde): nas kun tu rgyu/ /nyi zla dang yang gzi byin mnyam/ /zla ba nyid 'thob bsod nams kyis/ /bsod nams kyis 'thob nyi ma nyid/ /tshangs pa nyid 'thob bsod nams kyis/ /bsod nams kyis 'thob brgya byin nyid/ /gzhal med khang na rgyu ba yi/ /bsod nams kyis ni lhar yang 'gyur/ /
10a6(mdo sde): bsod nams de bzhin lha yi bu/ /lha min dbang po stobs po che/ /bsod nams dag gis ngan 'gro spong / /bsod nams kyis ni bde 'gror 'gro /shin tu yid 'ong rab dkon pa'i/ /me tog bsod nams dag gis rnyed/ /bsod nams dag gis grub pa 'thob/ /'gro ba snang byed
10a7(mdo sde): bsod nams kyis/ /lha dang lha min mi rnams kyis/ /yang dag mchog 'gyur bsod nams kyis/ /zhes gzhon nu bsod nams stobs kyis de skad ces smras na/ 'on kyang rang rang gi phyogs 'dzin pas khas mi len to/ /de nas bsod nams stobs kyis de dag la yang smras
10b1(mdo sde): pa/ kye tshur shog bdag cag shin tu ring ba gzhan gyi yul zhig tu dong ste/ cha lugs mi mngon par 'khod na/ 'di ltar ci gzugs mi rnams kyi nyams su dpen pa yin nam/ 'on te brtson 'grus sam/ bzo'am/ shes rab bam/ bsod nams nyams su dpen pa
10b2(mdo sde): shes par 'gyur ro/ /de nas gzhon nu de dag gis de ltar bya'o zhes byas nas gzhon nu bsod nams stobs kyi ltar mnyan te/ yab la ma gsol bar tsham tshom med par shin tu ring ba rgyal khams gzhan dang / yul gzhan du dong nas rgyal po'i pho brang 'khor gzhan zhig tu zhugs
10b3(mdo sde): te/ cha lugs mi mngon par 'khod do/ /de nas gzugs dang ldan pa ni mthong na yid du 'ong bas bsdus pa'i skye bo dag gis bshugs pa'i longs spyod tsam gyis 'tsho'o/ /brtson 'grus can gyis ni chu klung shugs drag cing mgyogs la shin tu zab cing mthong nas 'jigs pas
10b4(mdo sde): tsan dan gyi shing chen po khyer ba na/ gzhan dag gis blang bar mi nus pa brtson 'grus kyi stobs chen pos drangs nas 'tshong zhing de las byung ba'i longs spyod tsam gyis 'tsho'o/ /bzo dang ldan pa yang bzo ston pa las byung ba'i longs spyod tsam gyis 'tsho'o/ /shes rab can gyis kyang
10b5(mdo sde): tshong dpon gnyis 'khon byung nas yun ring du lon pa shes rab kyi mkhas pas mdza' bar byas te/ de nas de gnyis yongs su mgu bas nor byin pa tsam gyis bde bar 'tsho'o/ /gzhon nu bsod nams stobs kyang bdag gis bsod nams byas pa rnams kyi che ba nyid bsgrags pa'i phyir mi
10b6(mdo sde): shin tu dbul po zhig gi khyim du zhugs nas/ de gang gi nyin par khyim der zhugs pa de'i nyin par nyid du gzhon nu bsod nams stobs kyi bsod nams kyi mthus khyim de nyid kyi nang du 'byor pa chen po byung ste/ khyim der nor dang / 'bru dang / gser dngul mang pos yongs su gang
10b7(mdo sde): bar gyur to/ /de nas mi dbul po de 'di ci zhig snyam du ya mtshan dang mchog tu dga' ba skyes te/ sngon ma byung ba'i 'byor pa 'di ga las 'ongs snyam du sems so/ /de yang 'di snyam du khyim 'dir longs spyod 'byor pa byung ba 'di ni sngon ma mthong ba'i sems can 'di bdag gi khyim du
11a1(mdo sde): 'ongs pa de'i mthu yin no snyam du sems so/ /de nas gzhon nu bsod nams stobs kyis longs spyod 'byor pa de dag mi dbul po de la ci bder spyod du bcug ste/ de'i tshe mi dbul po de phyug cing nor mang la longs spyod che bar gyur to/ /de nas 'di snyam du rtog
11a2(mdo sde): ste/ bdag sngon shin tu dbul zhing 'dug 'dug pa las/ da bdag gi dpal dang skal ba bzang po 'byor bar gyur pa de dag thams cad ni gzhon nu 'di la brten to/ /gang gi phyir gang gi nyin mo gzhon nu 'di bdag gi khyim du 'ongs pa de'i nyin par nyid du bdag gi khyim du dpal byung
11a3(mdo sde): bar gyur pa las na/ sems can 'di ni bsod nams kyis che bar grags pa zhig gis bkur sti bya ba'i rigs so snyam ste/ de nas des de la rgyun mi 'chad par bkur sti shin tu chen pos bkur sti byas nas mi dbul po che ge mo zhig gi khyim du gzhon nu sngon ma byung ba zhig 'ongs te/ de'i mthus
11a4(mdo sde): khyim der dpal byung bar gyur to zhes kun tu sgra grags so/ /skye bo mang po dag gis de thos nas/ gzhon nu bsod nams stobs la mngon par dga' bar gyur te/ kye ma bsod nams dag gi mthus zhes ched du brjod pa ched du brjod do/ /de'i tshe ljongs der yang gzhon nu bsod nams
11a5(mdo sde): stobs kyi mthus me tog dang / 'bras bu'i shing rnams rtag tu rgyas par gyur to/ /lha yang dus dus su legs par 'thun par char gyi rgyun 'bebs te/ 'bru shin tu phun sum tshogs pa byung bar gyur to/ /de nas skye bo mang po bsod nams dag gis sems dga' bar
11a6(mdo sde): byas te/ ltad mo lta 'dod par gyur nas de lta ba'i phyir dong ngo / /de nas gzhon nu bsod nams stobs kyis skye bo lhags pa de dag bsdu bar 'dod de/ kye ma bdag la khyim rin po che thams cad kyis gang zhing 'tshog chas rnam pa sna tshogs dang ldan la/ bran dang bran mo dang
11a7(mdo sde): las byed pas gang ba rnam pa sna tshogs blta na yid du 'ong ba zhig byung na ci ma rung snyam du sems bskyed do/ /dge slong de dag sems bskyed ma thag tu gzhon nu bsod nams stobs kyi khyim chen po rin po che thams cad kyis gang zhing 'tshog chas rnam pa sna tshogs dang ldan la/ bran dang
11b1(mdo sde): bran mo dang las byed pas gang ba rnam pa sna tshogs blta ba yid du 'ong ba glo bur du byung ngo / /de mthong nas kyang skye bo mang po dag mchog tu ngo mtshar du gyur te/ bsod nams dag la gces su 'dzin pa yang dag par skyes nas/ kye ma bsod nams dag gi 'bras bu ni dngar ro zhes
11b2(mdo sde): rtogs nas gzhon nu bsod nams stobs la bkur sti chen pos bkur sti byas so/ /gzhon nu bsod nams stobs kyis kyang skye bo mang po de dag sems dga' bar gyur par shes nas bsdu ba'i dngos po bzhi dag gis ci rigs par kha cig ni sbyin pas bsdus/ kha cig ni tshig snyan
11b3(mdo sde): pas bsdus/ kha cig ni don spyod pas bsdus/ kha cig ni don 'thun pas bsdus te de'i grags pas rgyal po'i pho brang 'khor de thams cad kun tu gang bar gyur to/ /de nas phyis re zhig na rgyal po gzhan zhig la sman chos gsol ba'i mi zhig gshed ma dag gis yan lag
11b4(mdo sde): bcad de bzhag nas de'i lus las khrag shin tu mang po zags te des na de'i kha skams par gyur to/ /de nas gzhon nu bsod nams stobs kyang sa phyogs der phyin te/ de nas mi des de mthong nas nyam thag pa'i nga ros ngu zhing jo co gzhon nu bdag la yongs su bskyab tu gsol zhes
11b5(mdo sde): smras so/ /de nas gzhon nu bsod nams stobs kyis de mthong nas snying rje'i sems bskyed de/ bdag gis thabs ji lta bu zhig gis 'di yongs su bskyab par bya snyam du bsams nas deng bdag gis bsod nams dag gi mthu 'jig rten gyi mngon sum du bstan to snyam du de'i blo skyes
11b6(mdo sde): so/ /de nas gzhon nu bsod nams stobs kyis de'i lus kyi nyam drod rtogs nas snying rjes sems brlan te/ rang gi lus las rtsa gtar nas khrag gzag ste/ mi de la blud nas des mi de'i kha skams pa thams cad zhi bar gyur to/ /de nas gzhon nu bsod nams stobs kyis
11b7(mdo sde): de'i rkang lag bcad pas shin tu mi bzad par na ba mthong nas sdug bsngal de bdag gi nyams la bab par sems shing bdag nyid kyi rkang lag bcad de/ mi de'i rkang lag gi gnas gnas su sbyar nas nam mkha' la bltas te/ sems can thams cad kyi rjes su 'gro ba'i byams
12a1(mdo sde): pa'i sems bskyed nas/ bden pa'i tshig gang gis bdag gi lus 'di skyes tshun chad mi dge ba'i las ci yang byas par mi dran pa'i bden pa dang bden pa'i tshig 'dis mi 'di la bdag gi rkang lag 'di dag gnas gnas su 'byor par gyur cig /sngon gyi lus ji lta
12a2(mdo sde): ba bzhin du yang gyur cig ces bden pa'i byin gyi rlabs byas so/ /de nas gzhon nu bsod nams stobs kyis de skad smras ma thag tu mi de la rkang lag bcad pa de dag gnas gnas su 'byor par gyur te/ mi de sngon gyi lus ji lta ba bzhin du yang gyur nas rma sos shing sgros mi mngon par gyur to/ /
12a3(mdo sde): de nas gzhon nu bsod nams stobs kyis mi de sngon gyi lus ji lta ba bzhin du gyur par mthong nas yid rab tu dga' ste/ bsam pa yongs su rdzogs nas bdag nyon mongs pa 'bras bu yod par gyur te/ bsam pa yongs su rdzogs so snyam du bsams so/ /gzhan yang ji ltar mi 'di
12a4(mdo sde): bdag gis rang gi khrag gis tshim par byas nas rang gi rkang lag gis bstud de bden pas bskul nas sngon gyi lus ji lta ba bzhin du gyur cing / srog phangs pa dang ldan par byas pa bzhin du/ dge ba'i rtsa ba 'dis bdag bla na med pa'i byang chub tu mngon par rdzogs par sangs rgyas nas
12a5(mdo sde): mi 'di dam pa'i chos kyi bcud kyis yang dag par tshim par byas te/ g.yung drung gi mthar thug pa/ grub pa dang bde ba'i mya ngan las 'das pa la gzhog par gyur cig ces byas nas/ de'i skabs su yang sa rnam pa drug tu g.yos te/ g.yo ba des dbang po chen po'i pho brang kun tu
12a6(mdo sde): g.yos nas lha'i dbang po brgya byin gyis bsams pa/ sa g.yo ba 'di sus byas snyam mo/ /re zhig na gzhon nu bsod nams stobs kyis shin tu dka' ba'i las byas pa de mthong ngo / /de mthong nas kyang ya mtshan gyis sems dad par gyur nas 'di snyam du bdag nyid chen po 'di
12a7(mdo sde): ci'i phyir 'di ltar shin tu dka' ba'i las byed pa de bdag gis brtag par bya'o snyam du bsams so/ /de nas lha rnams kyi dbang po brgya byin bdag nyid bram ze'i cha lugs su sprul nas sum cu rtsa gsum pa'i gnas nas babs te gzhon nu bsod nams stobs kyi thad du song nas/
12b1(mdo sde): bsod nams stobs khyod kyis bdag nyid kyi rkang lag med par byas te bzhag pa 'di ci'i phyir byas zhes smras so/ /de nas gzhon nu bsod nams stobs kyis ngo ma shes te/ skabs 'di rgyas par bsnyad nas yang smras pa/ grogs po bdag ni gzhan dag gi sdug bsngal gyis
12b2(mdo sde): sdug bsngal lo/ /bdag ni gzhan dag gi bde bas mchog tu bde ste/ de bas na bdag gis mi 'di sdug bsngal mi bzad pas nyam thag pa de mthong nas/ sdug bsngal de bdag gi nyams la bab par bsams te/ rang gi yan lag dang nying lag rnams yongs su btang nas
12b3(mdo sde): mi 'di bden pas bskul bas sngon gyi lus ji lta ba bzhin du bzhag go/ / //bsod nams stobs kyi rtogs pa brjod pa bam po gnyis pa ste tha ma/ /de nas lha'i dbang po brgya byin mchog tu ya mtshan du gyur nas bram ze'i cha lugs mi snang bar byas nas rang
12b4(mdo sde): bzhin du gnas par gyur nas/ gzhon nu bsod nams stobs la smras pa/ gzhon nu khyod rang gi yan lag dang nying lag rnams yongs su btang bar byas pa'am yongs su gtong ba na sems gzhan du gyur pa'am 'gyod par ma gyur grang / gzhon nu bsod nams stobs
12b5(mdo sde): kyis smras pa/ kau shi ka bdag ni rang gi yan lag dang nying lag rnams yongs su btang bar byas pa'am yongs su gtong ba na sems gzhan du gyur pa'am 'gyod par gyur pa yang med do/ /brgya byin gyis smras pa/ de cis mngon/ bsod nams stobs kyis smras pa/ kau shi ka
12b6(mdo sde): 'o na bden pa'i tshig bya yis nyon cig / de nas gzhon nu bsod nams stobs kyis sems can thams cad kyi rjes su 'gro ba'i byams pa'i sems nye bar bzhag ste/ phyogs bzhir bltas nas bden pas bskul ba'i tshigs su bcad pa smras pa/ rang gi yan lag mkhrig ma gcod pa na/ /
12b7(mdo sde): ji ste de ring 'gyod par ma gyur na/ /bdag gi bden pa'i tshig ni gang yin pas/ /bdag gi lus ni snga mkho bzhin gyur cig /ces tshigs su bcad pa smras ma thag pa'i rjes la bdag nyid chen po de'i lus 'phral du sngon bzhin du gyur te/ nam mkha' las kyang lha'i me tog gi char
13a1(mdo sde): bab bo/ /lha'i rol mo'i sgra rnams kyang sgrogs so/ /ser bu 'jam po yang langs so/ /de nas lha'i dbang po brgya byin gyis lha dang mi dad par byed pa'i bsod nams dag gi shin tu rmad du byung ba de tshe 'di nyid la rnam par smin pa'i 'bras bu rgya chen po mthong nas mchog tu
13a2(mdo sde): ngo mtshar che bas sems kyi rgyud dang bar gyur te/ gzhon nu bsod nams stobs la smras pa/ gzhon nu khyod 'bad pa 'dis ci zhig sgrub/ bsod nams stobs kyis smras pa/ kau shi ka bdag ni 'bad pa 'dis bla na med pa yang dag par rdzogs pa'i byang chub rtogs nas sems can
13a3(mdo sde): thams cad 'khor ba'i rgya mtsho las bton te/ g.yung drung gi mthar thug pa/ grub pa dang bde ba'i mya ngan las 'das pa la bkod par 'dod do/ /de nas lha'i dbang po brgya byin gyis/ gzhon nu bsod nams stobs bla na med pa yang dag par rdzogs pa'i byang chub las ri rab bzhin du mi
13a4(mdo sde): g.yo bar rig nas mgu bar gyur te smras pa/ sems can chen po legs so legs so/ /khyod kyi smon lam ni rgya che'o/ /khyod kyi 'bad pa ni bskyod par mi nus so/ /'bad pa 'dis khyod ring po mi thogs par bla na med pa yang dag par rdzogs pa'i byang chub mngon par rdzogs par 'tshang rgya
13a5(mdo sde): bar 'gyur ro zhes smras te/ lha'i dbang po brgya byin gyis gzhon nu bsod nams stobs la mngon par bstod nas/ de nyid du mi snang bar gyur to/ /gzhon nu bsod nams stobs kyang bsam pa yongs su rdzogs par gyur nas rang gi gnas su song ngo / /phyis re zhig na rgyal po'i pho brang
13a6(mdo sde): 'khor de'i rgyal po bu med par dus las 'das so/ /de nas btsun mo'i 'khor dang / gzhon nu rnams dang / blon po rnams dang / grong khyer gyi mi dang / yul gyi mi rnams 'dus nas/ kye bdag cag gi rgyal por gang zhig dbang bskur bar bya zhes gros byed pa la zhugs
13a7(mdo sde): so/ /de nas kha cig na re su bsod nams kyis che bar grags pa'i sems can de rgyal por dbang bskur bar bya'o zhes zer ro/ /de nas de ltar bya'o zhes smras nas de dag thams cad kyis blo gcig brda skad gcig tu byas nas bsod nams kyis che bar grags pa/ rgyal por 'os pa'i sems
13b1(mdo sde): can tshol ba la zhugs te tshol ba'i mi kun tu bkye'o/ /gzhon nu bsod nams stobs kyang rgyal por 'gyur ba'i sngon gyi dge ba'i rtsa ba rnams kyis bskul nas de'i tshe sten grogs dag dang lhan cig tu phyi rol gyi skyed mos tshal du song ngo / /song nas de la bkra shis pa'i ltas
13b2(mdo sde): rnams byung ste/ nam mkha' las chu'i rgyun mgo bor bab cing / bya kha dog sna tshogs pa dag g.yas phyogs nas skor bar byed la/ khye'u dang bu mo dag kyang rgyal ba'i sgra sgrogs par byed de/ sems spro ba dang bcas shing yid bde bar gyur pas gnas so/ /gzhon nu de yang ba
13b3(mdo sde): spu'i khung bu thams cad zing zhes byed do/ /sa gzhi yang rdo dang / gseg ma dang / gyo mo med par gyur to/ /de'i lus kyang shin tu yang bar gyur to/ /dga' zhing yid dang 'thad pa'i sgra yang thos so/ /de ltas kyi dpyad la mkhas pa yin te/ de 'di snyam du 'di ltar bdag la ltas rnams byung
13b4(mdo sde): bas deng ni gdon mi za bar bdag rgyal po chen por dbang bskur bar 'gyur ro snyam du bsams so/ /de nas de mthar gyis skyed mos tshal gyi nang du song ste/ skyed mos tshal gyi bde ba nyams su myong nas shing mya ngan 'tshang me tog shin tu rgyas pa zhig gi drung du nyal te gnyid kyis log go/ /
13b5(mdo sde): de'i grogs po de dag kyang me tog dang 'bras bu la sems g.yengs nas skyed mos tshal de phan tshun kun tu 'khyam pa la zhugs so/ /de'i bar skabs su gzhon nu bsod nams stobs kyi bsod nams kyi mthus klu rnams kyis lha'i pad ma chen po shin tu mchog tu yid du 'ong la kha dog dang
13b6(mdo sde): dri dang ldan pa 'dab ma stong pa shin tu dga' bar byed pa zhig sa la brtol te 'thon par byas nas/ pad ma chen po de la gzhon nu bsod nams stobs mthar gyis dal nas bteg ste bzhag nas de ci nas sad par mi 'gyur ba de lta bur yang byin gyis brlabs so/ /de nas nyi ma gung las yol
13b7(mdo sde): te zan za ba'i dus las 'das nas shing gzhan dag gi grib ma ni shar phyogs su gzhol zhing / shar phyogs su 'bab ste/ shar phyogs su bab na/ shing mya ngan 'tshang de'i grib ma ni gzhon nu bsod nams stobs kyi lus mi gtong ngo / skyed mos tshal de'i me tog dang 'bras bu'i shing gang yin pa
14a1(mdo sde): de dag thams cad kyang shing mya ngan 'tshang de gang na 'dug pa de logs su mngon par 'dud par gyur to/ /dang bya mthong na yid du 'ong zhing / bkra shis par bya ba rnams kyang spyod lam zhi ba'i tshul gyis kun nas bskor te 'khod do/ /gzhon nu bsod nams
14a2(mdo sde): stobs gnyid log pa'i rmi lam du yang bdag nyid mi gtsang ba'i phung po chen po'i steng na 'dug pa rmis so/ /bdag nyid mi gtsang bas yog par yang rmis so/ /bdag nyid nam mkha' la lces ldag pa yang rmis so/ /bdag nyid pad ma'i steng na 'dug pa yang rmis so/ /
14a3(mdo sde): bdag nyid ri'i rtse mor 'dzegs pa yang rmis so/ /skye bo phal po che bdag la phyag 'tshal ba yang rmis so/ /de nas de'i skabs su grong khyer gyi mi dang / blon po dang / yul gyi mi de dag gis tshol ba'i mi bkye ba rnams kyang gzhan dang gzhan dag tu kun tu 'khor 'khor te phyogs der
14a4(mdo sde): phyin to/ /de nas gzhon nu bsod nams stobs kyi lha'i 'byor pa de lta bu mthong nas/ yang mchog tu ya mtshan du gyur te/ sems can 'di ni bsod nams kyis che bar grags pa zhig go snyam du rig nas shin tu rings par grong khyer gyi mi dang / blon po dang / yul gyi mi rnams kyi thad
14a5(mdo sde): du dong nas skabs de rgyas par bsnyad do/ /de'i skabs su gzhon nu bsod nams stobs sad nas de rmi ltas kyi dpyad la mkhas pas rmi lam de dag gi dpyad sems pa la zhugs te/ bdag gis mi gtsang ba'i phung po chen po'i steng na bdag nyid 'dug pa rmis pa de ni bdag rgyal srid chen po'i
14a6(mdo sde): dbang phyug gi bdag po la gnas par 'gyur ba de'i snga ltas yin no/ /bdag gi mi gtsang bas bdag nyid yog par rmis pa de ni seng ge'i khri chen po la 'dug par 'gyur ba de'i snga ltas yin no/ /bdag nyid ri'i rtse mor 'dzegs pa rmis pa de ni thams cad kyi steng na 'dug par 'gyur ba
14a7(mdo sde): de'i snga ltas yin no/ /skye bo phal po che phyag 'tshal ba rmis pa de ni skye bo phal po ches bdag la bkur sti byed par 'gyur ba de'i snga ltas yin no/ /'di ltar bdag gis 'di lta bu'i rmi lam rmis pa dang / 'di lta bu'i ltas mthong ba dag las na gdon mi za bar deng nyid du bdag rgyal por 'gyur
14b1(mdo sde): ro snyam mo/ /yang de'i skabs su grong khyer gyi mi dang / blon po dang / yul gyi mi rnams kyis tshol ba'i mi rnams la thos nas mgu bar gyur te/ thams cad 'dus nas rgyal srid kyi dbang bskur ba'i yo byad khyer te skyed mos tshal der dong ngo / /de nas re zhig na lha'i 'byor pa de dag
14b2(mdo sde): mthong ste/ mthong nas kyang mchog tu ya mtshan du gyur to/ /gzhon nu bsod nams stobs kyang de dag mthong nas lha'i pad ma chen po de dag nyid la skyil mo krung bcas te 'dug go/ /de nas gzhon nu bsod nams stobs kyi bsod nams dag gis bskul nas rgyal po chen po bzhis che ba la
14b3(mdo sde): 'os pa'i lha'i seng ge'i khri phul lo/ /lha'i dbang po brgya byin ni gdugs dkar po dang rnga yab nor bu'i yu ba can 'bul lo/ /sum cu rtsa gsum gyi lha rnams ni lha'i bla re rin po che sna tshogs kyis spras pa 'grems so/ /rlung gtong ba dang bar snang la gnas pa'i lha rnams ni
14b4(mdo sde): lha'i me tog rnam pa sna tshogs kyi char 'bebs so/ /rgyal chen bzhi'i ris kyi lha rnams ni lha'i rin po che'i char 'bebs shing lha'i rol mo'i sgra rnams kyang sgrogs so/ /gos kyang 'thor ro/ /rgyal po'i pho brang 'khor dang / skyed mos tshal dang / nags tshal du bcas pa de dag thams
14b5(mdo sde): cad kyang rdo dang / gseg ma dang / gyo mo med par byas te bzhag go/ /rgyal mtshan dang ba dan ni bsgreng / dar gyi lda ldi'i chun po ni kun tu bres/ dri zhim po'i bdug pa'i snod ni btags/ me tog sna tshogs ni gtor te lha'i gnas 'dra zhing / lha'i bu las sna tshogs can gyis ni gzhon
14b6(mdo sde): nu bsod nams stobs yongs su longs spyod pa'i phyir brgya byin gyi bkas skyed mos tshal der lha'i khang pa brtsegs pa chen po rin po che sna bzhi las byas pa rnam pa sna tshogs dang ldan pa zhig sprul to/ /de nas grong khyer gyi mi dang / blon po dang / yul gyi mi de dag gis lha'i 'byor pa de dag mthong
14b7(mdo sde): nas ngo mtshar du gyur rmad du gyur te/ gus par bsgrim pas tsham tshom med par gzhon nu bsod nams stobs lha'i seng ge'i khri la bzhugs su gsol nas bkur sti chen pos rgyal srid kyi dbang bskur bas dbang bskur ro/ /dge slong dag dbang bskur ma thag tu gzhon nu bsod nams
15a1(mdo sde): stobs kyi lus las snang ba gang gis nyi ma'i dkyil 'khor gyi 'od med par byas te/ thad kar dpag tshad gcig kho ra khor yug khyab pa de lta bu'i lha'i 'od byung bar gyur to/ /de nas de'i ming gzhon nu bsod nams stobs zhes bya ba de med par gyur nas ming rgyal po snang
15a2(mdo sde): byed rgyal po snang byed ces bya bar gyur to/ /de na la las ni rgyal po bsod nams stobs zhes bya bar shes so/ /la las ni rgyal po snang byed ces bya bar shes so/ /de nas rgyal po bsod nams stobs lha dang mi'i 'byor pa de dag dang bcas par rgyal po'i pho brang 'khor der song ngo / /
15a3(mdo sde): de nas brgya byin la sogs pa lha rnams kyis rgyal po bsod nams stobs la tshul bzhin du yang dag par rim gro byas nas dong ngo / /rgyal po bsod nams stobs kyang rgyal po'i pho brang de na rgyal po byed de/ 'byor pa dang / rgyas pa dang / bde ba dang / lo legs pa dang /
15a4(mdo sde): skye bo dang / mi mang pos gang ba dang / rtsod pa dang / 'thab pa zhi ba dang / 'khrug pa dang / nang 'khrug pa dang / chom rkun dang / nad dang / mu ge med pa dang / 'bras sA lu dang / bu ram shing dang / ba lang dang / ma he dang ldan par 'dug ste/ bu gcig pa la bya ba
15a5(mdo sde): bzhin du chos bzhin du rgyal srid bskyangs so/ /de'i me tog dang 'bras bu'i shing rnams ni rtag tu rgyas so/ /lha yang dus dus su char gyi rgyun legs par 'bebs te/ 'bru shin tu legs par gyur to/ /de nas re zhig na gtam de de'i phu bo de dag gis thos so/ /thos nas kyang de dag mchog
15a6(mdo sde): tu ya mtshan du gyur te gcig la gcig smras pa/ bsod nams stobs kyis ni 'di ltar dam bcas pa dang / dbang phyug dang rgyu rnam pa gnyis kyis bdag cag pham par byas te/ gang gi phyir de bsod nams dag gis rgyal srid kyi dbang phyug chen po'i bdag por grub par byas pa'i phyir ro/ /
15a7(mdo sde): tshur shog bdag cag la des ma rmas pa'i snga rol du bdag cag zad par dong ste/ rgyal po bsod nams stobs yang dag par mnyes par bya'o zhes byas so/ /de nas rgyal po bsod nams stobs ga la 'dug pa de logs su dong ngo / /dong nas rgyal po bsod nams stobs la rgyal bar gyur
15b1(mdo sde): cig / sku tshe ring bar shog shig ces byas nas phyogs gcig tu 'khod do/ /phyogs gcig tu 'khod nas rgyal po bsod nams stobs la smras pa/ lha legs so legs so/ /khyod kyis dam bcas pa ni brtan pa lags so/ /'di ltar khyod kyis bdag cag dam
15b2(mdo sde): bcas pa dang / dbang phyug gis pham par byas te/ gang gi phyir bsod nams dag gis khyod kyi don byas pa bzhin du rgyal srid chen po'i dbang phyug gi bdag por bcug pa'i phyir ro/ /de nas rgyal po bsod nams stobs gus pa dang bcas pas la gor du seng ge'i khri
15b3(mdo sde): las langs nas phu bo de dag la legs par bsti stang byas te/ che ba la 'os pa'i khri dag la 'dug tu bcug nas de dag gis dad pa phul te phyir seng ge'i khri la 'dug go /'dug nas phu bo de dag la sngon byung ba'i gtam gyi yang dag par glod pa nges par byed pas phyir mgu bar byas
15b4(mdo sde): te/ bkur sti chen pos bkur sti byas nas longs spyod chen po dag gis bgo skal byin no/ /de nas phyi zhig na phu bo de dag dang / skye bo mang po de dag bsod nams dag la gzud par 'dod nas 'khor chen po 'dus pa rnams la 'di skad ces smras so/ /bsod nams min pas mi bzad
15b5(mdo sde): pa'i/ /sdug bsngal kun rgyas dmyal bar 'gro/ /bsod nams min pas brlag pa yi/ /dud 'gro'i skye gnas mi bzad 'gro/ /bsod nams min pas bkres skom gyi/ /shin tu gzir ba'i 'gro/ /bsod nams min pas rtag tu ni/ /shin tu sdug bsngal bran du 'gyur/ /
15b6(mdo sde): bsod nams min pas lkugs par 'gyur/ /bsod nams min pas 'on par 'gyur/ /bsod nams min pas glen par 'gyur/ /shes rab 'chal cing yid mi bde/ /bsod nams min pas log par shes/ /byad ngan por yang de bzhin 'gyur/ /bsod nams min pas 'jig
15b7(mdo sde): rten pa/ /kun gyis smad pa'i rigs dmar 'gyur/ /bsod nams min pas sems 'khrul dang / /de bzhin 'jig rten sdang bar 'gyur/ /bsod nams min pas de bzhin smyo/ /bsod nams min pas dgra rnams 'byung / /bsod nams min pas don rnams kun/ /'bad de
16a1(mdo sde): brtsams pa chud zar 'gyur/ /de bzhin bsod nams ma yin pas/ /lus ni rtsub cing gas par 'gyur/ /bsod nams min pas rtag tu yang / /gzi byin med cing mdangs med 'gyur/ /sems med pa yi dngos po yang / /bsod nams min pas dgra ru
16a2(mdo sde): 'gyur/ /lto 'phye srin rnams kyang / /bsod nams min pas myur du gsod/ /bsod nams min pas phan pa'i sman/ /shin tu gnod pa dag tu 'gyur/ /bsod nams min pas dbul bar 'gyur/ /bsod nams min pas brnyas par 'gyur/ /bsod nams
16a3(mdo sde): min pas skye bo dag / skur pa rab 'jigs btab par 'gyur/ /bsod nams min pas rtag tu ni/ /'khor dag dang yang 'bye bar 'gyur/ /bsod nams min pas mig med 'gyur/ /bsod nams min pas sdug bsngal 'grogs/ /bsod nams min pas nad mang zhing / /
16a4(mdo sde): bsod nams min pas gso dkar 'gyur/ /bsod nams min pas gzugs mi sdug /bsod nams min pas gdangs mi snyan/ /bsod nams min pas lag sor rdum/ /thang po de bzhin tshig mi btsan/ /bsod nams min pas rgyal po dang / /chom rkun me yis
16a5(mdo sde): longs spyod bshig / bsod nams min pas mi snyan thos/ /bsod nams min pas rtag tu 'jigs/ /bsod nams min pas 'gro ba na/ /sa ni sdong dum tsher mas gang / /ji ste longs spyod 'dod pa'i mi/ /mi glas yang na tshong byed kyang / /bsod nams min
16a6(mdo sde): pas rtag tu ni/ /chud za de yi nor mi 'gyur/ /gang dag ci yang 'jig rten na/ /mi dga' mi sdug mi phan gang / /de bzhin log par ltung ba kun/ /'di kun bsod nams min las gyur/ /bsod nams kyis ni bsrung bar 'gyur/ /bsod nams dag gis
16a7(mdo sde): brtson par 'gyur/ /bsod nams kyis ni tsha grang skyob/ /log 'bab char zlog bsod nams kyis/ /bsod nams 'dod bzho ba bzhon yin/ /yid bzhin nor bzang bsod nams kyis/ /bsod nams dag gis dpag bsam shing / /yid 'ong 'dod kun
16b1(mdo sde): 'bras bur smin/ /bsod nams dag gis bsod pa 'thob/ /bsod nams kyis ni yid 'ong dpal/ /bsod nams dag gis yid brtan 'gyur/ /bsod nams can ni rigs mthor skye/ /bsod nams dag gis grags pa 'thob/ /bsod nams kyis ni
16b2(mdo sde): mang thos 'gyur/ /rgya che yid 'ong bsod nams kyis/ /bsod nams dag gis thos pa 'dzin/ /nad med 'chi ba bsod nams kyis/ /bsod nams kyis ni 'chi bdag bcom/ /'chi bdag mchog tu 'jigs pa yis/ /bsod nams dag gis 'jigs mi 'gyur/ /
16b3(mdo sde): gzhal med khang gnas lha rnams kyang / /lha yi bde sten bsod nams kyis/ /sum cu gsum pa bsod nams kyis/ /de bzhin bsod nams 'thab bral lha/ /dga' ldan lha rab bsod nams kyis/ /'phrul dga' dag kyang de bzhin te/ /'dod pa'i dbang phyug bsod
16b4(mdo sde): nams kyis/ /dbang byed lhar yang de bzhin 'gyur/ /bsod nams de bzhin tshangs pa che/ /lha rnams bye ba dag gis rjed/ /tshangs pa'i 'jig rten stong dag gi/ /dbang byed pa yi mnga' bdag 'gyur/ /bsod nams dag gis 'dod dgu yi/ /phun sum tshogs
16b5(mdo sde): dgu rtag tu gnas/ /sems med pa yi dngos po yang / /bsod nams dag gis dbang du gyur/ /rgyal po bsod nams stobs kyis tshe 'di dang tshe phyi ma yang dag par ston pa yid 'phrog pa'i tshig de skad ces brjod pa na/ skye bo phal po che de dag bsod nams la brten par
16b6(mdo sde): gyur to/ /de nas rgyal po bsod nams stobs kyis skye bo phal po che de dag la yang shas cher bsod nams dag la gces su 'dzin pa bskyed pa'i phyir nam mkha' la bltas te sems bskyed nas tshig tu smras pa/ kye ma bdag la rgyal po'i pho brang 'khor 'di'i phyi nang du bcas par
16b7(mdo sde): lha'i rin po che sna tshogs kyi char dang / gos kyi char rab tu 'bab kyang ci ma rung zhes byas so/ /dge slong dag rgyal po bsod nams stobs kyis sems bskyed ma thag tu nam mkha' las lha'i gos che ba la 'os pa rnam pa sna tshogs kyi char bab bo/ /de'i rjes la lha'i me tog yid du 'ong
17a1(mdo sde): ba'i char yang bab bo/ /de'i rjes la lha'i rin po che'i char bab ste/ rgyal po'i pho brang 'khor de dag thams cad rin po che sna tshogs kyis khebs par gyur nas tser lhang zhing 'dug go/ /de nas lha dang mi rnams dga' bar byed pa'i bsod nams dag gi rnam par g.yo
17a2(mdo sde): ba'i rmad du byung ba de mthong nas skye bo mang po de dag thams cad mchog tu ya mtshan du gyur nas bsod nams dag la gces su 'dzin pa yang dag par skyes te dga' bar gyur nas/ kye ma lha bsod nams stobs kyi bsod nams dag gi che ba nyid ces ched du rjod pa ched du brjod do/ /
17a3(mdo sde): de nas re zhig na skabs kyi gtam de nyi 'og gi rgyal po dag gis thos so/ /thos nas kyang yang de dag mchog tu ya mtshan du gyur nas bdag nyid chen po de ni bsod nams kyis che bar grags pa zhig ste/ bsnyen bkur bya ba'i 'os so zhes zer nas thams cad 'dus te dpung gi tshogs
17a4(mdo sde): yan lag bzhi glang po che'i tshogs dang / rta'i tshogs dang / shing rta'i tshogs dang / dpung bu chung gi tshogs rnams go bskon nas/ rgyal po bsod nams stobs la phu dud bya ba'i phyir song ste/ bzhon pa dag las babs nas rgyal po bsod nams stobs kyi zhabs gnyis
17a5(mdo sde): la btugs te thal mo sbyar nas smras pa/ lha khyod ni bsod nams kyi stobs kyis che bar grags pa lags te/ khyod kyis ni rgyal po mdzod cig /bdag cag ni zhabs 'bring 'tshal lo zhes byas so/ /de nas rgyal po bsod nams stobs kyis che ba la 'os pa'i rin po
17a6(mdo sde): che dag gis ci 'dod par yang dag par 'tshengs par byas nas 'khor dang bcas par dge ba bcu'i las kyi lam la bkod de/ rang rang gi yul du bkye'o/ /de nas rim gyis gtam de rgyal po gsal stobs kyis thos so/ /thos nas kyang thog ma kho nar pho nya btang
17a7(mdo sde): nas shin tu rings par dpung chen po thams cad dang chas te/ bar zhig gis rgyal po bsod nams stobs la phu dud du bya ba'i phyir song nas snying bu la gdung bas brgyal te mchi mas brnang zhing ngu ka phyung la mig mchi mas kun du gang ste/ glang po che'i rgyab nas babs nas tsham tshom
17b1(mdo sde): med par rgyal po bsod nams stobs kyi mgul nas 'khyud de/ mgo bor yang bsnams nas/ yun ring rab tu brtags te smras pa/ bu gzhon nu da ci zer ba shes par gyis shig /nga ni da rgas shing 'khogs la gtugs te rgyal srid kyi khur khyer mi nus kyis/ rgyal srid kyi
17b2(mdo sde): khur long shig ces smras nas rgyal po gsal stobs kyis rang gi mgo las dar thod dang / cod pan dang / dbu rgyan phud do/ /de nas rim gyis rgyal po bsod nams stobs 'dzam bu'i gling thams cad du rgyal srid kyi dbang phyug la dbang byed par gyur to/ /des 'dzam bu'i
17b3(mdo sde): gling na gnas pa'i skye bo mang po thams cad ci 'dod par gser dngul gyis 'tshengs par byas nas dge ba bcu'i las kyi lam la bkod do/ /de'i tshe 'dzam bu'i gling 'di na su yang dbul po'am nad pa med do/ /'dzam bu'i gling gi mi thams cad bde bar gyur te/ nad med
17b4(mdo sde): cing stobs dang ldan pa dang / dbang po rnams rgyas pa dang / phyug cing nor mang la longs spyod che ba dang / nor dang 'tshog chas mang ba dang / bdog pa mang ba dang / nor dang / 'bru dang / gser dngul dang / mdzod dang / bang ba rnams kyi tshogs mang bar gyur to/ /
17b5(mdo sde): 'dzam bu'i gling 'di thams cad kyang 'byor pa dang / rgyas pa dang / bde ba dang / lo legs pa dang / skye bo dang mi mang pos gang ba dang / rtsod pa dang 'thab pa zhi ba dang / 'khrug pa dang / nang 'khrug dang / chom rkun dang / nad dang / mu ge med pa dang / 'bras sA lu dang /
17b6(mdo sde): bu ram shing dang / ba lang dang / ma he dang ldan par 'dug ste/ tsher ma dang / rdo dang / gseg ma dang / gyo mo rnams ni med par gyur/ me tog dang 'bras bu'i shing rnams ni rtag tu rgyas te/ lha yang dus dus su char gyi rgyun legs par 'bebs shing 'bru shin tu rgyal bar
17b7(mdo sde): gyur to/ /de nas skye bo mang po thams cad kyang dga' ba skyes nas bsod nams la brten par gyur te/ rtag tu sbyin pa dag sbyin zhing bsod nams dag byed do/ /bsnyen gnas la gnas shing tshul khrims yang dag par blangs te gnas so/ /de'i tshe 'dzam bu'i gling du mir gyur pa
18a1(mdo sde): las 'chi ba gang yang rung ba de dag thams cad lus dang bral nas lha rnams kyi nang du skye bar 'gyur te/ phal cher ni rgyal chen bzhi'i lha rnams kyi nang du skye'o/ /rgyal po bsod nams stobs kyang sems can dpag tu med pa rnams tshe 'di dang / tshe phyi ma'i
18a2(mdo sde): don rnams la bkod nas 'khor sems can stong phrag du ma dag dang shi 'phos te lha'i ris dga' ldan du skyes so/ /dge slong dag khyed de'i tshe de'i dus na rgyal po bsod nams stobs zhes bya bar gyur pa de gzhan zhig yin pa snyam du sems na/ de ltar mi blta'i nga nyid de'i tshe
18a3(mdo sde): de'i dus na byang chub sems dpar gyur to/ /rgyal po bsod nams stobs kyi yab rgyal po gsal stobs zhes bya ba gang yin pa de ni rgyal po zas gtsang ma 'di nyid de'i tshe de'i dus na rgyal po gsal stobs zhes bya bar gyur to/ /btsun mo rnam par spa ba zhes bya bar gyur pa
18a4(mdo sde): gang yin pa de ni lha mo sgyu 'phrul chen mo 'di nyid yin no/ /gzhon nu gzugs dang ldan pa gang yin pa de ni sru'i bu dge slong dga' bo 'di nyid yin no/ /brtson 'grus dang ldan pa gang yin pa de ni dge slong gro zhin skyes bye ba nyi shu pa 'di nyid yin no/ /bzo dang ldan pa gang yin
18a5(mdo sde): pa de ni dge slong ma 'gags pa 'di nyid yin no/ /shes rab can gang yin pa de ni dge slong shA ri'i bu 'di nyid yin no/ /lha'i dbang po brgya byin gang yin pa de ni dge slong maud gal gyi bu 'di nyid yin no/ /rgyal po shi 'phos nas bsod nams stobs rgyal sar zhugs pa gang
18a6(mdo sde): yin pa de ni bdud sdig can 'di nyid yin no/ /sngon mi dbul po gang gi khyim du gzhon nu bsod nams stobs zhugs pa gang yin pa de ni dge slong sgra gcan zin 'di nyid yin no/ /rgyal pos mi rkang lag med par byas nas gzhon nu bsod nams stobs kyis rang gi khrag gis tshim par byas
18a7(mdo sde): shing / rang gi rkang lag gis bstud de bden pas bskul nas sngon gyi lus ji lta ba bzhin du bzhag pa gang yin pa de ni dge slong kau Di n+ya 'di nyid de'i tshe de'i dus na rgyal po la sman chos gsol ba'i mir gyur to/ /dge slong dag de bas na bsod nams gang yin pa de ni rnam grangs 'di nyid kyi dus
18b1(mdo sde): thams cad dang / rnam pa thams cad du sems can thams cad kyi nyams su dpen pa yin par rig par bya'o/ /dge slong dag de bas na 'di skad du bsod nams ltar sems can rnams kyi nyams su dpen pa gzhan ci yang ngas yang dag par rjes su ma mthong ngo zhes nga smra'o zhes bka'
18b2(mdo sde): stsal nas/ dge slong dag the tshom skyes te/ the tshom thams cad gcod pa sangs rgyas bcom ldan 'das la zhus pa/ btsun pa rgyal po bsod nams stobs kyis las ci bgyis na las de'i rnam par smin pas 'di ltar rgyal po dbang che bar grags par gyur la/ lha dang mi
18b3(mdo sde): rnams kyis rgyal por stsol cing ci bsams pa dang / ci 'tshal ba de dag thams cad bsams pa tsam gyis nam mkha' las 'bab cing de btsas pa'i tshe yang sa g.yos par gyur te/ lha'i rin po che'i char pus mo nub pa tsam bab la lha'i seng ge'i khri la bzhag cing lha'i dbang po
18b4(mdo sde): brgya byin gyis rang nyid lag dar te/ lha'i gdugs bzung zhing gter mi zad pa yang byung bar gyur pa lags/ bcom ldan 'das kyis bka' stsal pa/ dge slong dag rgyal po bsod nams stobs nyid kyis tshogs rnyed cing rkyen grub pa dang ldan te dba' rgal bzhin du 'byung la/ gdon
18b5(mdo sde): mi za bar 'ong ba'i las de dag byas shing bsags pas na/ dge slong dag bsod nams stobs nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las byas shing bsags pa rnams ni phyi rol gyi sa'i khams la rnam
18b6(mdo sde): par smin par mi 'gyur/ chu'i khams dang / me'i khams dang / rlung gi khams la rnam par smin par mi 'gyur te/ las dge ba dang las mi dge ba byas shing bsags pa rnams ni zin pa'i phung po dang / khams dang skye mched rnams 'ba' zhig la rnam par smin par 'gyur ro/ /
18b7(mdo sde): lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /'bras bu nyid du smin par 'gyur/ /dge slong dag sngon byung ba 'das pa'i dus na ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs
19a1(mdo sde): su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das gzhan gyis mi thub pa zhes bya ba 'jig rten du byung ste/ phyi zhig na yang dag par rdzogs pa'i
19a2(mdo sde): sangs rgyas gzhan gyis mi thub pa sangs rgyas kyi 'phrin las thams cad mdzad nas rgyal po'i pho brang 'khor zhig tu bud shing zad pa'i me bzhin du phung po'i lhag ma med pa'i mya ngan las 'das pa'i dbyings su yongs su mya ngan 'das te/ de'i sku gdung gi mchod rten rgyal po zhig gis brtsigs
19a3(mdo sde): nas dus ston gyi lugs bcas so/ /phyis re zhig na mchod rten gyi dus ston byed pa'i tshe gaN DI yang brdungs/ rnga yang brdungs te/ dung sgril ma bus nas dge slong zhig 'khor phal po che'i nang na 'dug cing / phyed yol tsam na srog chags 'bum phrag du ma 'dus pa dag la nyin mo chos ston
19a4(mdo sde): to/ /de'i tshe rgyal po'i pho brang 'khor de na rgyan po pa rgyal ba po zhes bya ba rgyan po la shin tu zhen pa zhig gnas te/ de'i chung ma ni rnam par rgyal ma zhes bya bu ni rnam par rgyal ba zhes bya'o/ /de nas re zhig na rgyan po pa rgyal ba po de ras zung cig gyon pa dang / gdugs dang mchil
19a5(mdo sde): lham zung cig dang pa Na lnga'i 'gron bu rnams ma gtogs par ci bdog pa khyim na 'dug pa dang / phyi rol na 'dug pa thams cad rgyan skugs su yal nas sdug bsngal dang yid mi bde ba mi bzad pas gdungs te/ kyi hud bsod nams ma byas pa dang dbul ba ni tha chad mi bzad
19a6(mdo sde): pa yin no zhes smras nas dbugs tsha ba rgyun ring po'i shugs kyang phyung ste/ mchil lham gnyis ni bgos/ pa Na lnga dang gdugs kyang khyer nas rgyan po'i sa nas song ste/ mthar gyis chos nyan pa gang na 'dug pa'i phyogs der phyin nas de 'byor pa de lta bu dang / skye bo phal
19a7(mdo sde): po che thal mo sbyar te chos nyan pa de dag mthong nas dga' ba chen po skyes te/ re zhig chos ji lta bu zhig 'chad pa blta'o snyam du bsams nas/ de nyid kyi phyogs gcig tu gdugs bzhag ste/ mchil lham gnyis phud nas rna blags shing thal mo sbyar te chos mnyan pa'i
19b1(mdo sde): phyir 'dug go/ /de nas re zhig na chos smra bas tshigs su bcad pa 'di brjod de/ bsod nams bsags na bde bar 'gyur/ /de phyir mis ni bsod nams bya/ /de yang yang dang yang du bya/ /de nyid la ni 'dun par bya/ /zhes smras so/ /de nas des tshigs su bcad
19b2(mdo sde): pa 'di thos nas bsod nams bsags pas bde bar 'gyur ba de ni de bzhin te/ gang gi phyir bdag 'di kho na ltar mchog tu mi bzad par dkos thag cing 'dug pa las na/ bdag gis tshe snga ma la gor ma chag par bsod nams dag ma byas kyis bdag gis bsod nams
19b3(mdo sde): cig bya'o snyam du bsams so/ /de nas de ltar bsams nas bdag la ci bdog pa rtog pa la zhugs so/ /re zhig na ras zung cig gyon pa dang / gdugs dang / mchil lham gnyis dang / pa Na lnga'i 'gron bu lus pa rnams mthong ste/ gzhan thams cad rgyan skugs
19b4(mdo sde): su yal nas de sems pa la zhugs te/ ci ste pa Na lnga dang bla gos sbyin na ni ltogs te 'chi bar yang 'gyur la/ 'on te ma sbyin na ni bsod nams med par 'jig rten pha rol du 'gro dgos te/ der yang dang yang dbul ba'i sdug bsngal tha dad du 'gyur na gang gis ltogs te
19b5(mdo sde): 'chi bar yang mi 'gyur la/ bsod nams kyis bgod par yang mi 'gyur ba'i thabs ci yod snyam ste/ yang bsams pa/ bsod nams med par 'jig rten pha rol tu 'gro ba bas ni ltogs te shi yang slas/ pa Na lnga dang bla gos 'di dag ni nges par sbyin pa sbyin par bya'o snyam ste/ de
19b6(mdo sde): de snyam du sems pa'i skabs su yang chos smra bas tshigs su bcad pa tha dad pa 'di brjod de/ /bsod nams dal nas byed na ni/ /sdig la mngon par dga' bar 'gyur/ /de phyir dge ba smyur te bya/ /sdig pa las ni sems kyang bzlog /ces smras so/ /de nas des
19b7(mdo sde): tshigs su bcad pa 'di thos nas bsams pa/ bsod nams smyur te bya'o zhes bshad pas na la gor du sbyin pa sbyin par bya'o snyam mo/ /de nas rgyan po pa dbul ba'i sdug bsngal gyis nyam thag pa de dad pa'i shugs drag pos seng ge'i khri la chos smra ba 'dug pa'i spyi bo'i steng du gdugs bzung
20a1(mdo sde): nas mchil lham gnyis rkang pa'i drung du bzhag ste/ paN lnga'i 'gron bu de dag gis chos smra ba'i rkang pa la gtor nas rang gi lus las bla gos phud de chos smra ba'i rkang pa la bkab nas ba spu thams cad zing zhes byas nas dad par gyur te/ rkang pa gnyis la gtugs
20a2(mdo sde): nas dad pa'i shugs drag pos smon lam 'debs pa la zhugs te/ dge ba'i rtsa ba dang / sems bskyed pa dang / chos kyi phyir sbyin pa yongs su btang ba 'dis na bdag tshe 'di nyid phan chad dbul por ma gyur cig /skye ba thams cad du yang bsod nams kyis che bar grags par
20a3(mdo sde): gyur cig / lha dang mi rnams kyis kyang bdag rgyal por bcug par gyur cig /ci bsams pa dang ci 'dod pa de dag thams cad nam mkha' las 'grub par gyur cig /bdag btsa' ba na yang ngo mtshar dang rmad du byung ba mang po dag 'byung bar gyur cig /gter mi zad pa'i rin po che
20a4(mdo sde): mang po dang / rin po che sna tshogs kyis legs par yongs su gang ba dag kyang 'byung bar gyur cig ces des de ltar smon lam btab pa'i skabs su chos smra bas kyang kha ton du yongs su bsngo ba byas te 'khor thams cad dong ngo / /rgyan po pa rgyal ba po yang chos kyi phyir sbyin pa de nyid yid
20a5(mdo sde): la sems shing ras gcig pu gyon bzhin du bdag gi khyim du song nas chung ma dang bus mthong ngo / /de nas chung ma dang bus bsams pa/ 'dis ga shed du bla gos dang rgyan skugs su yal bar byas zhig gu snyam ste/ mi dga' bar gyur nas/ da ni bdag cag gnyis lus su zad de/
20a6(mdo sde): bdag cag gnyis kyang yal bar byed du 'ong gis 'dong ngo zhes smras so/ /de yang ngo tsha nas bdag ni dbul ba'i nyes pas 'di ltar sma bab po snyam bsams nas tshigs su bcad de smras pa/ ci zhig sdug bsngal dbul ba sdug bsngal yin/ /ci zhig shin tu sdug bsngal dbul de nyid/ /
20a7(mdo sde): dbul ba dag ni shi ba dang yang mtshungs/ /bdag ni shi ba 'dam gyi dbul ba min/ /zhes smras nas/ dbugs tsha ba rgyun rings po'i shugs phyung ste cang mi zer bar 'dug go/ /de nas de'i khyim gyi ra ba na khron pa zhig yod de/ de'i chung mas chu bcu ba'i phyir bum pa thag pas btags nas
20b1(mdo sde): de'i nang du btang ste chu yar dbyung snyam pa dang / re zhig na yar dbyung bar ma nus nas des rgyal ba po la/ jo bo bum pa 'di yar dbyung bar mi nus na tshur spyon te gzigs zhes bos so/ /de nas des kyang yar dbyung bar brtsams so/ /re zhig na des kyang yar dbyung ma nus
20b2(mdo sde): nas de gnyis kyis bu la bos so/ /de nas de gsum char gyis sha dang pags pa ral te/ 'bad pa chen pos de'u ma phyin te phyin to/ /re zhig na bltas na bum pa de'i 'og na zangs zung lnga gser dngul gyis yongs su gang ba thogs shing 'dug pa mthong ste/ de nas rgyan po pa rgyal ba pos tshe
20b3(mdo sde): 'di'i sbyin pa'i 'bras bu shin tu rmad du byung ba de mthong nas ya mtshan gyis mig rgyas te/ snying rab tu dga' nas tshigs su bcad de smras pa/ kye ma nyes pa kun spangs pa/ /yon tan ngo bo nyid kyi zhing / /da lta bdag gis sa bon btab/ /da ltar nyid du 'bras bur smin/ /ces
20b4(mdo sde): smras so/ /de nas de'i chung ma de yang ya mtshan gyis mig rgyas te smras pa/ jo bo 'di ci zhig la dgongs te gsungs/ des skabs 'di rgyas par bsnyad do/ /de nas des tshe 'di nyid la bsod nams dag gis 'bras bu mchog tu yid du 'ong ba smin pa'i rmad du byung ba de mthong nas ya mtshan du
20b5(mdo sde): gyur to/ /gtam de yang gcig nas gcig tu thos pas rgyal po'i pho brang 'khor de dag kun du grags so/ /de thos pas skye bo phal po che ngo mtshar du gyur cing rmad du gyur nas phan tshun du kye ma ngo mtshar to/ /kye ma bsod nams dag gi che ba nyid ces 'dzin to/ /de nas glo bur du phyug cing
20b6(mdo sde): nor mang la longs spyod che bar gyur te bsod nams kyi 'bras bu mngon sum du mthong nas/ des sangs rgyas dang chos dang dge 'dun rnams la dad pa drag pos shas cher bkur sti byas so/ /de nas de nyin gcig bzhin du de bzhin gshegs pa'i mchod rten la mchod pa rgya cher byed do/ /
20b7(mdo sde): chos kyang nyan to/ /dge 'dun gyis bskos pa'i dge slong dag kyang nyin gcig bzhin du kha zas bzang pos yang dag par tshim par byed do/ /dge sbyong dang / bram ze dang / bkren pa dang / nad pa dang / slong ba gzhan dag kyang nor gyis ci 'dod par yang dag par 'tshengs par byed do/ /
21a1(mdo sde): gtsug lag khang chen po yo byad thams cad kyis yongs su gang ba yang byed du bcug ste/ phyogs bzhi'i dge slong gi dge 'dun la phul nas de'i grags pas rgyal po'i pho brang 'khor de kun du rgyas par gyur to/ /phyis re zhig na rgyal po'i pho brang 'khor de'i
21a2(mdo sde): rgyal po bu med par dus las 'das so/ /de nas grong khyer gyi mi dang blon po rnams kyis rgyan po pa rgyal ba po bsod nams kyis che bar grags par shes nas rgyal por bcug go/ /de nas de'i ming rgyan po pa rgyal ba po zhes bya ba gang yin pa de ni med par gyur te/ rgyal
21a3(mdo sde): po rgyal ba po rgyal po rgyal ba po zhes bya bar gyur to/ /de nas rgyal po rgyal ba pos tshe de nyid la bsod nams dag gi rnam par smin pa'i 'bras bu mchog tu yid du 'ong ba mthong nas dad pa skyes te/ shas cher bsod nams la brten par gyur to/ /de rgyun mi 'chad par sbyin
21a4(mdo sde): pa dag sbyin zhing bsod nams dag byed de/ tshul khrims yang dag par blangs nas gnas so/ /btsun mo'i 'khor dang / blon po dang grong khyer gyi mi dang / yul gyi mi dang skye bo'i tshogs gzhan dag kyang bsod nams dag la yang dag par btsud do/ /phyi zhig na
21a5(mdo sde): rgyal po rgyal ba po 'chi ba'i chos dang ldan par gyur nas gzhan 'phrul dbang byed kyi lha rnams dang skal ba mnyam par skyes te/ lha'i rgyal po dbang byed kyi bur skyes so/ /de skyes pa na nam mkha' las lha'i rin po che'i char dang gos kyi char rnam par mdzes pa bab bo/ /
21a6(mdo sde): de'i lus las kyang gang gis dbang byed kyi pho brang de dag thams cad snang bar 'gyur ba dang / dbang byed kyi lha gzhan dag gi 'od kyang 'od med par 'gyur ba de lta bu'i 'od byung bar gyur to/ /de'i bsod nams dag gi 'bras bu rnam par smin pa ngo mtshar rmad du byung ba de mthong nas
21a7(mdo sde): gzhan 'phrul dbang byed kyi lha rnams mchog tu ya mtshan du gyur to/ /dge slong dag khyed de'i tshe de'i dus na rgyan po pa rgyal ba por gyur pa de gzhan zhig yin snyam du 'dzin na de de ltar mi blta'i/ rgyal po bsod nams stobs de nyid de'i tshe de'i dus na rgyan po pa rgyal ba por gyur to/ /
21b1(mdo sde): dam pa'i chos thos nas sems dad par gyur pa des chos smra ba la gdugs dang mchil lham gnyis dang bla gos dang pa Na lnga'i 'gron bu rnams phul ba gang yin pa'i las de'i rnam par smin pas tshe de nyid la gter lnga yang byung ngo / /rgyal srid kyi dbang phyug gi bdag por yang bcug
21b2(mdo sde): go/ /las de nyid kyi rnam par smin pas lan sum cu rtsa drug gi bar du gzhan 'phrul dbang byed kyi lha rnams kyi rgyal srid kyi dbang phyug la dbang byed par gyur to/ /lan sum cu rtsa drug gi bar du 'phrul dga' ba rnams kyi rgyal srid kyi dbang phyug la dbang byed par gyur to/ /lan sum cu
21b3(mdo sde): rtsa drug gi bar du dga' ldan pa rnams kyi rgyal srid kyi dbang phyug la dbang byed par gyur to/ /lan sum cu rtsa drug gi bar du 'thab bral ba rnams kyi rgyal srid kyi dbang phyug la dbang byed par gyur to/ /lan sum cu rtsa drug gi bar du sum cu rtsa gsum pa rnams kyi rgyal srid kyi dbang phyug la
21b4(mdo sde): dbang byed par gyur to/ /lan sum cu rtsa drug gi bar du rgyal chen bzhi pa rnams kyi rgyal srid kyi dbang phyug la dbang byed par gyur to/ /lan brgya phrag du mar 'khor los sgyur ba'i rgyal po mtha' bzhir rgyal ba chos kyi rgyal po chos dang ldan pa rin po che sna bdun dang ldan par gyur to/ /de'i
21b5(mdo sde): rin po che sna bdun ni rnam pa 'di lta bu dag yin te/ 'di ltar 'khor lo rin po che dang / glang po rin po che dang / rta rin po che dang / nor bu rin po che dang / bud med rin po che dang / khyim bdag rin po che dang bdun pa ste blon po rin po che rnams so/ /de'i bu stong tham pa yod de dpa'
21b6(mdo sde): ba dang / rtul phod pa dang / yan lag mchog gi gzugs dang ldan pa dang / pha rol gyi sde rab tu 'joms pa sha stag go/ /des sa chen po rgya mtsho'i mthas gtugs pa 'di nyid ma lus par gnod par sdo ba med cing 'tshe ba med de/ chad pa med cing mtshon gyis bda' ba med
21b7(mdo sde): la/ chos dang 'thun zhing snyoms pas legs par phab ste gnas so/ /de nas bcom ldan 'das kyis de'i tshe tshigs su bcad de bka' stsal pa/ gang gis bdag nyid chen po yi/ /bdag por 'gyur ba'i rgyu 'di yin/ /sangs rgyas phan 'dogs de dag gis/ /
22a1(mdo sde): 'jig rten du ni 'di gsungs so/ /rdzu 'phrul rgya che 'di dag dang / /ngo mtshar 'di dag thos gyur na/ /mkhas dang nag po'i rigs skyes pa'ang / /su zhig dad par byed mi 'gyur/ /de phyir bdag la legs 'dod cing / /bdag nyid chen po 'dod pas
22a2(mdo sde): 'dir/ /sangs rgyas bstan pa dran byas la/ /dam pa'i chos ni bla mar bya/ /dge slong dag de bas na dam pa'i chos la bkur sti bya'o/ /bla mar bya'o/ /rim gror bya'o/ /mchod par bya'o zhes de ltar bslab par bya'o/ /dge slong dag dam pa'i chos la bkur sti byed/ bla mar
22a3(mdo sde): byed/ rim gro byed/ mchod pa byed cing brten te gnas par bya'o zhes de ltar bslab par bya'o/ /bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do/ /bsod nams stobs kyi rtogs
22a4(mdo sde): pa brjod pa rdzogs so/ / //rgya gar gyi mkhan po dzi na mi tra dang zhu chen gyi lots+tsha ba ban de de ba tsan dras bsgyur te gtan la phab pa// @##/ /rgya gar skad du/ tsan+d+ra pra b+ha a ba dA naM/ bod skad du/ zla
22a5(mdo sde): 'od kyi rtogs pa brjod pa/ sangs rgyas dang byang chub sems dpa' thams cad la phyag 'tshal lo/ /sangs rgyas bcom ldan 'das rgyal po'i khab 'od ma'i tshal bya ka lan da ka gnas pa na bzhugs te/ gang gi tshe tshe dang ldan pa dge slong shA ri'i bu dang / maud gal gyi bu gnyis phung po'i
22a6(mdo sde): lhag ma med pa'i mya ngan las 'das pa'i dbyings su yongs su mya ngan las 'das pa de'i tshe/ dge slong rnams the tshom skyes nas the tshom thams cad gcod par mdzad pa'i sangs rgyas bcom ldan 'das la zhus pa/ btsun pa gang dge slong shA ri'i bu dang maud gal gyi bu gnyis gtso bo de
22a7(mdo sde): mya ngan las 'das pa 'di ma bzod nas sangs rgyas la sogs pa/ dge slong gi dge 'dun bzhugs pa'i thog mar yongs su mya ngan las 'das pa ni ngo mtshar che'o/ /bcom ldan 'das kyis bka' stsal pa/ dge slong dag gang dge slong shA ri'i bu dang / maud gal
22b1(mdo sde): gyi bu gnyis 'dod chags dang bral ba/ zhe sdang dang bral ba/ gti mug dang bral ba/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrugs pa rnams las rnam par grol
22b2(mdo sde): ba na/ gtso bo mya ngan las 'das pa'ang mi bzod nas sangs rgyas la sogs pa dge slong gi dge 'dun bzhugs pa'i thog mar mya ngan las 'das pa ngo mtshar ci zhig che/ gang 'das pa'i dus na dge slong shA ri'i bu dang / maud gal gyi bu 'dod chags dang bcas
22b3(mdo sde): pa/ zhe sdang dang bcas pa/ gti mug dang bcas pa/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrugs pa dang bcas pa na yang nga la gcig tu sems mngon par
22b4(mdo sde): dad pas gtso bo 'chi ba mthong bar mi bzod nas dus byas te/ 'dod pa'i khams thams cad las yang dag par 'das nas tshangs pa'i 'jig rten du skyes pa de nyon cig /dge slong dag sngon byung ba 'das pa'i dus na byang phyogs na rgyal po'i pho brang rdo zhes bya ba
22b5(mdo sde): 'byor pa/ rgyas pa bde ba lo legs pa/ mi dang skye bo'i tshogs mang pos gang ba/ chur dpag tshad bcu gnyis zheng du dpag tshad bcu gnyis kun nas gru bzhi par gyur te/ shin tu rnam par 'byes pa/ rta babs dang skar khung dang / skar khung dra ba can mthon po dang
22b6(mdo sde): rab tu ldan pa dang / tshong zong dang / rin po che sna tshogs kyis kun du gang ba/ rgyal po dang / blon po dang / khyim bdag dang / tshong dpon dang / yul 'khor gyi mi rnams kyis yongs su gang ba/ mi rnams gzhung lugs la gnas pa/ pi bang dang / gling bu dang / rnga dang / sgra
22b7(mdo sde): dang / rnga bo che dang / rdza rnga dang / rnga dang / dung gi sgra rnams kyi sgra nges par sgrogs pa'o/ /dge slong dag rgyal po'i pho brang de na ta ga ru'i dri dang / a ga ru'i dri dang / tsan dan gyi dri dang / phye ma'i dri dang / gur gum gyi dri dang / me tog gi dri zhim pa rnams te/ dus
23a1(mdo sde): thams cad du 'di lta bu'i dri sna tshogs pa rlung gis bskyod nas lam dang srang bar dang bzhi mdo dang sum mdo rnams su ldang zhing rgyu ba dang / glang po dang / rta dang / shing rta dang / dpung bu chung gi tshogs dang yang dag par ldan pa dang /
23a2(mdo sde): bzhon pa dang / theg pa dang / srang dang / lam po che nye bar mdzes par byas pa dang / gdugs dang / rgyal mtshan dang / ba dan bsgreng ba dang / rta babs dang / skar khung dang / skar khung dra ba can dang / zla ba phyed pa btags pas lha'i gnas bzhin du nye
23a3(mdo sde): bar mdzes par gyur pa dang / klu'i dbang po dang / ri'i rgyal po las mngon par 'thon pa'i mtsho dang / rdzing bu dang / lteng ka dang / chu mig dang / 'bab chus nye bar mdzes pa dang ldan pa dang / ud pa la dang / pad ma dang / ku mu da dang / pun da rI kas
23a4(mdo sde): kun du khebs pa/ shing sA la dang / ta la dang / ta ma la dang / dong ka dang a sho ka dang / ti la ka dang / pur Na ka dang / tsam pa ka dang / ba ku la dang / a ti mug ta ka dang / ta ma la'i me tog gis kun du khebs pa dang ldan pa dang / nags tshal gyi phyogs na ka la
23a5(mdo sde): ping ka dang / ne tso dang / sha ri ka dang / khu byug dang / rma bya dang / shang shang te'u sgra sgrogs par gyur pa dang / shing sna tshogs kyis nye bar mdzes pas nyams dga' bar byas pa dang / skyed mos tshal nyams dga' ba mdun na yod de/ dge slong dag rdo
23a6(mdo sde): de ltar shin tu nyams dga' bar gyur to/ /dge slong dag rgyal po'i pho brang rdo de na rgyal po zla 'od ces bya ba gzugs bzang ba/ blta na sdug pa mdzes pa skye ba dran pa/ lha'i mig dang ldan pa/ gling gcig pa'i 'khor los sgyur ba/ chos dang
23a7(mdo sde): ldan pa/ chos kyi rgyal po/ /'dzam bu'i gling du rgyal srid kyi dbang phyug la dbang byed par gyur to/ /dge slong dag rgyal po zla 'od rang la 'od yod pas 'gro na yang mun pa med par gyur te/ nor bu rin po che'i 'od dam/ mar me'i 'od dam/ sgron ma mdun du mi
23b1(mdo sde): khyer gyi/ dge slong dag gzhan du na rgyal po zla 'od rang nyid kyi lus las 'od byung bar gyur te/ dper na zla ba'i dkyil 'khor las 'od 'byung ba bzhin du 'di'i lus la 'od byung ste rgyu 'dis na rgyal po zla 'od zla 'od ces ming du gyur to/ /yang de'i tshe de'i dus
23b2(mdo sde): na 'dzam bu'i gling 'dir rgyal po'i pho brang rdo la sogs pa grong khyer drug khri brgyad stong byung bar gyur te/ 'byor pa/ bde ba lo legs pa/ skye bo mang po dang mi mang pos gang bar gyur to/ /dge slong dag gzhan yang rgyal po zla 'od kyi 'dzam
23b3(mdo sde): bu'i gling gi mi rnams la/ dpya dang / sho gam dang / gru btsas med de/ zhing gi 'byor pa dang ldan pa/ skye bo rnams zhi ba dang khyim bya'i sgra dang ldan pa/ grong dang grong khyer dang grong rdal gyi skye bo'i tshogs dang rgyal po dang rgyal rigs dang ldan par gyur to/ /dge slong
23b4(mdo sde): dag yang de'i tshe de'i dus na 'dzam bu'i gling gi mi rnams kyi tshe'i tshad lo bzhi khri bzhi stong par gyur to/ /dge slong dag rgyal po zla 'od ni byang chub sems dpar gyur te/ thams cad ster ba/ thams cad yongs su gtong ba ste/ des rgyal po'i pho brang rdo nas byung ste/ grong
23b5(mdo sde): khyer gyi shar phyogs su gdugs dang rgyal mtshan dang ba dan bsgreng ste/ gser gyi rnga bo che yang dag par brdungs nas sbyin pa ni gtong / bsod nams ni byed do/ /de bzhin du grong khyer gyi lho dang / nub dang / byang du'ang sbyin pa ni gtong / bsod nams ni byed do/ /sum mdo'i
23b6(mdo sde): dbus su'ang sbyin pa ni gtong / bsod nams ni byed de/ 'di lta ste/ zas 'dod pa rnams la ni zas/ skom 'dod pa rnams la ni skom/ bza' ba dang / bca' ba dang / phreng ba dang / mar me dang / dri dang / byug pa dang / mal cha dang / stan dang / rgyab rten dang / skye bo rnams kyi
23b7(mdo sde): gnas dang / gdugs dang / shing rta dang / spud pa dang / rgyan dang / gser gyi snod dngul gyi phye mas yongs su gang ba rnams dang / dngul gyi snod gser gyi phye mas yongs su gang ba rnams dang / gser gyi rwa btags pa'i ba lang rnams dang / khar ba'i bzho snod rnams dang /
24a1(mdo sde): gzhon nu ma rgyan thams cad kyis brgyan par byas pa rnams kyang sbyin pa ni gtong / bsod nams ni byed do/ /gos kha dog sna tshogs pa yul sna tshogs pa las byung ba rnam pa sna tshogs pa la 'di lta ste/ dar la dang / rgya'i dar dang / rin che ba'i
24a2(mdo sde): gos dang / du gu la dang / mri gA pA na dang / bag le pa dang / la ba dang / rin po che dang / gser dang / gos gser gyi rgyan can dang / ka shi ka'i dar dang / gos dar la sogs pa rnams kyang sbyin pa ni gtong / bsod nams ni byed do/ /dge slong dag rgyal
24a3(mdo sde): po zla 'od kyis sbyin pa ji snyed kyis 'dzam bu'i gling pa'i mi thams cad phyug pa dang / nor che ba dang / longs spyod che bar gyur pa de snyed rab tu gtong ngo / /dge slong dag rgyal po zla 'od kyis gang glang po dang / rta dang / shing rta dang / gdugs la sogs pa'i sbyin pa ji
24a4(mdo sde): snyed kyis 'dzam bu'i gling 'di na mi gcig kyang rkang gis 'gro ba med pa de snyed rab tu gtong ste/ 'dzam bu'i gling pa'i mi thams cad kyang glang po'i rgyab dang / rta bzhi dang ldan pa'i shing rta steng nas gser dang dngul gyi gdugs 'dzin pa dang ldan pa dang / skyed mos
24a5(mdo sde): tshal nas skyed mos tshal dang / yul 'khor nas yul 'khor dang / grong khyer nas grong khyer du rjes su 'gro bar gyur to/ /dge slong dag de nas yang rgyal po zla 'od 'di ltar sems par gyur te/ ngas sbyin pa 'di tsam zhig byin pa tsam gyis ci zhig bya ste/ gos dang
24a6(mdo sde): rgyan dang / cha bzhag rnams nga nyid ci 'dra ba 'dzam bu'i gling pa'i mi rnams kyang de dang 'dra bar rab tu byin ni 'dzam bu'i gling pa'i mi thams cad rgyal po'i rtse 'jos rtse zhing rol par 'gyur ro/ /de nas rgyal po zla 'od kyis 'dzam bu'i gling pa'i mi thams cad la cod pan
24a7(mdo sde): dang / dar dang / gos dang / rgyan dang / cha bzhag rnams byin pa ni 'di lta ste/ mgul gdub dang / gdu bu dang / dpung rgyan dang / do shal dang / se mo do dang / mu tig gi chun 'phyang dang / rgyal po la 'os pa rnams sbyin pa rab tu byin no/ /dge slong dag rgyal po zla
24b1(mdo sde): 'od kyis rgyal po la 'os pa/ gos dang / rgyan dang / cod pan dang / dar rnams rab tu byin pa gang gis ji ltar 'dzam bu'i gling pa'i mi thams cad cod pan thogs shing dar dpyangs 'ching bar gyur te/ rgyal po zla 'od rnam pa ci 'dra bar gyur pa 'dzam bu'i gling gi mi thams
24b2(mdo sde): cad kyang de dang 'dra bar gyur te/ de ltar rab tu byin no/ /dge slong dag rgyal po zla 'od kyis rgyal po'i pho brang rdo dril bsgrags te/ 'dzam bu'i gling gi mi khyed thams cad nga ci srid 'tsho'i bar du rgyal po'i rtse 'jos rtse zhing rol cig ces bsgrags so/ dge slong
24b3(mdo sde): dag de nas rgyal po zla 'od kyis dril bsgrags pa 'dzam bu'i gling gi mi thams cad kyis thos pa dang / thams cad rgyal po'i rtse 'jos rtse ba la zhugs te/ pi bang dang / gling bu dang / 'khar rnga dang / sgra dang / pi bang rgyud gsum pa dang / rnga dang / rdza rnga dang /
24b4(mdo sde): dung stong phrag dang / sil snyan brgya snyed kyi sgra'i rol mo brdung zhing dpung rgyan dang / do shal dang / se mo do dang / nor bu dang / mu tig gi rgyan rnams dang / rna cha thogs pa dang / rgyan gyis brgyan la bud med kyi tshogs kyis yongs su bskor nas rgyal srid kyi dpal la rjes su
24b5(mdo sde): spyod par gyur to/ /yang de'i tshe de'i dus na rgyal po'i pho brang rdo na mi rnams rgyal po'i rtse 'jos rol te/ pi bang dang / gling bu dang / 'khar rnga dang / sgra dang / pi bang rgyud gsum pa dang / rdza rnga dang / rnga dang / dung gi sgras grong khyer drug khri brgyad stong du
24b6(mdo sde): sgra bsgrags pa dang / gang yang rgyal po zla 'od kyi sbyin gtong gi gnas bzhir gser gyi rnga bo che rnams brdungs pa na 'di lta bu'i yid du 'ong ba'i sgra byung bar gyur to/ /'di lta ste/ sum cu rtsa gsum gyi lha rnams kyi nang na lha'i grong khyer de na glu dang / gar dang /
24b7(mdo sde): rol mo'i sgra sgrogs so/ /dge slong dag de bzhin du de'i tshe de'i dus na 'dzam bu'i gling pa'i mi thams cad glu dang / gar dang / rol mo'i sgras gcig tu bde ba la 'jog cing shin tu dga' bar gyur to/ /yang de'i tshe rgyal po'i pho brang rdo na bye ba stong dung phyur bdun
25a1(mdo sde): cu rtsa gnyis kyi mi rnams gnas so/ /yang dge slong dag rgyal po zla 'od chos nyid kyis gzugs bzang ba/ blta na sdug pa mdzes pa ste/ gzhan yang 'di skye bo'i tshogs chen po'i yid dga' bar gyur to/ /gzhan yang 'di skyes pa dang bud med
25a2(mdo sde): rnams kyis mthong ba na ngoms par mi 'gyur ba'i dga' ba 'thob bo/ /dus gang gi tshe rgyal po zla 'od grong khyer nas byung ste sbyin gtong gi gnas su song ba na srog chags bye ba brgya stong dpag tu med pa rnams lta zhing 'di skad kyang smra ste/ kye ma rgyal po zla 'od 'di ni lha zhig
25a3(mdo sde): 'ongs nas 'dzam bu'i gling 'dir rgyal po byed pa yin gyi/ rgyal po zla 'od kyi gzugs dang / kha dog dang dbyibs de lta bu ni 'dzam bu'i gling pa'i mi rnams la yod pa ma yin no/ /de gang dang gang du bltas pa de dang de dag tu bud med stong phrag gis bltas te/ bud
25a4(mdo sde): med gang 'di khyor rnyed pa de ni skal ba can yin no/ /gzhan zhig gis smras pa/ sems dag pa rnams kyis rnyed kyi gzhan dag gis ni ma yin te/ rgyal po zla 'od 'di ni lha dang 'dra bar blta'o/ /dge slong dag rgyal po zla 'od kyi blon po stong phrag phyed dang bcu gsum
25a5(mdo sde): yod de/ de rnams kyi nang na blon po gnyis ni blon po thams cad las khyad du 'phags pa yin te/ blon po zla ba bzang po dang sa 'dzin zhes bya ba gnyis mkhas par grags pa blo dang ldan pa las thams cad la dbang byed pa/ rgyal po'i gces spras byed pa/ rgyal po yongs su
25a6(mdo sde): skyong ba/ rgyal po'i las kyi mtha' thams cad la sems las chung ngur byed pa dang / blon po'i mchog zla ba bzang po ni 'dzam bu'i gling pa'i mi khyed rnams ji srid 'tsho'i bar du dge ba bcu'i las kyi lam 'di yang dag par blangs la gnas par gyis shig ces 'dzam bu'i gling pa'i mi
25a7(mdo sde): thams cad dge ba bcu'i las kyi lam la yang dag par sbyor bar byed de/ dge slong dag blon po'i mchog zla ba chen po'i gdams ngag rjes su ston pa 'di lta bu byed par gyur to/ /dge slong dag 'di lta ste/ 'khor los sgyur ba'i rgyal po zla 'od ni blon po'i mchog zla ba chen
25b1(mdo sde): po la sdug par gyur pa dang / dga' ba dang yid du 'ong bar gyur te/ gzhan yang de'i kha dog dang / gzugs dang dbyibs la 'dis bltas pa na ngoms pa med de/ skad cig kyang de mi spong bar gyur to/ /de nas dus gzhan zhig gi tshe blon po'i mchog zla ba chen po'i rmi lam du du
25b2(mdo sde): ba'i mdog can gyi sha za rnams kyis rgyal po zla 'od kyi cod pan phrogs par rmis te sad nas de 'jigs skrag pas rengs par gyur cing spu zing zhes byed de/ nges par rgyal po zla 'od kyi dbu slong ba zhig 'ong bar mi 'gyur ram/ lha ni thams cad stsol ba/ thams cad yongs
25b3(mdo sde): su gtong ba yin te/ 'di la ni dman pa dang / mgon med pa dang / phongs pa dang / sdug bsngal ba dang / slong ba rnams la mi stsol ba dang / yongs su mi gtong ba ni gzhan ci yang mi mnga' bas na/ rgyal po zla 'od la rmi lam 'di mi zhu'i gzhan du na rin po che'i mgo
25b4(mdo sde): rnams byas la/ mdzod dang bang bar bcug la bzhag ste/ gal te 'ga' zhig lha'i dbu slong ba 'ongs par gyur na/ de la rin po che'i mgo 'di rnams kyis brid par bya'o snyam nas rin po che'i rgyu las byas pa'i mgo byas te mdzod dang bang ba rnams su bzhag par gyur to/ /de
25b5(mdo sde): nas dus gzhan zhig gi tshe blon po'i mchog sa 'dzin gyi rmi lam du rgyal po zla 'od kyi rin po che rnams kyi mgo rnam pa brgyar lhags par rmis pa dang / yang 'jigs shing skrag la kun du skyo nas rgyal po zla 'od rgyal srid las nyams pa'am/ srog gi bar chad du mi 'gyur grang snyam nas/
25b6(mdo sde): yang bram ze ltas mkhan mkhas pa rnams bos nas bdag gis 'di lta bu'i rmi lam rmis na/ rmi lam de'i 'bras bu ci lta bu yin pa lung ston cig /ltas mkhan rnams kyis smras pa/ rmi lam mthong ba'i 'di ji lta ba las ni ring po mi thogs par lha'i dbu slong ba 'ga' zhig 'ong bar
25b7(mdo sde): 'gyur te/ 'di 'dra bar ston pa yin no/ /de skad thos pa dang yang blon po'i mchog sa 'dzin lag pa 'gram pa la gtad de/ shin tu sems pa la zhugs pas gnas par gyur te/ rgyal po zla 'od byams pa'i bdag nyid can/ snying rje dang ldan pa/ sems can thams cad la
26a1(mdo sde): mnyes gshin pa mi rtag pa nyid kyi stobs nye bar gnas pa ni ha cang myur ches so/ /de nas dus gzhan zhig gi tshe blon po stong phrag phyed dang bcu gsum po rnams kyis rmi lam 'di ltar mthong ste/ rgyal po zla 'od kyi sbyin gtong gi gnas khang bzhi ru gnod sbyin
26a2(mdo sde): lag na thod pa thogs pa rnams kyis gdugs dang / rgyal mtshan dang ba dan rnams bsgyel ba dang / gser gyi rnga bo che'ang bcag par rmis pa dang / yang 'jigs shing skrag la sems skyo nas rgyal po zla 'od sa chen po skyong ba/ byams pa'i bdag nyid can/ snying rje dang
26a3(mdo sde): ldan pa/ sems can thams cad la mnyes gshin pa mi rtag pa nyid kyi stobs kyis phyin par mi 'gyur ram/ bdag cag rnams lha dang lhan cig pa las gnas pa las tha dad par 'gyur ba dang / so so ba dang / bye ba dang bral bar mi 'gyur ram/ 'dzam bu'i gling pa
26a4(mdo sde): rnams skyabs dang dpung gnyen med par mi 'gyur ram/ de rgyal po zla 'od kyis kyang thos pa dang / yang grong khyer drug khri brgyad stong du dril bsgrags te/ 'dzam bu'i gling pa'i mi khyed rnams ji srid 'tsho'i bar du rgyal po'i rtse 'jos rtse zhing rol cig /khyed rnams sgyu ma lta
26a5(mdo sde): bu'i rmi lam la sems pas ci zhig bya/ rgyal po zla 'od kyis dril bsgrags pa thos pa dang / 'dzam bu'i gling pa'i mi thams cad sil snyan chen po dang / pi bang dang / gling bu dang / 'khar rnga dang / sgra dang / pi bang rgyud gsum pa dang / rdza rnga dang / rnga
26a6(mdo sde): dang / dung stong phrag snyed kyi rol mo brdung zhing rtse bar brtsams pa dang / gser gyi dbu rgyan dang do shal dang se mo do'i nor bu'i rna rgyan thogs shing rgyan thams cad kyis brgyan nas bud med kyi tshogs rnams kyis bskor te rgyal po'i dpal la rjes su spyod par gyur to/ /yang de'i tshe de'i
26a7(mdo sde): dus na 'dzam bu'i gling na glu dang / gar dang / rol mo'i sgra dang / grong khyer drug khri brgyad stong du gling bu nges par 'bud pa dang / gang yang sbyin gtong gi gnas chen po bzhir gser gyi rnga bo che brdungs pa las snyan cing yid du 'ong ba'i sgra byung bar gyur te/ des 'dzam bu'i gling thams cad du sgra grags
26b1(mdo sde): par gyur te/ dper na sum cu rtsa gsum gyi lha rnams kyi gzhal med khang gi nang na glu dang / gar dang rol mo'i sgra grags pa bzhin no/ /yang de'i tshe de'i dus na ri spos ngad ldang na bram ze drag po'i mig ces bya ba mig 'phrul gyi bya ba shes pa zhig gnas pa dang / bram ze drag po'i mig
26b2(mdo sde): gis rgyal po'i pho brang rdo na rgyal po zla 'od ces bya ba thams cad ster bar thos so/ /thos nas kyang bdag nyid kyis bsams pa/ bdag song la mgo bslang na/ gal te thams cad gtong bar gyur pa yin na ni bdag la yang mgo ster bar 'gyur ro/ /gzhan du na gang sdug pa
26b3(mdo sde): dang / phongs pa dang / yid du 'ong ba dang / mngon par dga' bar bya ba yan lag gi mchog mgo yongs su gtong ba 'di ni dka' ba dang / 'di ni gnas med pa dang / 'di ni go skabs med do snyam nas ri spos kyi ngad ldang las babs so/ /de nas spos kyi ngad ldang na gnas pa'i lha
26b4(mdo sde): mo zhig ngu bar rtsom ste/ kyi hud rgyal po zla 'od byams pa'i bdag nyid can/ snying rje dang ldan pa/ sems can thams cad la mnyes gshin pa mi rtag pa nyid kyi stobs nye bar gnas pa na sdug bsngal lo/ /yang de'i tshe de'i dus na 'dzam bu'i gling thams cad du bas mun nag tu gyur te/
26b5(mdo sde): 'khrugs shing kun du 'khrugs par gyur pa dang / skar mda' ltung ba dang / phyogs sreg pa dang / bar snang la lha rnams mya ngan byed par gyur to/ /yang de'i tshe de'i dus na rgyal po'i pho brang rdo dang ha cang mi ring ba zhig na sna tshogs bshes gnyen zhes bya ba'i drang srong mngon
26b6(mdo sde): par shes pa lnga dang ldan pa/ byams pa dang snying rje'i bdag nyid can/ sems can thams cad la mnyes gshin pa zhig 'khor lnga brgyas bskor nas gnas te/ de nas drang srong des 'dzam bu'i gling thams cad 'khrugs shing kun du 'khrugs par mthong ba dang / 'khor rnams la
26b7(mdo sde): smras pa/ gang 'dzam bu'i gling 'di thams cad da ltar du bas mun nag tu gyur te/ 'khrugs shing kun du 'khrugs par gyur pa dang / nyi ma dang zla ba gnyis kyang lam me ma yin/ lhang nge ma yin/ lhan ne ma yin pa bu khyed rnams kyis shes sam/ nges par skyes bu chen po
27a1(mdo sde): 'ga' zhig 'gag par 'gyur ro/ /'di ltar mi 'am ci'i tshogs dang nags kyi lha rnams ngu / /nam mkhar gnas pa'i lha rnams kyang ni dmod par byed/ /zla ba gzi med nyi ma dag kyang 'od med gyur/ /deng ni rol mo brdungs kyang sgra ni grag ma
27a2(mdo sde): gyur/ /me tog 'bras bur ldan pa'i shing tshogs 'di dag kyang / /rlung gis ma bskyod bzhin du sa la lhung bar gyur/ /ji ltar 'jigs pa'i sgra 'di'ang kun du thos pas na/ /grong khyer du ni sdug bsngal mi zad 'byung bar gsal/ /rgyu des grong khyer gnas pa'i skye bo ma
27a3(mdo sde): lus pa/ /sems la sdug bsngal kun du gtugs nas 'jog pa dang / cho nges 'debs shing lag pa snying la rdebs par byed/ /skra rnams rab tu grol zhing tshig ni rnam par 'gag /zla ba'i gdong can bud med rnams ni rab tu ngu / /grong khyer gnas pa kun kyang
27a4(mdo sde): snying brtses ngu bar byed/ /sprin 'di rnams kyang char mi 'bab par sgra sgrogs la/ /chu yi gnas rnams nye bar skams pa nyid du gyur/ /ri dang nags rnams kyang ni mi bzad me yis bsregs/ /mi rnams so so'i khyim na shin tu 'khrugs pas ngu / /chu la rlung gis
27a5(mdo sde): bskyod pa'i gru bzhin sa rnams g.yos pa dang / /shin tu rtsub pa'i rdul dang 'dre ba'i rlung ldang gyur/ /bkra mi shis pa'i mtshan ma ni/ /da ltar 'di na rnam mang ste/ /de bas bdag cag shis pa yi/ /phyogs su 'gro ba shin tu rigs/ /gzhan yang bu rnams rgyal po zla
27a6(mdo sde): 'od kyi sbyin gtong gi gnas bzhir gser gyi rnga bo che brdungs na yang yid du 'ong ba'i sgra byung bar ma gyur pas/ nges par rgyal po'i pho brang rdo der nye bar 'tshe ba chen po 'byung bar 'gyur ro/ /de nas bram ze drag po'i mig gis rgyal po'i pho brang rdo phyin to/ /de nas grong
27a7(mdo sde): khyer na gnas pa'i lha mos bram ze drag po'i mig rgyang ring po nyid nas mthong ba dang / rgyal po zla 'od ga la ba der song ste phyin nas/ rgyal po zla 'od la 'di skad ces smras so/ /gang 'di lha mkhyen par mdzod cig /de ring lha'i dbu slong ba/ 'tshe ba rnam par tho 'tsham pa/ glags lta ba zhig 'ong
27b1(mdo sde): bar 'gyur te/ de lha'i dbu slong bar 'gyur gyis/ de la lhas sems can rnams la thugs brtse ba'i slad du bdag nyid yongs su bsrung bar mdzod cig /de nas rgyal po zla 'od kyis mgo slong bar thos pas yid rab tu dga' zhing ngo mtshar gyis mig gdangs pa dang / lha mo la
27b2(mdo sde): smras pa/ lha mo ma 'jigs par song shig /gal te 'ong bar gyur na ngas 'di'i yun ring po nas mngon par 'dod pa'i yid la re ba yongs su rdzogs par bya'o/ /de nas lha mo des rgyal po zla 'od rtsol ba'i tshul de lta bu shes pas sdug bsngal zhing yid mi bde bar de nyid du mi snang bar gyur
27b3(mdo sde): to/ /de nas rgyal po zla 'od 'di snyam du sems te/ gang bdag gis dbyig dang / gser dang / zas 'dod pa rnams la zas byin pa ni ngo mtshar ci zhig che/ gang yang bdag gis slong ba rnams la rang nyid kyi lus kyang yongs su gtang bar bya'o/ /de nas bram ze drag po'i mig
27b4(mdo sde): grong khyer gyi lho phyogs kyi sgo nas zhugs pa dang / grong khyer gyi lha mos bzlog ste/ bram ze sdig can ma zhugs par slar song shig /skyes bu gti mug can khyod da ltar rgyal po zla 'od byams pa'i bdag nyid can/ snying rje dang ldan pa/ yon tan dpag tu med pa phun sum tshogs
27b5(mdo sde): pa/ 'dzam bu'i gling yongs su skyong bar byed pa/ nyes pa med pa/ gnod pa mi byed pa/ mgo drag po'i sems kyis ci ltar gcod par byed/ bram ze sdig can ma zhugs par phyir song shig /rnam pa 'di dag rgyal po zla 'od kyis thos so/ /thos nas kyang nga'i slongs mo pa lha
27b6(mdo sde): mos grong khyer gyi sgo na bkag go snyam nas/ yang blon po'i mchog zla ba chen po la smras pa/ gang 'di zla ba chen pos shes par gyis shig /nga'i slongs mo pa lha mos grong khyer gyi sgo na bkag gis song la nga'i thad du rings par khyer la shog shig /lha de ltar 'tshal lo zhes blon po'i
27b7(mdo sde): mchog zla ba chen pos rgyal po zla 'od kyi tshig mnyan nas grong khyer gyi sgor song ba dang / grong khyer gyi lha mo de bzlog ste/ gang 'di lha mo shes par gyis shig /lha bram ze 'di 'gugs kyis bram ze 'di thong shig /de nas grong khyer na gnas pa'i lha mos zla ba chen po la 'di skad ces
28a1(mdo sde): smras so/ /gang yang zla ba chen po shes par gyis shig /bram ze 'di ni gtum pa'i sems dang / snying rje med pa'i sems dang / mi bzad pa'i sems kyis rgyal po zla 'od brlag pa'i phyir rgyal po'i pho brang rdo 'ongs na/ khyed la rang bzhin ngan pa 'dis
28a2(mdo sde): ci zhig bya/ rgyal po zla 'od kyi thad du song nas mgo slong bar 'gyur ro/ /de nas blon po'i mchog zla ba chen pos lha mo la smras pa/ lha mo gang gis bram ze 'dis lha'i dbu len par mi 'gyur ba'i thabs zhig bsams pa nga la yod do/ /de nas blon po'i mchog zla ba chen pos bram ze
28a3(mdo sde): drag po'i mig khrid de/ de grong khyer du zhugs nas rin po che'i mdzod pa la smras pa/ khyod kyis rin po che las byas pa'i mgo rnams khyer la shog shig dang / bram ze 'di la ngas sbyin par bya'o/ /mdzod pas kyang rgyal po'i sgor rin po che'i mgo rnams kyi phung po chen po byas pa dang /
28a4(mdo sde): blon po'i mchog zla ba chen pos bram ze drag po'i mig la rin po che las byas pa'i mgo rnams nye bar bstabs te/ bram ze chen po rin po che'i mgo mang po long shig dang / dbyig dang / gser rnams kyis kyang ci tsam dgos pa khyod la sbyin gyis khyer cig /'dis ni khyod kyi bu
28a5(mdo sde): dang tsha bo'i bar gyi 'tsho bar 'gyur gyi/ lha'i dbu klad pa dang / rus pa dang / ngar snabs dang zhag gis yongs su gang bas ci zhig bya/ de skad ces smras pa dang / bram ze drag po'i mig gis zla ba chen po la 'di skad ces smras so/ /gang 'di zla ba chen po shes par gyis shig /
28a6(mdo sde): nga la ni rin po che'i mgo rnams dgos pa med de/ gser dang dbyig kyang dgos pa med kyi/ gzhan du na sa chen po skyong ba/ thams cad gtong ba 'di'i mgo slong ba'i phyir 'di'i thad du 'ongs so/ /de skad ces smras pa dang / blon po'i mchog zla ba chen po dang / sa 'dzin gnyis lag pa 'gram
28a7(mdo sde): pa la gtad de/ da ni dus kyis phyin to snyam nas shin tu sems pa la zhugs pas gnas par gyur to/ /de nas rgyal po zla 'od kyis rnam pa de dag nye bar thos nas blon po'i mchog zla ba chen po dang / sa 'dzin gnyis pho nyas bos nas 'di skad ces smras so/ /bram ze de nga'i gan du khyer la shog
28b1(mdo sde): shig / ngas 'di la yun ring po nas mngon par 'dod pa'i yid la re ba yongs su rdzogs par bya'o/ /de skad ces smras pa dang / blon po'i mchog zla ba chen po dang sa 'dzin gnyis po de yul rmus pa lta bu'i mchi ma'i gdong gis snying rje rje skad du smre sngags 'don cing smras pa/ lha byams pa'i
28b2(mdo sde): bdag nyid can/ snying rje dang ldan pa/ sems can thams cad la mnyes gshin pa/ yon tan dpag tu med pa phun sum tshogs pa dang ldan pa/ ye shes la mkhas pa/ lha'i mig dang ldan pa 'di mi rtag pa nyid kyi stobs nye bar gnas par gyur to/ /bdag cag rnams deng lha
28b3(mdo sde): dang lhan cig pa las tha dad par gyur pa dang / so sor 'gyur ba dang / bral ba dang / bye bar 'gyur ro snyam nas/ rgyal po'i rkang pa la gtugs te phyogs gcig tu 'dug go/ /de nas rgyal po zla 'od thams cad yongs su gtong ba/ shin tu khyad par can gtong zhing yongs su
28b4(mdo sde): gtong bar 'dod nas ring po nas bram ze de la smras pa/ bram ze tshur shog /khyod gang slong ba de khyer cig /de nas bram ze drag po'i mig rgyal po zla 'od gang na ba der song ste phyin nas/ rgyal po zla 'od la rgyal ba dang / tshe spel ba brjod nas rgyal po zla 'od la 'di skad ces smras
28b5(mdo sde): so/ /byang chub sems dpa' dngos po thams cad gtong la nges dga' 'gyur/ /byang chub sems dpa' dge khyod dri med chos la gnas/ /dam pa kun mkhyen mngon par bzhed pa'i thugs kyis ni/ /thugs rje'i bdag nyid thugs ldan bdag la dbu stsol cig /de nas rgyal po
28b6(mdo sde): zla 'od kyis bram ze las de lta bu'i tshig brjod pa thos pa dang / yid rab tu dga' ba dang / dga' bas mig gdangs te/ bram ze drag po'i mig la smras pa/ ji ltar yab kyi bu gcig nga yin yang / /de lta na yang nga yi mgo 'di khyer/ /khyod kyis bsams pa 'bras bur bcas gyur cing /
28b7(mdo sde): mgo bo byin pas byang chub thob par shog /nga'i mgo klad pa khrag dang zhag 'di yis/ /khyod kyi 'dod pa'i bya ba ci yang mi byed kyang / /khyer te khyod la nga yi mgo gang dgos gyur pa'i/ /yid la re ba 'bras bcas khyod ni dga' bar shog /bram ze chen po khyod kyis nga'i yan lag gi mchog
29a1(mdo sde): mgo 'di bar chad med par legs par khyer cig ces smras nas rang nyid kyis cod pan phud do/ /dge slong dag rgyal po zla 'od kyis mgo la yod pa'i cod pan phud ma thag tu/ 'dzam bu'i gling pa'i mi thams cad kyis mgo la yod pa'i cod pan rnams kyang lhung bar gyur to/ /
29a2(mdo sde): rgyal po'i pho brang rdo phyogs bzhir skar mda' rnams lhung bar gyur te/ grong khyer gyi lha mos rgyal po zla 'od 'di'i mgo bram ze sdig pa can gyis gcod par 'gyur ro zhes sgra bsgrags so/ /de nas blon po'i mchog zla ba chen po dang sa 'dzin gnyis rgyal po zla 'od tshul 'di lta bur
29a3(mdo sde): rang nyid kyi lus yongs su gtong bar shes nas/ de yul rmus pa lta bu'i mchi ma'i gdong can gyis rgyal po'i rkang pa la gtugs te/ gang lha yang mthong ba 'di ni 'jig rten na skyes bu skal ba can yin no zhes smra zhing de gnyis de la sems mngon par dad pas lta zhing yu bus bram ze drag po'i mig
29a4(mdo sde): la byams pa'i sems bskyed pa dang / lha'i mi rtag pa nyid la lta bar mi nus so snyam du bsams nas skad cig ma de nyid la dus byas te/ 'dod pa'i khams thams cad las yang dag par 'das nas tshangs pa'i 'jig rten du skyes so/ /de nas rgyal po zla 'od kyi 'bad pa'i tshul 'di lta bu
29a5(mdo sde): shes nas sa la gnas pa'i gnod sbyin rnams dang / bar snang las rgyu ba'i gnod sbyin rnams cho nges 'debs par brtsams te/ kyi hud da ni rgyal po zla 'od kyi lus yongs su gtong bar 'gyur te sdug bsngal lo/ /de nas rgyal po'i pho brang gi sgor srog chags brgya stong du ma 'dus par gyur to/ /
29a6(mdo sde): de nas bram ze drag po'i mig gis skye bo'i tshogs chen po 'dus pa de mthong nas rgyal po zla 'od la 'di skad ces smras so/ /gal te lhas gnang bar mdzad na/ skye bo'i tshogs chen po'i mdun du lha'i dbu len rngo mi thogs so/ /gal te khyod dbu yongs su gtong bar mdzad na/ khyed dang bdag dben pa
29a7(mdo sde): zhig tu gshegs 'tshal lo/ /de skad ces smras pa dang / rgyal po zla 'od kyis bram ze drag po'i mig la smras pa/ bram ze chen po de bzhin du bya yis/ khyed kyi kun du rtog pa 'byor cing rang gi yid la re ba rnams yongs su rdzogs par gyur cig /dge slong dag rgyal po'i pho brang rdo
29b1(mdo sde): nang na nor bu dang rin po che'i snying po zhes bya ba'i skyed mos tshal shing sna tshogs kyis nye bar mdzes pa/ nyams dga' ba ne tso dang / sha ri ka dang / khu byug dang / rma bya dang / shang shang te'u dang / ka la ping ka rnams yid du 'ong ba'i sgra sgrogs pas nags tshal gyi tshogs nyams dga'
29b2(mdo sde): ba'i skyed mos tshal de'i dbus kyi stegs bu de'i dbus su tsam pa ka'i shing zhig skyes pa yod do/ /de nas rgyal po zla 'od rgyal po'i stan las langs te/ /ral gri rnon po thogs nas nor bu dang / rin po che'i snying po'i skyed mos tshal ga la ba der song ngo / /de nas rgyal po zla 'od 'bad pa'i
29b3(mdo sde): tshul 'di lta bu la zhugs pa mthong ba dang / rgyal po'i pho brang rdo grong khyer na srog chags brgya stong du ma cho nges 'debs shing rjes bzhin du 'brang ba dang / rgyal po zla 'od kyis skye bo'i tshogs chen po 'dus pa de cho nges 'debs pa mthong ngo / /mthong ba dang yang dbugs dbyung ba'i
29b4(mdo sde): phyir smras pa/ khyed rnams dge ba'i chos rnams la bag yod par gyis shig ces mdor bsdus nas chos bstan te/ bram ze drag po'i mig khrid nas nor bu dang rin po che'i snying po'i skyed mos tshal du zhugs so/ /rgyal po zla 'od nor bu dang rin po che'i snying po'i skyed mos tshal du zhugs
29b5(mdo sde): ma thag tu rgyal po'i pho brang rdo dbang po'i rgyal mtshan dang / ba dan rnams nor bu dang rin po che'i snying po'i skyed mos tshal ga la ba der 'dud par gyur to/ /de nas rgyal po zla 'od kyis nor bu dang rin po che'i snying po'i skyed mos tshal gyi sgo bcad nas bram ze la smras pa/ bram
29b6(mdo sde): ze chen po nga'i yan lag gi mchog 'di khyer cig / de skad ces smras pa dang / bram ze drag po'i mig gis rgyal po zla 'od la 'di skad ces smras so/ /lha'i dbu bdag gis gcod par rngo mi thogs so/ /de skad ces smras pa dang / rgyal po zla 'od ral gri rnon po thogs nas/ skyed
29b7(mdo sde): mos tshal der gang na dus thams cad pa'i tsam pa ka'i shing yod pa der song ngo / /de nas skyed mos tshal de'i lha mos rgyal po zla 'od tshul 'di lta bur rang nyid yongs su gtong ba la zhugs par shes nas cho nges 'debs par rtsom zhing 'di skad ces kyang smras so/ /bram ze sdig pa can khyod de ltar
30a1(mdo sde): rgyal po zla 'od nyes pa med pa gnod pa med pa/ yon tan dpag tu med pa dang ldan pa 'di'i mgo ji ltar gcod par byed/ de nas rgyal po zla 'od kyis skyed mos tshal gyi lha mo de phyir bzlog ste/ lha mo nga'i mgo slong ba la bar chad ma byed cig /de ci'i phyir zhe na/ lha mo sngon
30a2(mdo sde): byung ba na nga'i yan lag gi mchog mgo slong ba la lha mo zhig gis bar chad byas pas lha mo de'i bsod nams ma yin pa mang po skyes la/ ngas kyang bla na med pa'i ye shes yun ring po zhig gis 'thob par 'gyur ro/ /lha mo ngas nor bu dang rin po che'i snying po'i skyed mos tshal 'di nyid
30a3(mdo sde): du mgo stong snyed yongs su gtong ba byas na/ nga la sus kyang bar chad ma byas so/ /de bas na lha mo khyod kyis nga'i yan lag gi mchog slong ba la bar chad ma byed cig /lha mo gang du ngas stag mo la bdag nyid yongs su btang ste/ lus yongs su gtong ba gcig gis byang chub sems dpa'
30a4(mdo sde): byams pa bskal pa bzhi bcur zhugs pa phyir 'dums par byas pa'i sa phyogs ni 'di yin no/ /de nas lha mo de rgyal po zla 'od kyi rdzu 'phrul chen po de mthong nas/ rgyal po de la sems mgu ba chen po skyes te/ cang mi smra bar gyur to/ /de nas rgyal po zla 'od yang dag pa'i smon lam byed pa
30a5(mdo sde): la zhugs te/ gang skyed mos tshal gyi tshogs na gnas pa'i lha dang / klu dang / gnod sbyin dang / dri za dang / mi 'am ci khyed rnams gson cig /bdag skyed mos tshal 'dir rab tu gtong ba dang gtong ba'i yang shin tu gtong ba rang gi mgo yongs su gtong ba'i gtong ba byed de/ bdag
30a6(mdo sde): gi mgo yongs su gtong ba de yang rgyal po'i phyir ma yin/ mtho ris kyi phyir ma yin/ brgya byin gyi phyir ma yin/ bdud kyi phyir ma yin/ tshangs pa'i phyir ma yin/ 'khor los sgyur ba'i yul gyi phyir ma yin gyi/ gzhan du na 'dir ji ltar bla na med pa yang dag par rdzogs pa'i byang
30a7(mdo sde): chub mngon par rdzogs par sangs rgyas nas/ sems can ma dul ba gdul ba dang / ma bsgral ba bsgral ba dang / ma grol ba dgrol ba dang / dbugs ma phyin pa dbugs dbyung ba dang / yongs su mya ngan las ma 'das pa yongs su mya ngan las bzla bar bya'o/ /bden pa dang
30b1(mdo sde): bden pa'i tshig 'dis ngal ba 'bras bu dang bcas par gyur cig / yongs su mya ngan las 'das nas kyang yungs kar gyi 'bru tsam gyi sku gdung 'byung bar gyur cig /nor bu dang rin po che'i skyed mos tshal 'di'i dbus su yang mchod rten chen po/ mchod rten thams cad las khyad par
30b2(mdo sde): du 'phags pa byung bar gyur nas/ sems can gang lus ngal ba mchod rten chen po la phyag 'tshal du 'ong bar gyur cig /de rnams kyis mchod rten thams cad las khyad par du 'phags pa sku gdung 'jog pa de mthong bas ngal ba med par gyur cig /ngal ba med par gyur nas nga'i
30b3(mdo sde): mchod rten la skye bo'i tshogs 'ongs nas mchod pa byed na/ mtho ris dang thar pa la gzhol bar yang gyur cig ces smras nas/ tsam pa ka'i shing la gtsug phud bcings nas/ bram ze la bos te smras pa/ bram ze chen po tshur shog /bgegs ma byed par nga'i mgo bregs la khyer cig /
30b4(mdo sde): de nas rgyal po zla 'od rang nyid kyi lus kyi mthu dang stobs yang dag par skyes nas/ bram ze de la snying rje chen po lhan cig tu 'gro ba dang 'byung ba'i byams pa'i sems bskyed nas mgo bcad de/ bram ze drag po'i mig la byin to/ /dus byas pa dang tshangs pa'i 'jig rten las shin tu 'das nas
30b5(mdo sde): phul du byung ba'i dge rgyas kyi lha'i ris kyi nang du skyes so/ /dge slong dag de nas mgo yongs su btang ma thag tu yang stong gsum gyi stong chen po'i 'jig rten gyi khams 'di 'gul/ rab tu 'gul/ ldeg rab tu ldeg /g.yos rab tu g.yos te/ nam mkha'i dkyil na mngon par gnas
30b6(mdo sde): pa'i lha rnams kyang a la la zhes sgra bsgrags so/ /bar snang gi lha rnams kyang lha'i ud pa la dang / pad ma dang / ku mu da dang / pun da rI ka rnams 'thor zhing / a ga ru'i phye ma rnams dang / ta ga ru'i phye ma rnams dang / tsan dan gyi phye ma rnams dang / lha rnams kyi me tog man
30b7(mdo sde): dA ra ba dang / man dA ra ba chen po rnams 'thor ba dang / gos rnams kyi char yang 'bebs so/ /lha rnams kyi rol mo'i sgra yang yang dag par rdung ngo / /de nas bram ze drag po'i mig mgo khyer te nor bu dang / rin po che'i snying po'i skyed mos tshal nas byung ba dang / srog chags brgya
31a1(mdo sde): stong du mas kyi hud lha bsad de sdug bsngal lo zhes sgra phyung ste/ de na kha cig ni sa la 'gre ldog go/ /kha cig ni lag pa brkyang ste cho nges 'debs so/ /bud med rnams kyang skra bshig nas ngu'o/ /srog chags brgya stong du ma yang 'dus te de na gcig tu gnas
31a2(mdo sde): te de nyid du gnas nas/ bsam gtan rnams bskyed de/ de nyid du dus byas nas rgyal po zla 'od dang skal ba mnyam par dge rgyas kyi lha rnams su skyes so/ /kha cig ni bsam gtan bskyed nas gnas de nyid du dus byas te 'od gsal gyi lha'i ris su skyes so/ /gzhan rnams ni
31a3(mdo sde): 'dus nas rgyal po zla 'od kyi lus dri thams cad dang ldan pa'i ro sreg pa'i shing byas te bsregs so/ /rus pa de rnams kyang gser gyi bum par bcug ste/ lam po che'i bzhi mdor sku gdung gi mchod rten rab tu bzhag ste/ gdugs dang / rgyal mtshan dang / ba dan btsugs te/
31a4(mdo sde): dri dang / phreng ba dang / spos kyi phye ma dang / rol mo rnams kyis mchod pa byas nas rgyal po zla 'od la gcig tu sems mngon par dad pas de bzhin du skyo bas bsam gtan bskyed de/ bsam gtan bskyed pa des dus byas nas tshangs pa'i 'jig rten du skyes so/ /la la ni rgyal po zla
31a5(mdo sde): 'od ma mthong bas mya ngan gyis zil gyis mnan te dus byas nas 'dod pa na spyod pa'i lha drug tu skyes so/ /gang der dus byas pa de dag thams cad kyang mtho ris dang thar pa la gzhol bar gyur to/ /dge slong dag de'i tshe de'i dus na byang phyogs na rgyal po'i pho brang rdo gyur pa de gzhan
31a6(mdo sde): yin par mi blta ste/ rdo 'jog 'di nyid de'i tshe de'i dus na rgyal po'i pho brang rdo gyur to/ /dge slong dag de ji snyam du sems/ gang rgyal po zla 'od ces bya ba de ni nga yin te/ de'i tshe de'i dus na byang chub sems dpa'i spyod pa la zhugs te de nyid kyis nor bu dang rin po che'i snying po'i skyed
31a7(mdo sde): mos tshal du bram ze drag po'i mig la mgo yongs su btang ngo / /dge slong dag de ji snyam du sems/ gang bram ze drag po'i mig ces bya ba de ni lha sbyin yin te/ de'i tshe de'i dus na bram ze drag po'i mig tu gyur to/ /dge slong dag de ji snyam du sems/ gang de'i tshe de'i dus na blon po'i mchog zla ba chen
31b1(mdo sde): po dang / sa 'dzin de gnyis ni dge slong shA ri'i bu dang maud gal gyi bu 'di gnyis yin no/ /'di gnyis kyis nga yang mya ngan las 'das pa ma bzod nas nga nyid 'chi ba ma mthong bar thog ma nyid du dus byas so/ /da ltar yang nga mya ngan las 'das pa ma bzod de nga mya ngan las 'das pa ma
31b2(mdo sde): mthong bar de thog ma nyid du mya ngan las 'das pa yin no/ /bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do/ /rgyal po zla 'od kyi rtogs pa brjod pa rdzogs so// //rgya gar gyi mkhan
31b3(mdo sde): po d+harma shrI b+ha dra dang / zhu chen gyi lots+tsha ba dge slong shes rab legs pas bsgyur cing zhus te/ dge slong rin chen bzang pos bcos te gtan la phab pa// @##/ /rgya gar skad du/ shrI se na a ba dA naM/ bod skad du/
31b4(mdo sde): dpal gyi sde'i rtogs pa brjod pa/ dkon mchog gsum la phyag 'tshal lo/ /gleng gzhi mnyan du yod pa na ste/ de nas bcom ldan 'das kyis dge slong rnams la bka' stsal pa/ dge slong dag gal te ji ltar ngas sbyin pa'i 'bras bu yang shes la sbyin pa'i bgo bsha'i 'bras bu rnam
31b5(mdo sde): par smin pa yang shes bzhin du/ sems can rnams kyis kyang sbyin pa'i 'bras bu yang shes la sbyin pa'i bgo bsha'i 'bras bu rnam par smin pa yang shes su zin na ni de ltar na kham gyi tha ma dang kham gyi mjug lus pa gang yin pa de las kyang gal te yon gnas len pa po rnyed na/ de la ma
31b6(mdo sde): byin nam bgo bsha' ma byas kyi bar du za bar mi byed la/ de dag gi sems kyang ser sna skyes pas kun nas dkris shing 'dug par mi 'gyur ba zhig na/ ji ltar ngas sbyin pa'i 'bras bu yang shes la sbyin pa'i bgo bsha'i 'bras bu rnam par smin pa yang shes bzhin du sems can rnams
31b7(mdo sde): kyi sbyin pa'i 'bras bu yang mi shes la sbyin pa'i bgo bsha'i 'bras bu rnam par smin pa yang mi shes pas ni de'i phyir de dag ni kun du 'dzin pa'i sems kyis ma byin pa'am/ bgo bsha' ma byas par za bar byed la/ de dag gi sems kyang ser sna skyes pas kun tu dkris shing 'dug
32a1(mdo sde): go/ /bcom ldan 'das kyis de skad ces bka' stsal te/ bde bar gshegs pas de skad du gsungs nas/ gzhan yang ston pas 'di skad ces bka' stsal to/ /bgo bsha' dag gi rnam par smin/ /ji ltar don chen gyur pa de/ /drang srong che rnams
32a2(mdo sde): gsungs pa bzhin/ /sems can rnams kyis shes na ni/ /ma byin bar du mi za zhing / /ser sna can du mi 'gyur la/ /de dag kun du 'dzin pa'i sems/ /nams kyang skye bar mi 'gyur na/ /gang phyir byis pa gti mug gis/ /bsgribs pa rnams kyis ma shes
32a3(mdo sde): pas/ /de phyir kun du 'dzin sems kyis/ /rtag tu ma byin za bar byed/ /de dag ser sna skyes nas kyang / /sems ni kun nas dkris shing 'dug /gang gi tshe bcom ldan 'das kyis mdo 'di bshad pa de'i tshe sa rnam pa drug tu g.yos par gyur cing / bcom ldan
32a4(mdo sde): 'das nyid kyi sku las 'od zer rnams byung bar gyur to/ /de nas dge slong rnams kyis bcom ldan 'das kyi cho 'phrul bsam gyis mi khyab cing rmad du byung ba 'di lta bu mthong ba na ngo mtshar skyes te/ sangs rgyas bcom ldan 'das la zhus pa/ btsun pa rgyu ma mchis rkyen ma mchis
32a5(mdo sde): par ni de bzhin gshegs pa dgra bcom pa yang dag par rdzogs pa'i sangs rgyas rnams 'di lta bu'i rmad du byung ba'i cho 'phrul ston par mi mdzad na/ btsun pa 'di lta bu'i rmad du byung ba'i cho 'phrul gyi rgyu gang lags/ rkyen gang lags/ bcom ldan 'das kyis bka' stsal pa/ dge slong dag cho
32a6(mdo sde): 'phrul 'di lta bu 'di 'byung ba'i rgyu nyan par 'dod dam/ btsun pa de ltar 'tshal lo/ /dge slong dag de'i phyir legs par rab tu nyon la yid la zung shig dang ngas bshad par bya'o/ /dge slong dag sngon byung ba 'das pa'i dus na rgyal po'i pho brang a riSh+Tha zhes bya ba 'byor pa rgyas pa bde ba lo
32a7(mdo sde): legs pa/ skye bo mang po dang mis gang ba/ chur dpag tshad bcu gnyis/ zheng du dpag tshad bdun pa/ gru bzhi pa/ rnam par 'byes pa/ gdugs dang / rgyal mtshan dang / ba dan dang / rta babs sgreng ba zhig byung bar gyur te/ rgyal po'i pho brang der rgyal po dpal gyi sde zhes bya
32b1(mdo sde): ba stobs kyi 'khor los sgyur ba/ gzugs bzang ba/ mdzes pa/ blta na sdug pa/ kha dog bzang po rgyas pa mchog dang ldan pa/ rang bzhin gyis skye ba dran pa/ chos dang ldan pa/ chos kyi rgyal po chos kyis 'dzam bu'i gling gi dbang phyug gi bdag po byed pa zhig byung bar
32b2(mdo sde): gyur to/ /rgyal po dpal gyi sde'i mthus shing rnams rtag tu me tog dang 'bras bur ldan zhing lha rnams dus dus su char yang dag par 'bebs la/ lo tog shin tu phun sum tshogs par gyur to/ /sems can rnams kyang nad med par gyur te/ sems can thams cad
32b3(mdo sde): kyang phan tshun byams pa'i sems kyis gnas so/ /rgyal po de'i btsun mo dam pa rgyal ba'i 'od ces bya ba gzugs bzang ba/ mdzes pa/ blta na sdug pa/ yan lag dang nying lag thams cad tshang ba/ yul gyi bzang mo rgyal po dpal gyi sde'i shin tu yid du 'ong ba dang /
32b4(mdo sde): sdug pa dang / phangs pa zhig byung bar gyur to/ /dge slong dag rgyal po dpal gyi sde'i 'dzam bu'i gling gi mi thams cad la dpya dang sho gam dang gru btsas med de/ zhing gi 'byor pa dang ldan pa/ skye bo rnams zhi ba/ khyim bya rnams dang ldan pa'i yul dang / grong khyer dang / grong
32b5(mdo sde): rdal dang / yul 'khor dang / rgyal po'i pho brang byung bar gyur to/ /dge slong dag rgyal po dpal gyi sde byang chub sems dpar gyur te/ thams cad ster ba/ thams cad yongs su gtong ba/ chags pa med par yongs su gtong ba dang / gtong ba chen po la zhugs nas tha na rang
32b6(mdo sde): gi sha yang gtong ste/ des ma byin pa dang / yongs su ma btang ba ci yang med do/ /dge slong dag rgyal po dpal gyi sde'i rgyal po'i pho brang a riSh+Tha'i shar phyogs kyi grong khyer mthar sbyin gtong gi gnas byas te/ sbyin pa ni gtong / bsod nams ni byed do/ /lho dang nub dang byang gi grong
32b7(mdo sde): khyer gyi sgor sbyin pa ni gtong / bsod nams ni byed do/ /sum mdo'i dbus na yang sbyin pa ni gtong / bsod nams ni byed do/ /'di lta ste/ zas 'dod pa rnams la ni zas/ skom 'dod pa rnams la ni skom/ bza' ba dang / bca' ba dang / mar me dang / phreng ba dang /
33a1(mdo sde): dri dang / byug pa dang / gos dang / mal cha dang / stan dang / rgyab rten dang / gnas dang / gzugs rnams dang / shing rta dang / glang po dang / rta dang / rgyan rnams dang / gser gyi snod dngul gyi phye mas yongs su gang ba rnams dang / dngul gyi snod gser gyi phye
33a2(mdo sde): mas yongs su gang ba rnams dang / ba lang gser gyi rwa dang / dngul gyi rmig pa btags pa/ khar ba'i bzho snod dang / ras zung gis bkab pa rnams dang / gzhon nu ma rnams dang / rgyan thams cad kyis brgyan nas sbyin pa ni gtong / bsod nams ni byed de/ dge slong dag ji tsam du
33a3(mdo sde): rgyal po dpal gyi sdes ci tsam gyis 'dzam bu'i gling pa'i mi thams cad phyug pa dang / nor mang ba dang / longs spyod che bar gyur pa de tsam du sbyin pa rnams byin no/ /yang de'i tshe rgyal po'i pho brang a riSh+Tha'i grong khyer na bye ba phrag dgu bcu rtsa drug gi mi rnams gnas te/ rgyal po dpal gyi
33a4(mdo sde): sde de dag thams cad kyi sdug pa dang yid du 'ong bar gyur to/ /gzhan yang 'di skyes pa dang bud med rnams kyis mthong ba na ngoms par mi 'gyur ba'i dga' ba thob bo/ /dge slong dag rgyal po dpal gyi sde'i blon po stong phrag bcu gnyis yod de/ blon po de rnams kyi mchog blo gros chen po zhes
33a5(mdo sde): bya ba mkhas pa/ gsal ba/ blo dang ldan pa/ thams cad la dbang byed pa/ rgyal po yongs su skyong bar byed pa/ rgyal po dpal gyi sde'i sdug pa dang yid du 'ong ba dang / phangs par gyur pa zhig byung bar gyur to/ /des 'di'i gzugs dang / kha dog dang / rtags dang / dbyibs mthong
33a6(mdo sde): ba na ngoms pa med de/ skad cig kyang 'di dang mi 'bral lo/ /dge slong dag rgyal po dpal gyi sde'i 'dzam bu'i gling gi mi thams cad dge ba bcu'i las kyi lam la yang dag par sbyar te/ shes ldan dag 'dzam bu'i gling gi mi rnams dge ba bcu'i las kyi lam rnams la rten cig /dge ba
33a7(mdo sde): bcu'i las kyi lam 'di rnams yang dag par zung shig ces dge ba bcu'i las kyi lam la yang dag par sbyor te/ dge slong dag rgyal po dpal gyi sde de lta bu'i gdams ngag rjes su ston par gyur to/ /'di lta ste 'khor los sgyur ba'i rgyal po de'i dus su gang 'dzam bu'i gling pa'i mi gang la la
33b1(mdo sde): dus byas te lus zhig nas de lha'i ris drug tu skye bar gyur to/ /gang phal cher ni sum cu rtsa gsum gyi lha'i ris su skyes so/ /yang de'i tshe sum cu rtsa gsum gyi lha rnams kyi lha'i grong khyer blta na sdug ces bya ba lha'i tshogs kyis kun tu gang ngo / /de nas der go skabs med par
33b2(mdo sde): gyur pa dang / blta na sdug gi phyi rol yongs 'du dang / shing rta sna tshogs can dang / dga' ba'i tshal la sogs pa'i skyed mos tshal rnams su gnas par gyur to/ /de nas sngon skyes pa'i sum cu rtsa gsum gyi lha'i tshogs kyis yang dag pa'i 'byor pa de mthong ste/ rab tu dga'
33b3(mdo sde): nas lha'i dbang po brgya byin la 'di skad ces smras so/ /kau shi ka gang du ri'i rgyal po ri rab de nyid lha'i bu de dag gis gang ste lha'i tshogs ni 'phel bar gyur/ lha ma yin gyi tshogs ni 'grib par gyur pa'i ngo mtshar 'di la gzigs so/ /de nas lha'i dbang po brgya byin gyis lha'i
33b4(mdo sde): bu rnams las thos nas ri'i rgyal po ri rab thams cad la blta bar brtsams pa dang / ji tsam na ri'i rgyal po ri rab lha'i tshogs rnams kyis kun nas gang ba mthong ngo / /mthong nas kyang 'di snyam du sems te/ rgyu gang dang rkyen gang gis sems can 'di snyed cig 'dir skyes par gyur snyam
33b5(mdo sde): nas 'dzam bu'i gling thams cad la blta bar brtsams pa dang / ji tsam na rgyal po dpal gyi sde'i mthu yin par mthong ngo / /de nas lha'i dbang po brgya byin sems rab tu dga' bas sum cu rtsa gsum gyi lha rnams la smras pa/ grogs po dag khyed rnams nyon cig /'dzam gling dbang
33b6(mdo sde): phyug rgyal po ni/ /dpal gyi sde zhes rnam grags pa/ /rtag tu chos la gzhol ba dang / /rgyal po chen po chos la gnas/ /thog ma bar dang mthar dge zhing / /sems can kun la phan par dga'/ /gtso bo mi rnams dge ba la/ rtag tu yang dag sbyor bar byed/ /rtag tu snying rje'i
33b7(mdo sde): bdag nyid can/ /phyi rol dngos po rab gtong zhing / /de ni sha yang slong ba la/ /rjes su brtse ba nyid kyis ster/ /nang ngam yang na phyi rol la/ /de ni yongs su 'dzin med par/ /rjes brtse nyid kyi gtong byed cing / /byang chub mthar dbyung ba la brtson/ /des ni rnam dag gser bzhin du/ /
34a1(mdo sde): 'gro ba thams cad rab bsgrubs pas/ /rgyal po de yi mthu yis ni/ /thams cad mtho ris la gzhol 'gyur/ /rgyal po blo gros che de yi/ /mthu yis su yang dmyal ba dang / /dang ni dud 'gro yi/ /skye gnas rnams su skye mi 'gyur/ /
34a2(mdo sde): de yi gzi brjid mthu yis ni/ /thams cad snang bar 'gro ba dang / /sbyin dang tshul khrims dga' 'gyur bar/ /dga' ba'i tshal na dga' bas rtse/ /dpal gyi sde la rjes bsten par/ /gus dang bcas par gyur pa 'di/ /lha yi 'jig rten nyams dga' bar/ /de yang
34a3(mdo sde): dga' bas rnam par snang / /de nas sum cu rtsa gsum gyi lha de rnams kyis tshig de thos pa dang yid dga' ba dang / sems rangs par gyur te/ dga' ba'i sems su gyur cing 'di skad ces smras so/ /gang rgyal po 'di yan lag dang nying lag kyang sbyin par gtong 'dod par rtsol ba ni
34a4(mdo sde): ngo mtshar che'o/ /'on kyang 'di ltar yan lag dang nying lag ster ba 'di ni dka' ba ste/ bdag dang mnyam par phangs pa gzhan med pas de ji ltar na bdag nyid chen po 'di rang gi lus kyi sdug bsngal ba la mi sems par yan lag dang nying lag sbyin par gtong bar gyur te/ 'di ni
34a5(mdo sde): rjes su dpag par nus pa ma yin no/ /brgya byin gyis smras pa/ grogs po dag khyed rnams de skad ma smra shig /rgyal po 'di ni mthu che ste rdzu 'phrul che ba/ snying rje che bas tha na rang gi sha yang gtong ste/ 'di la yongs su ma btang ba ci yang med do/ /ji tsam na dus gzhan zhig gi tshe btsun
34a6(mdo sde): mo rgyal ba'i 'od stan chen po la nyal ba na tho rangs kyi dus su rmi lam bzhi rmis te/ dpal gyi sde stan las bdag nyid phab nas slar yang bteg par mthong ba dang / rang gi mig phyung ste slar yang skyes par mthong ba dang / bdag nyid kyi dpung pa g.yas pa 'di bcad de sa la lhung ba yang skyes par
34a7(mdo sde): mthong ba dang / mi ma yin pa dngul gyi rdo bcag pa'i mdog 'dra ba zhig gis rgyal po dpal gyi sde'i dpung pa g.yon pa mod la phyung ste/ phrogs nas slar yang skye bar rmis so/ /gnyid sad pa dang 'jigs par gyur/ dngangs par gyur/ spu zing zhes byed de/ nga'am lha la sdug
34b1(mdo sde): bsngal 'ba' zhig 'byung bar mi 'gyur grang zhes bsams nas/ des rgyal po dpal gyi sde la smras so/ /de rmi ltas la byang ba yin pas 'di snyam du sems te/ 'dis rmi lam ji lta bu mthong ba las na ring po mi thogs par chung ma 'di nyid slong ba 'byung bar 'gyur ro snyam nas smras
34b2(mdo sde): pa/ ma 'jigs shig /sgyu ma lta bu rmi lam la sems pas ci zhig bya/ dpal gyi sde stan la bdag nyid gnas par khyod kyis ma mthong ngam/ mig mi nyams par de bzhin du 'dug pa dang / bdag nyid kyi dpung pa g.yas pa de bzhin du yod pa dang / nga'i yang dpung pa g.yon pa
34b3(mdo sde): gnas bzhin pa nyid ces des dbugs phyung ba dang / cang mi smra bar 'dug go/ /ji tsam na mtshan mo gnyis pa la blon po'i mchog blo gros chen po zhes bya ba'i rmi lam du rgyal po dpal gyi sde'i rin po che thams cad las byas pa'i khang mod la zhig pa dang / rin po che de
34b4(mdo sde): rnams sha za mthong na 'jigs su rung ba rnams kyis phan tshun khyer ba dang / slar yang khang sor sbyar bar rmis so/ /sad pa dang 'jigs shing skrag pa dang / yi mug ste spu zing zhes byed pa dang / bsams pas sems can thams cad la mnyes gshin pa dang /
34b5(mdo sde): lha dpal gyi sde'i sku lus slong bar mi 'gyur grang / lha yang thams cad stsol ba/ thams cad yongs su gtong ba/ chags pa med par gtong ste/ 'di lta ste dman pa dang / long ba dang / bkren pa dang / sdug phongs pa rnams la 'di yongs su mi gtong ba ci yang med do/ /
34b6(mdo sde): rgyal po dpal gyi sde la ni zhu bar mi bya ste/ shin tu spro ba skye bar mi 'gyur grang / de nas des gsang ste mtshan mkhan bos nas dam bsgo ste zhes smras pa/ shes ldan ngas 'di lta bu'i rmi lam rmis pa'i 'bras bu ji lta bur 'gyur ba khyod kyis lung ston cig /mtshan mkhan gyis
34b7(mdo sde): smras pa/ rmi lam ci 'dra ba 'di las ring po mi thogs par lha'i sku lus slong ba 'ong bar 'gyur ro/ /rmi lam bstan pa 'di lta bu de thos pa dang / blon po chen po blo gros chen po sdug bsngal drag pos gdungs shing mig mchi mas gang ba dang / lag pa 'gram pa la gtad de sems
35a1(mdo sde): khong du chud pas gnas nas rgyal po dpal gyi sde byams pa dang snying rje'i bdag nyid can sems can thams cad la mnyes gshin pa yon tan du ma dang ldan pa la mi rtag pa'i stobs nye bar gnas pa ni ha cang myur ches so/ /de nas nub gsum pa la blon po stong phrag
35a2(mdo sde): bcu gnyis rmi lam lnga rmis te/ khri yis rgyal po dpal gyi sde'i gdugs dang cod pan phrogs te slar yang byin pa dang skye bo thams cad kyi mgo bcad nas slar yang byung ba dang / 'dzam bu'i gling gi mi thams cad kyi mig phyung nas slar yang skyes pa dang / 'dzam bu'i gling gi mi
35a3(mdo sde): thams cad kyi rkang pa dang lag pa rnams bcad nas slar yang skyes pa dang rgyal po dpal gyi sde seng ge'i khri las bab nas slar yang 'dzeg par rtsom par rmis pa dang / 'jigs shing skrag la yi mug nas rgyal po dpal gyi sde sa chen po skyong ba mdzad pa/ byams pa'i bdag nyid can
35a4(mdo sde): snying rje che ba/ sems can thams cad la mnyes gshin pa la mi rtag pa'i stobs nye bar gnas par mi 'gyur grang / bdag cag rnams lha dang lhan cig gnas pa las tha dad par gyur pa dang / so so ba dang bral ba dang bye bral mi 'gyur grang / 'dzam bu'i gling pa'i skyabs dang dpung
35a5(mdo sde): gnyen med par mi 'gyur grang / de rnams kyis mtshan mkhan rnams bos nas smras pa dang / de rnams kyis ji tsam na thams cad 'di bzhin du 'gyur zhes lung bstan to/ /'di lta bu'i rmi lam bstan pa thos pa dang / grong khyer a riSh+Tha na gnas pa'i skye bo'i tshogs rnams nyam thag
35a6(mdo sde): pa'i nga ros ngu bar brtsams so/ /thos pa gcig nas gcig tu brgyud pas 'dzam bu'i gling pa'i mi thams cad mya ngan drag po'i sdug bsngal gyis bcom nas shin tu smre sngags 'don par gyur to/ /de ltar gyur pa de rgyal po dpal gyi sdes thos so/ /thos nas kyang yang bsams pa/
35a7(mdo sde): nga'i lus slong ba 'ong bar 'gyur ro snyam nas sems rab tu dga' ba dang / mgu bar gyur to/ /shes ldan dag 'dzam bu'i gling gi mi khyed rnams bde ba dang phebs pas dge ba la gzhol bar gyis shig /khyed rnams sgyu ma lta bu'i rmi lam la sems pas ci zhig bya zhes 'dzam
35b1(mdo sde): bu'i gling pa thams cad du dril bsgrags so/ /de nas rgyal po dpal gyi sdes dril bsgrags pa de thos pa dang / 'dzam bu'i gling pa'i mi thams cad dbugs phyin par gyur to/ /yang de'i tshe de'i dus na rgyal po'i pho brang a riSh+Tha'i byang phyogs rgyang grags tsam gyis phyogs na ri bo zhig
35b2(mdo sde): yod de/ de na drang srong lnga brgya tsam gnas so/ /ji tsam na dus gzhan zhig gi tshe de rnams kyi don du 'jug pa drang srong gcig don gyi bya ba 'ga' zhig gi phyir rgyal po'i pho brang a riSh+Thar 'ongs so/ /yang dus de'i tshe rgyal po dpal gyi sde lha mo rgyal ba'i 'od dang lhan cig tu nang du zhugs
35b3(mdo sde): nas skyed mos tshal gyi sar song ngo / /drang srong des rgyal ba dang tshe ring ba'i brjod pa byas pa dang / drang srong des lha mo rgyal ba'i 'od rgyan thams cad kyis brgyan pa mthong ste/ 'di ltar yang de'i skye ba snga ma'i chung mar gyur pa yang yin pas sngon gyi chags pa dang 'brel pa'i dbang gis tshul
35b4(mdo sde): bzhin ma yin pa'i yid la byed pa skyes par gyur te/ de yid la sems shing lam de nas song ste/ lam de nas 'das pa dang ji tsam na drang srong de rgyal po'i pho brang grong khyer a riSh+Thar bya ba'am/ byed pa thams cad byas te yongs su rdzogs pa dang bsti gnas su song ngo / /ji tsam na dus
35b5(mdo sde): gzhan zhig gi tshe drang srong des bram ze'i khye'u gcig rig byed 'don pa yongs su rdzogs pa dang / des mkhan po'i rkang pa la gtugs nas smras pa/ mkhan po la nor ji lta bu dbul bar bgyi/ mkhan pos bka' stsol cig /drang srong gis smras pa/ de bas na bu rgyal po dpal gyi sde'i
35b6(mdo sde): btsun mo'i mchog btsun mo rgyal ba'i 'od slongs la nga'i bsnyen bkur bya ba dang / mkhan po la mkhan po'i nor dang / bla ma la mchod par bya ba'i phyir byin cig /de skad ces smras pa dang / bram ze'i khye'u de gnad du bsnun pa'i bzhin du sdug bsngal drag pos gdungs te
35b7(mdo sde): mchog tu yi mug pa dang / bsams pa gnas 'di ni 'byung bar dka' ba dang rnyed par dka' na/ ji ltar yang bram ze nyon mongs pa dag lta bus rgyal po la btsun mo rgyal ba'i 'od 'di byin cig /ces ji ltar smra bar nus/ 'di ltar bslang bar bya ba ma yin pa'i dngos po 'di la kun
36a1(mdo sde): du sbyor ba gang yin pa des na/ mkhan po nges par bdag la dmod pa byed par 'dod pa yin no/ /de nas drang srong des de'i bzhin rnam par 'gyur bas nang gi bsam pa rtogs nas smras pa/ bu ma 'jigs shig ji ltar na sems 'di ltar khong du chud/ rgyal
36a2(mdo sde): po 'di ni bdag nyid che ba/ thams cad ster ba/ thams cad yongs su gtong zhing chags pa med par yongs su gtong bas tha na rang gi sha yang gtong ste/ 'di la yongs su ma btang ba ci yang med do/ /bu des na rgyal pos btsun mo'i mchog ster bar 'gyur gyis yi mug par ma
36a3(mdo sde): byed cig / de 'di snyam du sems te/ gal te ma song na ni gang dmod pa byed pa'i gnas de yod pas 'gro snyam nas de dmod pas 'jigs pas smras pa/ mkhan po gal te de lta na mchi'o zhes des de'i rkang pa la gtugs nas song ste/ rgyal po'i pho brang a riSh+Thar phyin to/ /
36a4(mdo sde): de bzhin du shing shun gyi gos gyon zhing dbyig pa dang / ril ba lag na thogs la sa rdul gyis lus la gos pa dang / rgyal po dpal gyi sde ga la ba der song ste phyin nas rgyal po dpal gyi sde la rgyal ba dang / tshe spel ba byas nas bsams pa/ ci bslang ngam 'on te mi bslang ster bar
36a5(mdo sde): 'gyur ram mi ster bar 'gyur/ nga'i yid la re ba 'bras bu dang bcas par 'gyur ram/ 'bras bu med par 'gyur snyam nas bdag nyid smod bzhin du rgyal po'i mdun na dman pa'i bzhin gyis cang mi smra bar 'dug go/ /de nas rgyal po dpal gyi sdes bsams pa/ 'di ni nga la slong du
36a6(mdo sde): 'ongs so snyam nas bram ze'i khye'u de la 'di skad ces smras so/ /bram ze khyod kyi dgos pa gang yin pa de smros/ de ring khyod kyi yid la re ba yongs su rdzogs par bya'o/ /de skad ces smras pa dang / bram ze'i khye'u de mi 'jigs pa skyes nas byang chub sems dpa' la smras pa/ de legs
36a7(mdo sde): kyis lha ri ga ge mo na bdag gi mkhan po drang srong 'don du 'jug pa 'khor lnga brgya dang gnas te de las bdag gis rig byed 'don pa yongs su rdzogs pas rgyal po chen po da thugs brtse bas btsun mo rgyal ba'i 'od bdag la stsol cig / mkhan po la mkhan po'i nor dang / bla ma mchod
36b1(mdo sde): pa'i phyir bdag gis mkhan po la dbul bar bgyi'o/ /de skad ces smras pa dang / rgyal po dpal gyi sde brtse ba'i dbang gis yid mi dga' bar gyur te/ btsun mo rgyal ba'i 'od 'di nga dang bral na ji ltar srog 'dzin par nus/ 'khor de dag thams cad kyang rgya mtsho zab mo'i sgra mi
36b2(mdo sde): g.yo ba dang / gnad du bsnun pa bzhin du sdug bsngal drag pos gdungs pas rtabs bag tu 'di ci 'di ci zhes skyo bas rab tu gdungs so/ /de nas byang chub sems dpas skad cig cang mi smra bar gnas te bsams pa/ bu dang chung ma la sogs pa byin pa med pas ni bla na med pa yang
36b3(mdo sde): dag par rdzogs pa'i byang chub 'thob par mi 'gyur ro/ /de'i phyir bram ze 'di la dga' bas chung ma 'di sbyin par bya'o snyam du bsams nas gnyen sdug pa dang bral bas zhum pa'i sems yang dag par blangs te/ 'phral du seng ge'i khri las babs nas byang chub tu smon pa'i sems
36b4(mdo sde): kyis btsun mo rgyal ba'i 'od lha'i bu mo bzhin du rnam par mdzes pa/ khyo dang bral ba'i gdung bas shin tu dbugs ring po phyung ste/ mchi mas gang ba'i mig dang / mun par g.yang sa chen por lhung ba bzhin du mchog tu sdug bsngal bas gdong phab pa lag pa g.yon pas bzung ste/
36b5(mdo sde): lag pa g.yas pas gser gyi bum pa thogs nas bram ze'i khye'u de la 'di skad ces smras so/ /bram ze chen po tshur shog /tshur shog /bram ze'i dam pa gzugs bzang ba/ /sdug pa'i chung ma 'di long shig /sbyin pa 'di yis myur du ni/ /byang chub dam pa thob par shog /ces
36b6(mdo sde): smras nas byang chub sems dpas bram ze de'i lag par chu'i rgyun blugs so/ /de nas yang dge slong dag rgyal po dpal gyi sdes chu'i rgyun blugs pa'i rjes thogs nyid la de'i tshe 'phral du sa rnam pa drug tu g.yos par gyur to/ /de nas bram ze'i khye'u des byang chub sems dpa'i gtong ba dang /
36b7(mdo sde): gtong ba las kyang shin tu gtong ba/ shin tu dka' ba de mthong ba dang / mchog tu ngo mtshar skyes so/ /nam mkha'i ngos na gnas pa'i lha brgya stong rnams kyis kyang ca co'i sgra bton to/ /de ma thag tu yang skar mda' ltung ba dang / phyogs 'bar ba dang / bar snang gi lha yang rnga rdung
37a1(mdo sde): bar gyur to/ /de nas bram ze'i khye'u de rgyal po 'gyod par ma gyur grang snyam nas byang chub sems dpa' la mngon par bstod de/ bde legs su gyur cig ces smras nas btsun mo rgyal ba'i 'od khyer te rings pa rings par bsti gnas su song ste/ mkhan po la
37a2(mdo sde): byin pa dang / btsun mo rgyal ba'i 'od nya chu las bton pa bzhin du sdug pa dang bral ba'i sdug bsngal drag pos gdungs shing nyam thag pa dang / byang chub sems dpa' nyid la mngon par sems shing 'gro ba thams cad mun pa mun nag tu gyur pa bzhin du shes shing kyi hud rgyal
37a3(mdo sde): po chen po kyi hud rgyal po chen po zhes mchog tu gdung ba'i sems dang zas bcad pa la zhugs so/ /sa g.yos pa des brgya byin gyi gnas g.yos par gyur to/ /chos nyid kyis lha rnams kyi shes pa 'og tu mthong ba 'jug gi gong du ni ma yin no/ /de nas lha'i dbang po brgya
37a4(mdo sde): byin gyis bsams pa/ shin tu grags par sa g.yos pa/ /mtshan ma 'di ni su'i mthu yin/ /gang gi mthu ni ci 'dra ba/ /shin tu gsal bar 'di shes bya/ /'dzam bu'i gling thams cad la blta bar brtsams pa dang / ji tsam na byang chub sems dpa' 'di lta bu mchog
37a5(mdo sde): tu dka' ba'i las byed pa mthong ngo / /mthong nas kyang mchog tu ngo mtshar skyes te/ sum cu rtsa gsum gyi lha rnams la smras pa/ grogs po dag khyed cag rnams rgyal po dpal gyi sde'i ngo mtshar dang rmad du byung ba'i las la ltos/ gang zhig 'di ltar sdug pa dang / 'di ltar yid
37a6(mdo sde): du 'ong ba dang / 'di ltar phangs pa'i chung ma la mi sems te rtswa bzhin du yongs su gtong ngo / /grogs po dag rnam grangs des kyang 'di ltar shes par bya ste/ bdag nyid chen po 'di rang gi yan lag dang nying lag rnams kyang phangs pa med par gtong ba yin no/ /lha rnams
37a7(mdo sde): kyis smras pa/ kau shi ka bu dang bu mo ni de bas yongs su gtong bar byed kyi/ 'di lta ste/ yan lag dang nying lag ster ba 'di ni dad par bya ba ma yin te shin tu dka'o/ /de skad ces smras pa dang / lha'i dbang po brgya byin gyis smras pa/ grogs po dag zhog zhog /spu'i rtse mo'i
37b1(mdo sde): chu'i thigs pas rgya mtsho ma gzhal cig / nam mkha' 'dom gyis ma gzhal cig /nyi ma dang srin bu me khyer 'od ma snyom cig /ri'i rgyal po ri rab dang yungs 'brur ma snyom cig /gzhan yang ngas khyed cag rnams kyi mngon sum du bya yis/ de nas lha'i dbang po brgya byin
37b2(mdo sde): gyis de nyid kyi nam nangs pa na sum cu rtsa gsum gyi lha rnams la smras pa/ kye ma'o grogs po dag shes par gyis shig ces smras te/ nang par nyid langs nas lha'i bu bzhi dang thabs cig tu sum cu rtsa gsum gyi gnas las babs te grong khyer a riSh+Tha dang ha cang mi ring ba'i nags
37b3(mdo sde): k yi tshang tshing du zhugs nas bram ze rgan po'i cha byad du byas nas rang gi lus kyi lte ba man chad sog les bcad pa bzhin du ston cing kun nas khrag 'dzag pa khri bskyod nas lha'i bu bzhi bram ze'i cha byad 'dzin pas pha dang bral ba'i sdug bsngal gyis nyam thag pa ltar nyam thag pa'i nga ros cho
37b4(mdo sde): nges 'debs shing bteg par mngon par sprul te/ nga'i lus 'di'i phyed stag gis bcad de zos so zhes 'di ltar bstan par bya'o snyam nas yid la bsams pa bzhin du/ nyi ma shar ba'i dus su nags tshang tshing de nas byung ste/ grong khyer du mngon par phyogs nas kun du chas so/ /
37b5(mdo sde): khrag gi dri de la yang steng nas khwa dang chu skyar dang / bya rgod rnams rjes su 'brang ngo / /'og nas kyang khyi dang wa rnams rjes su 'brang bzhin du rings pa rings par grong khyer gyi sgor song ngo / /de yang 'di ltar snying rje'i gnas su gyur pa/ skyes pa dang bud med rnams kyis mthong nas snying
37b6(mdo sde): rjes gdungs pa'i yid kyis gcig la gcig smra ba/ grogs dag bram ze 'di rked par chad nas 'di'i dbang po yang ma 'khrugs pa ji ltar 'tsho bar 'gyur/ gzhan zhig gis smras pa/ 'di mi ma yin gyi sha za mi'i cha byad kyis bdag cag bza' ba'i phyir 'dir 'ongs kyi/ mi rked
37b7(mdo sde): par chad pa ni 'tsho ba med do/ /de skad ces thos pa dang skyes bu sdar ma ni 'jigs pas bros par brtsams so/ /skyes bu dpa' bo gzhan zhig 'di snyam du 'di ni sha za zhig ste/ de lta na yang tshor bas nyen bzhin du 'di ltar dbang po rnams bde bar snang na de ji lta bu yin/ bdag
38a1(mdo sde): gis 'di la mi ma yin nam sha zar gyur pa yin par dri bar byas na 'dis tshig thon par dka' mod kyi/ gal te tshig thon na ni ngo mtshar du 'gyur ro/ /ji tsam na gzhan zhig ltad mo skyes nas smras pa/ bram ze khyod ci mi yin nam/ 'on te sha za yin
38a2(mdo sde): khyod kyi lus 'di rked par sus bcad nas gnas skabs 'di lta bur byas/ khyod ni ga las 'ongs/ de nas lha'i dbang po brgya byin gyis bdag nyid 'di ltar khri'i steng du 'dug cing sdug bsngal drag po'i tshor bas nyen pa bzhin du nye bar ston cing de'i tshe tshigs su bcad pa 'di dag smras
38a3(mdo sde): so/ /shi bi pa khyed ma 'jigs shig /bram ze nga yin srin po min/ /sngon gyi las kyi nyes pa yis/ /gnas skabs 'di 'dra thob par gyur/ /'di nyid du ni kun bshad na/ /dus ni kun du 'da' bar 'gyur/ /'chi bdag myur du 'ongs nas ni/ /srog ni 'phrog par
38a4(mdo sde): 'gyur du 'ong / /chos kyi rgyal po'i spyan sngar ni/ /'di dag kun kyang bshad par bya/ /sngon gyi las kyi mtshan nyid ni/ /de ring nga la 'bras bcas gyur/ /yon tan kun gyis rnam mdzes la/ /zla ba lta bur zhi ba dang / /sbyin dang tshul khrims la dga' ba'i/ /gtso
38a5(mdo sde): bo gang du mthong bar 'gyur/ /rgya mtsho bzhin du zab gyur cing / /ri rab lta bur mi g.yo ba/ /'jig rten kun gyi gtsor gyur pa/ /chos kyi rgyal po gang na bzhugs/ /'jigs shing skrag pa rnams kyi skyabs/ /slong ba rnams ni bgrod bya'i mchog /snyan smra sbyin dang
38a6(mdo sde): tshul khrims ldan/ /bdag nyid che de gang na bzhugs/ /bdag mdun 'chi ba nyer 'ong gis/ /shi bi pa rnams myur du smros/ /thugs rje can de ma gtogs par/ /gang la lus phyed su zhig ster/ /de ltar rgyal po'i lam nas snying rje ba dang / dman pa dang zhum pa'i
38a7(mdo sde): tshig smra zhing rim gyis rgyal po dpal gyi sde'i pho brang sgor song ba dang / srog chags brgya stong du ma rnams kyang ngo mtshar skyes nas rjes bzhin rjes bzhin 'brangs so/ /yang bar skabs der lha dang klu dang gnod sbyin dang lha ma yin dang nam mkha' lding dang mi'am ci dang lto 'phye chen po'i
38b1(mdo sde): tshogs rnams kyis da rgyal po dpal gyi sde'i phyis 'byung ba'i rgud pa chen po de dang / lus kyi tshor ba drag po de shes nas sdug bsngal drag pos gdungs te cho nges 'debs pa la zhugs so/ /kyi hud rgyal po dpal gyi sde byams pa'i bdag nyid can snying rje dang ldan pa sems can thams
38b2(mdo sde): cad la mnyes gshin pa mi rtag pa nyid kyi stobs nye bar gnas pa ni sdug bsngal lo/ /de thos pa dang skye bo'i tshogs rnams smre sngags 'don par gyur to/ /yang de'i tshe 'dzam bu'i gling thams cad 'khrugs shing kun du 'khrugs par gyur pa dang / du bas mun par gyur pa la
38b3(mdo sde): skar mda' ltung ba dang / phyogs sreg pa dang / bar snang la lha rnams rnga rdung bar yang gyur to/ /yang de'i tshe ri la gnas pa'i drang srong des btsun mo rgyal ba'i 'od 'di ltar khyo dang bral ba'i gdung bas dbugs shin tu ring por 'byin cing zas mi za la/ 'du shes med par
38b4(mdo sde): mthong nas snying rjes sems 'dar nas bsams pa/ ma la ngas rgyal po dpal gyi sde la dbul bar bya'o snyam nas btsun mo rgyal ba'i 'od dbugs phyung ngo / /'dzam bu'i gling thams cad 'khrugs shing kun du 'khrugs par yang mthong ngo / /mthong nas kyang yang bram ze'i khye'u
38b5(mdo sde): la smras pa/ bram ze'i bu 'di ltar 'dzam bu'i gling 'di phyogs thams cad du bas mun par gyur la 'khrugs shing kun du 'khrugs par gyur pa dang / nyi ma dang zla ba gnyis kyang lham me ma yin/ lhang nge ma yin/ lhan ne ma yin pas nges par na 'dzam bu'i gling 'dir yun mi ring ba nyid
38b6(mdo sde): du skyes bu chen po 'ga' zhig 'gag par 'gyur ro/ /de nas de'i tshe drang srong des tshigs su bcad de smras pa/ mi 'am ci yi tshogs dang nags kyi lha rnams dang / /nam mkhar gnas pa'i lha rnams kyang ni smod par byed/ /zla ba 'od med nyi mas mun pa sel mi byed/ /
38b7(mdo sde): de ring rol mo brdungs na sgra ni grag ma gyur/ /shing tshogs me tog 'bras bur ldan pa 'di dag kyang / /rlung gis bskyod pa bzhin du sa la lhung gyur la/ /ji ltar 'jigs shing rtsub pa'i sgra kun grag pas na/ /grong khyer dag tu sdug bsngal mi bzad 'byung bar gsal/ /
39a1(mdo sde): grong khyer a riSh+Tha na gnas dga'i skye bo 'di kun shin tu sdug bsngal zhing / /phan tshun so sor mya ngan zug rngus nges bcom sgra rnams rab tu grol ba'i bzhin/ /lha mo lta bu'i bzhin ldan bud med 'di dag khang pa'i mchog na smre sngags 'don/ /'di na mi dag
39a2(mdo sde): drag pos rab tu ngu dang der ni dur khrod 'jigs bzhin no/ /nam mkhar gnas pa'i sprin 'di chu med par sgra sgrogs/ /sa la gnas pa'i chu rnams kyang ni skams par gyur/ /rma bya rnams kyang nags kyis bcom bzhin sgra bsgrags te/ /mi rnams kyang ni 'khrug bcas
39a3(mdo sde): khyim du rnam par rgyu/ /chu la rlung gis bskyod pa'i gru bzhin sa rnams g.yos/ /phyag dar dang 'dres rlung ni mkha' la rab tu lding / /a riSh+Tha na 'jigs skyed mtshan ma mang bas ni/ /bram ze khye'u 'di las kyi rjes 'thun yul du deng / /bkra mi shis pa'i mtshan ma ni/ /
39a4(mdo sde): da lta 'di na rnam mang ste/ /de bas bdag cag shis pa yi/ /phyogs su 'gro ba shin tu rigs/ /bram ze'i khye'u rnams gzhan yang ji ltar shing 'di dag thams cad rgyal po'i pho brang a riSh+Tha ga la ba der 'dud par gyur te/ de bas na kye ma bram ze'i khye'u rnams nges par de ring nyid
39a5(mdo sde): rgyal po'i pho brang a riSh+Thar nye bar 'tshe ba dang gnod pa'i 'jigs pa chen po 'byung bar 'gyur ro/ /de nas byang chub sems dpa' steng gi khang gzhi la gnas pas skye bo'i tshogs chen po'i cho nge'i sgra thos pa dang / rings pa rings par rin po che las byas pa'i khang
39a6(mdo sde): las babs nas seng ge'i khri chen po la 'dug ste/ shin tu rtabs bag gis shes ldan dag 'di ci yin 'di ci yin zhes dris so/ /bar skabs der lha'i dbang po brgya byin lha'i bu bzhi po de rnams kyis 'phral du rgyal po'i khab tu khyer te/ mod la khri sa'i steng du bzhag pa dang / khri la bskyon pa
39a7(mdo sde): lus kyi phyed bcad pa de las khrag kun nas 'dzag cing rab tu 'dzag pa dang / lag pa g.yas pa brkyang ste snying rje rje skad du byang chub sems dpa' la rgyal ba dang tshe spel ba byas nas mchi mas khengs pa'i mig dang / rang gi lus kyi phyed nye bar ston cing byang chub sems dpa' la smras pa/
39b1(mdo sde): 'jig rten na khyod snying rje can/ /gzhan gyi sdug bsngal gyis sdug bsngal/ /nyid kyi sku yi phyed stsal bas/ /gtso bo bdag ni bskyab tu gsol/ /de skad ces thos pa dang / blon po chen po'i mchog blo gros chen pos smras pa/ lha 'di mi ma lags kyi sha za'am sha zas byin
39b2(mdo sde): gyis brlabs par gyur pa zhig ste/ mi ni rked par bcad pa 'tsho zhing sngon ji ltar gnas pa bzhin tshig tu smra ba ni mi srid do/ /de skad ces smras pa dang / lha'i dbang po brgya byin gyis smras pa/ shi bi pa khyed cag rnams ma 'jigs shig /nga ni sha za ma yin gyi gzhan du na nga ni
39b3(mdo sde): bram ze yin mod kyi/ dbul bas bdag gis bu dang chung ma bzhag ste/ nor gyi bsam pas rgyal po dpal gyi sde'i thad du chas nas rim gyis song ba na rgyal po'i pho brang 'dir nyi ma nub pa na phyin pa dang grong khyer gyi sgo rnams bcad par gyur to/ /de nas grong khyer dang ha cang mi ring ba
39b4(mdo sde): na bsod nams khang yod par bdag song ste/ nub mo gnas pa na lam gyis dub pas gnyid mthug pos non pa dang / sngon gyi las kyi nyes pas nub mo gcan gzan stag 'ongs nas bdag gi lus kyi phyed sog le lta bu'i mche ba shin tu rnon pos bcad nas khyer te song
39b5(mdo sde): ngo / /der bdag tshor ba drag pos kun du bcom pas gnyid sad pa dang / ji tsam na bdag gi lus kyi ro smad phyed po stag gis sog les dras pa ltar bcad pas bdag tshor ba drag pos kun du bcom yang sngon byas pa'i mi dge ba'i las rnams kyis kun du bzung bas shi bar ni ma
39b6(mdo sde): gyur gyi/ gcig tu sdug bsngal ba dang / gcig tu drag pa dang / gcig tu rtsub pa dang / gcig tu tsha ba dang / gcig tu yid du mi 'ong ba'i tshor ba rnams myong zhing nyam thag pa'i nga ros smre bar gyur te/ bdag de ltar nyam thag pa'i smre sngags thos pa dang nam mkha'i dkyil na
39b7(mdo sde): gnas pa'i lha gzhan dag gis bdag dbugs dbyung ba'i phyir smras pa/ ma 'jigs ma 'jigs bram ze'i mchog /khyod ni tshe ni ring bar mthong / /a riSh+Thar ni myur song na/ /khyod ni legs pa dag tu 'gyur/ /de na kun ster rgyal po ni/ /dpal gyi sde zhes rnam grags pa/ /
40a1(mdo sde): de yi lus kyi phyed bslangs na/ /de ni nges par khyer la ster/ /zhes smras nas lha mo de de nyid du mi snang bar gyur to/ /de nas bdag gis lha mo'i tshig thos pa dang / 'tsho bar re ba kun du skyes te/ 'tshe ba yang chung bar gyur to/ /de na bdag gi
40a2(mdo sde): lus kyi phyed ro smad med pas langs yang ma nus na 'gro bar lta ga la nus snyam nas yang yi mug par gyur pa dang / stes dbang gis nyi ma shar ba'i tshe gnyen 'di bzhi 'ongs par gyur to/ /'di dag gis kyang bdag nyam nga bar zhugs pa mthong ba dang / 'di 'chi ba nyid do snyam nas ngu
40a3(mdo sde): bar gyur to/ /de nas bdag gis de rnams la dbugs dbyung ba'i phyir lha mo'i tshig rgyas par smras so/ /de nas bdag 'di rnams kyis khri la bskyon te 'dir khyer te 'ongs so/ /de skad ces smras nas lha'i dbang po brgya byin gdong mchi ma'i rlabs kyis gang ba lta bur bdag nyid nye bar
40a4(mdo sde): ston cing byang chub sems dpa' la smras pa/ rgyal po chen po/ bdag ni dbul zhing na ba dang / /rgan pa dang ni bram ze nyid/ /rang gi sku phyed stsal ba yis/ /rnyed dka'i srog ni stsal du gsol/ /bdag gi srog ni sgrub byed pa'i/ /sbyin pa thugs rjes stsal du gsol/ /
40a5(mdo sde): don gyi mchog phyir sbyin pa ni/ /sku phyed sbyin par stsal du gsol/ /nyid kyi sku yi phyed stsal bas/ /bsod nams rgya mtsho ltar rgya che/ /de bzhin mkha' ltar mtha' med pa'i/ /bsod nams khyod kyis thob par 'gyur/ /bdag gi tshor ba drag po dang / /bkres skom mi
40a6(mdo sde): bzad la gzigs nas/ /mchog tu thugs rje mdzad nas ni/ /sku yi phyed ni bdag la stsol/ /byang chub sems dpa' dge khyod chos la gnas/ /gal te thams cad mkhyen nyid mnyam bzhed na/ /bdag la sku phyed 'dir stsol de ring ni/ /shin tu rnyed dka'i srog ni thob par
40a7(mdo sde): mdzod/ /rgyal po chen po'i sku yi phyed/ /shin tu gtang dka' bdag stsol la/ /chos dang de bzhin grags pa yis/ /'gro ba kun la khyab par mdzod/ /de nas tshig 'di thos pa dang byang chub sems dpa' sngon goms pa'i dge ba'i rtsa ba'i bag chags blo la bsgos pas snying
40b1(mdo sde): rjes sems 'dar zhing slong ba de dbugs dbyung ba'i phyir smras pa/ bram ze chen po ma 'jigs shig /da ring po mi thogs par lus 'di rdzogs par 'gyur ba dang / yid la re ba yongs su rdzogs par 'gyur gyis/ g.yo med pa'i sems kyis khyod la lus kyi phyed sbyin par bya'o zhes smras
40b2(mdo sde): nas byang chub sems dpa' yid rab tu dga' ba dang tshigs su bcad de smras pa/ kye ma rang gi lus slong ba/ /yun mi ring bar blta bar bya/ /nga yi yan lag gtang ba ni/ /dka' bar 'gyur ba ma yin no/ /ji ltar yab kyi bu gcig nga yin yang / /de lta na yang nga yi lus 'di khyer/ /
40b3(mdo sde): lus ni byin pas byang chub rnyed gyur cing / /'gro 'di shin tu sdug bsngal las grol shog /de nas byang chub sems dpas brgya byin bram ze'i cha byad 'dzin pa rnam pa 'di lta bu'i tshig smra ba thos pa dang / yid rab tu mgu zhing dga' bas mig gdangs bzhin du bram ze de la smras pa/
40b4(mdo sde): bram ze lus 'di'i phyed legs par byin gyis bar chad med par legs par long shig ces smras nas 'khor de dag thams cad la bltas te skyes bu gzhan zhig la smras pa/ kye skyes bu khyod rings par song la sog le shin tu rno ba khyer la shog shig /de nas skyes bu de brgya byin gyis kun tu
40b5(mdo sde): rmongs par byas pas shin tu rings pa rings par sog le nye bar khyer te 'ongs nas smras pa/ lha sog le 'tshal te mchis so/ /de nas byang chub sems dpas rings pa rings par blon po la smras pa/ khyed cag rnams kyis ji srid du bram ze 'di 'chi bdag gis 'jig rten pha rol du ma
40b6(mdo sde): khyer ba de srid du nga'i ro smad sog les myur du chod cig dang / ngas bram ze 'di la sbyin pa bya'o/ /de nas byang chub sems dpa' mchog tu mi bzad pa'i tshig smras pa thos pas rdo rje lhung bas kun du skrag pa bzhin du grong khyer na gnas pa'i skye bo'i tshogs thams cad shin tu yi mug par gyur te/
40b7(mdo sde): sdug bsngal lo/ /sdug bsngal lo zhes gsang mthon pos ngu bar gyur to/ /de nas blon po chen po blo gros chen po zug rngus gnad du bsnun pa bzhin du sdug bsngal drag pos nyam thag ste/ byang chub sems dpa' nyid kyi sku la chags pa med par yongs su gtong ngo snyam bsams nas gdong
41a1(mdo sde): la mchi ma char ltar bab pa dang / rkang pa gnyis la btud de byang chub sems dpa' bzlog pa'i phyir smras pa/ lha 'di mi srid de/ 'di lta ste lus sog les bcad nas bcad pa'i lus ni nges par 'chi bar 'gyur te/ 'chi na las su mi rung ba'i ror gyur la/
41a2(mdo sde): las su mi rung bas ni bram ze la yang byas pa don ma mchis par 'gyur ro/ /gang gzhan gyi yan lag bcad pa gzhan gyi yan lag la 'byor bar 'gyur ba 'di yang gnas ma mchis so/ /de lta na ni lha'i ngal ba yang don ma mchis par 'gyur ro/ /de bas na bzod par mdzod la bdag
41a3(mdo sde): nyid don ma mchis par gsod par mi mdzad cing nyid kyi srog yongs su mi gtong bar gsol/ /de nas byang chub sems dpas blon po chen po blo gros chen po dbugs dbyung ba'i phyir smras pa/ blo gros chen po zhog zhog /ngas nam zhig bla na med pa yang dag par rdzogs pa'i byang chub thob
41a4(mdo sde): nas 'khor bar rgyu ba'i sems can bsgral bar bya'o zhes yid la re ba 'di la nga'i byang chub kyi bar chad ma byed cig / bu dag gzhan yang shin tu yun ring por sdug pa dang yang dag par 'dus par gyur pa yang nges par 'bral ba'i mtha' can du 'gyur ba 'di ni 'jig rten gyi rang bzhin yin no zhes
41a5(mdo sde): smras nas byang chub sems dpas sog le la bltas te/ sog le 'dis nga'i bla na med pa yang dag par rdzogs pa'i byang chub kyi tshogs kyi phyogs gcig tu 'gyur ro zhes rjes su sems shing yang blon po la smras pa/ ji srid du bram ze 'di srog dang bral bar ma gyur gyi bar du khyod kyis nga'i
41a6(mdo sde): lus kyi phyed ro smad myur du chod cig / bram ze 'di shi na nga'i bsam pa 'bras bu med par 'gyur ro/ /de ltar blon po chen po blo gros chen pos byang chub sems dpa'i de lta bu'i rang gi lus yongs su gtong ba'i bsam pa shes nas de mchi ma char bzhin du bab pa'i gdong dang / byang chub
41a7(mdo sde): sems dpa'i rkang pa nas bzung ste/ gdong gi mchus 'o byas nas snying rje rje skad du smre sngags 'don par gyur te/ kyi hud ji ltar na 'dzam bu'i gling yongs su skyong ba mdzad pa/ snying rje che ba/ yon tan du ma dang ldan pa/ sems can thams cad la mnyes gshin pa'i lha la de ring nyid du mi
41b1(mdo sde): rtag pa nyid kyi stobs nye bar gnas par gyur/ kye ma'o mi rtag pa nyid kyi stobs dang ldan pa'o/ /gang 'jig rten du lha yang mthong ba'i skyes bu de rnams ni skal ba can yin no zhes byang chub sems dpa'i gdong la shin tu yun ring du mig mi 'dzums par bltas nas lha'i mi rtag pa nyid la blta mi
41b2(mdo sde): nus so zhes bsams nas skad cig de nyid la mig btsums nas brgyal nas sa'i steng du 'gyel bar gyur to/ /de nas byang chub sems dpas skyes bu shing mkhan gzhan gnyis shig la smras pa/ bzhin dag 'dir nga'i sbyin pa'i pha rol tu phyin pa yongs su rdzogs pa'i grogs bya ba'i phyir
41b3(mdo sde): khyed cag gnyis kyis sog le thogs te/ nga'i lus kyi phyad ro smad myur du chod cig /bram ze'i yid la re ba yongs su rdzogs par bya'o/ /nga'i byang chub rnyed pa'i yid la re ba yongs su rdzogs par 'gyur ro/ /de nas shing mkhan de gnyis yul rmus pa lta bu'i mchi ma'i gdong can gyis
41b4(mdo sde): byang chub sems dpa'i rkang pa la gtugs te smras pa/ lha 'di skad gsung ba ni rigs pa ma lags te/ de ci'i phyir zhe na/ gal te gzhan 'ga' zhig lha'i thugs su mi byon pa bgyid na de la yang bdag cag gis bzlog par bgyi ba lags na/ lha nyid kyi sku la mtshon gyis 'debs par
41b5(mdo sde): ji ltar rngo thogs/ lha gzhan yang gal te bdag cag gnyis kyis thugs rje che ba/ byams pa'i bdag nyid can/ sems can thams cad la mnyes gshin pa/ 'dzam bu'i gling yongs su skyong bar mdzad pa khyed kyi sku la sog les gcod par bgyid na nges par 'phral du rang gi las
41b6(mdo sde): kyis dmyal bar ltung bar 'gyur ro/ /byang chub sems dpas smras pa/ bu dag nga'i byang chub sems dpa'i bzod pa'i bdud rtsi tha ma'i bar chad khyed cag ma byed cig /de bas na tshur shog /ji srid du bram ze 'di gson pa de srid du nga'i byang chub la grogs bya ba'i phyir myur du nga'i lus kyi
41b7(mdo sde): phyed ro smad chod cig / de nas lha'i dbang po brgya byin gyis skyes bu shing mkhan gnyis ji ltar de la kun du 'jug par 'gyur ba de ltar byin gyis brlabs so/ /yang bar skabs der srog chags brgya stong du ma 'dus pa rnams dang / nam mkha'i ngos na lha brgya stong du ma rnams byang chub sems dpa'
42a1(mdo sde): de'i shin tu dka' ba dang / ba spu ldang ba'i las de blta bar 'dod nas 'dus par gyur to/ /de nas byang chub sems dpa' mchog tu dga' bsi rang gi lus yongs su gtong bar 'dod nas slong ba de la byams pas khyab par byas te 'phral du seng ge'i khri las babs
42a2(mdo sde): so/ /dge slong dag byang chub sems dpa' dpal gyi sde seng ge'i khri las babs pa'i rjes thogs nyid la 'dzam bu'i gling thams cad kyi gdugs dang / rgyal mtshan dang / ba dan de dag thams cad rgyal po'i pho brang a riSh+Tha ga la ba der 'dud par gyur to/ /rgyal po'i pho brang grong khyer a
42a3(mdo sde): riSh+Tha'i phyogs bzhir skar mda' ltung ba dang / grong khyer na gnas pa'i skye bo'i tshogs kyis byang chub sems dpa' dang bral ba'i nyam thag pas sgra bsgrags pa/ bram ze sdig pa can 'dis rgyal po dpal gyi sde gsod par 'gyur gyis myur du grong khyer 'di nas phyir phyung shig /de nas
42a4(mdo sde): lha'i dbang po brgya byin gyis ji ltar sgra sus kyang ma thos pa de ltar byin gyis brlabs shing skye bo'i tshogs de rmongs par byas so/ /bar snang dang sa la rgyu ba'i gnod sbyin rnams byang chub sems dpa' rang gi lus la ltos pa med par shes nas sdug bsngal drag po rnams kyis gdungs
42a5(mdo sde): nas nyam thag pa'i nga ros cho nges 'debs par brtsams te/ kyi hud rgyal po dpal gyi sde 'dzam bu'i gling yongs su skyong bar byed pa/ sems can thams cad la thugs brtse ba/ thams cad nas thams cad du lus gtong bar gyur to/ /de nas yang pho brang gi nang na gnas
42a6(mdo sde): pa'i lha zhig byang chub sems dpa' de lta bu'i rang gi lus yongs su gtong bar shes nas cho nges 'debs par rtsom zhing 'di skad ces kyang smras so/ /ji ltar da ltar 'di lta bu'i slongs mo pa 'ongs nas rgyal po dpal gyi sde yon tan du ma dang ldan pa thams cad nas thams cad du mi 'tsho
42a7(mdo sde): bar gyur/ de nas byang chub sems dpas phyogs bzhir bltas te yang dag pa'i smon lam 'debs pa la zhugs pa gang grong khyer 'di na gnas pa'i lha dang / klu dang / gnod sbyin dang / mi'am ci rnams bdag la gson cig /bdag 'dir gtong bar byed de/
42b1(mdo sde): gtong ba shin tu gtong ba rang gi lus yongs su gtong bar byed kyis bdag gi lus yongs su gtong ba de yang rgyal po'i phyir ma yin/ mtho ris kyi phyir ma yin/ brgya byin gyi phyir ma yin/ tshangs pa'i phyir ma yin/ 'khor los sgyur ba'i rgyal po'i phyir ma yin gyi/
42b2(mdo sde): gzhan du na bdag gis ci nas bla na med pa yang dag par rdzogs pa'i byang chub mngon par rdzogs par sangs rgyas nas sems can ma bsgral ba rnams bsgral bar bya ba dang / ma grol ba rnams dgrol bar bya ba dang / dbugs ma phyin pa rnams dbugs dbyung bar bya ba dang /
42b3(mdo sde): yongs su mya ngan las ma 'das pa rnams yongs su mya ngan las bzla ba'i bden pa dang bden pa'i tshig 'dis ngal ba 'bras bu dang bcas par gyur cig /bdag mngon par byang chub nas kyang mtshan ma cung zad cig 'byung bar gyur cig ces smras te bram ze de la smras pa/ des
42b4(mdo sde): pa khyod kyi kun du rtog pa 'byor par gyur cig / khyod kyi yid la re ba yongs su rdzogs par gyur cig /nga'i yang bla na med pa'i byang chub yongs su rdzogs par gyur cig /de nas byang chub sems dpa' nye du'i skye bo rnams dang / grong khyer pa'i skye bo rnams la bzod par byas shing
42b5(mdo sde): dman pa dang / nad pa rnams dbugs phyung nas skyes bu shing mkhan de gnyis la smras pa/ bzhin dag tshur shog /ji srid du bram ze 'di dus ma byas kyi bar du sog le zung la nga'i lus lte ba yan cad chod cig /'gro ba sdug bsngal gyis zin pa 'di dag thams cad kyang
42b6(mdo sde): ngas yongs su bskyab par bya'o zhes byams pas khyab par byas nas skyes bu gcig gis rgyab nas brten te/ 'phral du rkang pa gnyis sa la brkyang nas gan rkyal du phab bo/ /dge slong dag byang chub sems dpa' phab ma thag yang sa chen po rnam pa drug tu g.yos par gyur to/ /de nas
42b7(mdo sde): btsun mo bud med rnams kyis de lta bu'i gtam thos nas mya ngan drag pos gdungs te/ kyi hud 'di ni sdug bsngal lo zhes gdong las mchi ma char bzhin du 'bab cing skra rnams bkrol te brang rdung zhing rtabs bag tu byang chub sems dpa' gang na ba der song ste phyin nas lha mo lta bu sdug pa dang
43a1(mdo sde): bral nas rtabs bag tu byang chub sems dpa'i rkang pa la gtugs nas snying rje rje skad du smre sngags 'don par rtsom pa na/ kyi hud 'dzam bu'i gling yongs su skyong bar mdzad pa/ sems can thams cad la mnyes gshin pa/ snying rje che ba/ yon tan du
43a2(mdo sde): ma dang ldan pa'i lha la deng nyid du mi rtag pa nyid kyi stobs nye bar gnas pa 'di sdug bsngal lo/ /deng 'dir bdag cag lha dang lhan cig pa las tha dad par gyur te/ so so ba dang / bye ba dang bral bar gyur to/ /'di skad ces kyang smras te/ lha bzod par mdzod cig /
43a3(mdo sde): nyid kyi srog med par mdzad pas 'dzam bu'i gling na gnas pa'i skye bo'i tshogs thams cad mgon med par mi mdzad du gsol/ lha btsun mo'i 'khor rnams dang / mdzod dang bang ba rin po che sna tshogs kyis rgyas shing yongs su gang ba la gzigs su gsol/ 'dzam bu'i gling
43a4(mdo sde): gi skye bo'i tshogs rtag tu rab tu dga' ba rnam pa sna tshogs pa la yang gzigs su gsol/ lha rnams kyi dga' ba'i tshal gyi skyed mos tshal lta bu'i grong khyer a riSh+Tha bzang ba mang po phun sum tshogs par skye bo rab tu dga' ba rnams bsten pa la yang gzigs su gsol/ /mgon
43a5(mdo sde): po khyod kyis rnam kun du/ /sras ltar yongs su bskyangs pa rnams/ /khyod bral me yis nges gdungs nas/ /lus can ji ltar gnas par 'gyur/ /khyod dang bral na bdag cag kun/ /shin tu 'chi bdag dbang du 'gyur/ /mgon po khyod dang rnam bral na/ /bdag
43a6(mdo sde): cag 'tsho bar mi nus so/ /btsun mo mya ngan gyis gdungs dang / /sems can gcig tu sdug bsngal na/ /thugs rje ldan pa'i thugs rje yis/ /mi dbang de ni gzigs su gsol/ /sems can rnams la mnyes gshin lha/ /bzod mdzod srog ni mi gtong gsol/ /
43a7(mdo sde): mgon po dpa' bo khyod gshegs na/ /su zhig 'jig rten skyong bar 'gyur/ /de nas byang chub sems dpas de rnams kyi snying rje rje skad du de ltar smre sngags 'don pa thos pa dang / snying rjes gdungs pa'i yid kyis de rnams dbugs dbyung ba'i phyir smras pa/ khyed cag rnams kyi mya
43b1(mdo sde): ngan gyis chog gis/ shin tu yun ring por sdug pa dang phrad par gyur pa yang nges par tha mar 'bral ba'i mtha' nyid du 'gyur ba 'di ni 'jig rten gyi rang bzhin yin te/ khyed cag rnams kyis rtag tu dge ba'i chos rnams la bag yod par gyis shig ces smras nas shing mkhan de gnyis
43b2(mdo sde): la 'di skad ces smras so/ /bzhin dag rings par shog la lus yun ring po mi thogs par chod cig ces smras pa tsam gyis de gnyis kyang brgya byin gyis kun du rmongs par byas pas byang chub sems dpa'i lus lte ba man chad la 'phral du sog les btab ste/ ring por
43b3(mdo sde): ma thogs par chod par gyur to/ /de nas blon po chen po blo gros chen pos byang chub sems dpa'i shin tu dka' zhing bzod par dka' ba'i sdug bsngal mi bzad pa dran pa'i mya ngan drag pos kun du skrag pa'i yid kyis rtabs bag tu shing mkhan gnyis bzlog cing 'di skad ces smras
43b4(mdo sde): so/ /kyi hud kyi hud khyed cag gnyis kyi rtsol ba 'di ci zhig /'di ltar khyed cag gnyis kyis byams pa'i bdag nyid can/ sems can thams cad la mnyes gshin pa/ yon tan du ma dang ldan pa/ 'dzam bu'i gling yongs su skyong ba/ skyon med pa/ gnod pa mi byed
43b5(mdo sde): pa 'di ji ltar gsod/ mi gti mug can khyed cag 'di lta bu'i chos kyi rgyal po ji ltar gsod par spro/ khyed cag gnyis sa chen po'i lha mo 'dis ji ltar 'jog /khyed cag gnyis la lha dang / klu dang / gnod sbyin dang / lha ma yin dang / dri za dang / nam mkha' lding
43b6(mdo sde): dang / mi 'am ci dang / lto 'phye chen po rnams kyis rdo rje rtse gcig pa dang / 'khor lo dang / mda' bo che dang / mtshon rtse gcig pa la sogs pa'i mtshon rnams ji ste ma bsnun/ khyed cag gnyis 'di lta bu'i 'phags pa ma yin pa'i las byed na lus rnam pa stong du ji ltar ma
43b7(mdo sde): lhags/ khyed cag gnyis rang gi lus kyis 'phral du dmyal bar ji ltar ma lhung / mi gti mug can khyed cag gnyis bdag nyid chen po 'dis bu bzhin ma bskyangs sam zhes 'di dang gzhan yang rnam pa mang po smras nas kyi hud lha zhes blon po chen po blo gros chen po rings par stan
44a1(mdo sde): las langs te/ lag pa gnyis kyis sog le bzung nas byang chub sems dpa'i lus la mchi ma 'dzag pas brlan par byas te zlog par byed do/ /de nas byang chub sems dpas zhum pa'i yid de la dbugs dbyung ba'i phyir smras pa/ bu zhog zhog mya ngan ma
44a2(mdo sde): byed cig / sdug pa dang phangs pa dang yid du 'ong ba dang mngon par dga' ba thams cad nges par tha dad par gyur te/ so so ba dang bye ba dang 'bral bar 'gyur ro/ /gzhan yang bu/ bsags pa kun gyi mtha' zad cing / /bslang ba'i mtha' ni 'gyel bar 'gyur/ /phrad
44a3(mdo sde): pa'i mtha' ni 'bral ba ste/ /gson pa'i mtha' ni 'chi ba yin/ /de'i phyir khyod lus slong ba la bar chad ma byed cig /de ci'i phyir zhe na/ blo gros chen po sngon byung ba na nga'i lus slong ba na lha mo rnams kyis bar chad byas te/ de rnams kyis nga'i bar chad byas pas nga'i bla
44a4(mdo sde): na med pa'i byang chub la bar chad byas la bdag nyid kyang bsod nams ma yin pa mang po skyes so/ /gal te nga'i lus slong ba la lha mo rnams kyis bar chad ma byas par gyur na ni yun ring po mi thogs par ngas bla na med pa yang dag par rdzogs pa'i byang chub 'thob par 'gyur ro/ /
44a5(mdo sde): bu gzhan yang sa phyogs 'di nyid du stag mo zhig bkres pa'i sdug bsngal gyi tshor ba mang pos lus gdungs pas bu za 'dod pa mthong ba dang / mchog tu snying rje'i dbang du song ba'i yid kyis yongs su bskyab pa'i phyir de ma thag bdag nyid yongs su btang bas byang chub sems
44a6(mdo sde): dpa' byams pa bskal pa bzhi bcur zhugs pa phyir lus par byas so/ /gzhan yang blo gros chen po nga shi bi pa'i rgyal por gyur pa na yang bram ze rgan po zhig slong ba mthong ste/ snying rjes bskyod pa'i yid kyis slong ba'i yid la re ba yongs su rdzogs par bya ba'i phyir rang nyid kyi ud
44a7(mdo sde): pa la sngon po'i lo ma lta bu dri ma med pa/ shin tu mdzes pa/ sems can skye bo'i mig dang yid 'phrog pa ma nyams pa'i mig gnyis 'phral du khrag dang bcas par phyung nas byin no/ /gzhan yang blo gros chen po yang nga rgyal po zla 'od du gyur pa na yang bram ze drag po'i
44b1(mdo sde): mig mgo slong ba la mchog tu snying rjes bsgos pa'i yid kyis lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / grub pa dang / rig pa 'dzin pa'i tshogs rnams dang / lha brgya stong du ma
44b2(mdo sde): rnams kyis bkag kyang ngas 'gro ba 'di dag mgon med par mthong nas bla na med pa yang dag par rdzogs pa'i byang chub mngon par rdzogs par byang chub ste/ sems can rnams 'khor ba'i 'brog dgon pa las thar bar bya snyam nas byams pas khyab par byas te/ rang gi
44b3(mdo sde): nor bu dang gser dang dngul dang bai dUr+ya dang rdo rje dang in dra nI la dang / mar gad kyis kun du brgyan pa/ ud pa la sngon po'i lo ma lta bu'i ral gris rang gi mgo rtswa bzhin du bcad cing bcad cing byin no/ /gzhan yang blo gros chen po yang nga shi bi pa'i rgyal por gyur pa na
44b4(mdo sde): phug ron skyabs med pa zhig khras 'jigs shing skrag la sdug bsngal zhing bzhin rmogs pa/ skyabs med pa skyabs su 'ongs pa mthong ste/ mchog tu snying rjes 'dar ba'i yid kyis bya phug ron khra las yongs su bsrung zhing blu ba'i phyir rang gi sha bcad cing bcad cing byin no/ /gzhan
44b5(mdo sde): yang bla na med pa yang dag par rdzogs pa'i byang chub mngon par 'dod par bya ba'i phyir sa phyogs 'di nyid du rkang pa dang lag pa dang bu dang chung ma stong phrag yongs su btang ba byas na yang sus kyang bar chad ma byas so/ /de'i phyir 'di ltar rig par bya ste/ nga'i lus slong ba la khyod bar chad ma
44b6(mdo sde): byed cig / de nas blon po chen po blo gros chen pos byang chub sems dpa'i rdzu 'phrul chen po skyes nas byang chub sems dpa' la dad pa chen po skyes te/ de nas cang mi smra bar gyur cing mchi ma'i dba' rlabs kyis yang dang yang du gdong khebs bzhin du bsams pa/ kyi hud 'jig rten pa
44b7(mdo sde): 'di dag ni skal ba ngan pa ste/ myur ba nyid du chos kyi rgyal po 'dis bor bar 'gyur ro/ /kyi hud chos kyi rgyal mtshan 'gyel bar 'gyur ro/ /chos kyi sgron ma shi bar 'gyur ro/ /chos kyi sgron ma mi snang bar 'gyur ro/ /chos kyi rnga chag par 'gyur ro/ /chos kyi rgya mtsho skams par
45a1(mdo sde): 'gyur ro/ /chos kyi ri bo rnyil bar 'gyur ro/ /chos kyi grong khyer choms par 'gyur ro/ /chos kyi gru zhig par 'gyur ro/ /chos kyi shing phyung ba ni kyi hud sdug bsngal lo/ /'di ni 'jig rten kun gyi pha/ /sems can kun la phan byed pa/ /dus kyi
45a2(mdo sde): 'khor los bcom nas ni/ /rgyal po chen po med par 'gyur/ /gang phyir mi bzad dus 'dir ni/ /rnam pa stong du ma gas pa/ /snying gi bdag nyid chen po ni/ /rdo rje chen po bzhin gyur tam/ /shis pa'i dus ni kun du 'das/ /mi bzad dus ni nye bar gnas/ /shes
45a3(mdo sde): rab ldan mi mang po dang / /'jig rten dag kyang brlag par 'gyur/ /ji lta ji ltar mthong gyur pa'i/ /sa yi mtshan ma du ma yis/ /nges par yun ni mi ring bar/ /rgyal po seng ge med par 'gyur/ /dri med mi yi nyi ma 'di/ /shin tu rnyed dka' de nub 'gyur/ /yun mi ring
45a4(mdo sde): bar 'jig rten 'dir/ /mi snang ba ni 'byung bar 'gyur/ /sems can kun la phan pa yi/ /rgyal po chen po 'di med de/ /phyi nas 'jig rten mi snang na/ /su zhig 'jig rten skyong bar 'gyur/ /de nas lha'i dbang po brgya byin gyis ji lta ji ltar rmongs par byas pa de ltar mya
45a5(mdo sde): ngan chung bar gyur nas sog les btab par gyur to/ /de nas byang chub sems dpas shing mkhan de gnyis la bzhin dge khyed cag gnyis kyis sog le myur du drongs la nga'i lus kyi phyed ro smad chod cig /bram ze 'di shi bar gyur na nga'i ngal ba 'bras bu med par mi 'gyur grang / de
45a6(mdo sde): nas shing mkhan de gnyis brgya byin gyi mthus kun du rmongs pas nyam thag pa'i nga ros cho nges 'debs shing skye bo'i tshogs chen pos bkag bzhin du byang chub sems dpa' rang gi lus la sog les 'dra bar brtsams so/ /de nas byang chub sems dpa' byang chub yid la smon cing
45a7(mdo sde): dga' ba'i yid kyis slong ba'i yid la re ba yongs su rdzogs par bya'o zhes bsams nas cang mi smra bar gnas so/ /de nas byang chub sems dpa'i lus kyi lte bar sog les bcad pa las khrag gi tshogs chen po 'bab par gyur to/ /de nas blon po blo gros chen po 'di ltar sog les
45b1(mdo sde): bcad pa tshor ba drag pos nyen pa'i khrag 'bab pa mthong ba dang / lha bkrongs pa ni sdug bsngal lo zhes bsams nas re thag chad par gyur te/ 'phral du brgyal nas sa'i steng du 'gyel bar gyur to/ /nam mkha'i dkyil na gnas pa'i lha dang / klu dang / gnod sbyin
45b2(mdo sde): dang / dri za dang / lha ma yin dang / nam mkha' lding dang / mi'am ci dang / lto 'phye chen po'i tshogs rnams kyang mya ngan drag pos gdungs te ngu bar brtsams te/ de rnams kyis ngu ba'i mchi ma blags so/ /de nas skye bo'i tshogs chen pos 'di ci zhig yin snyam nas
45b3(mdo sde): steng du blta bar brtsams pa dang / ji tsam na lha brgya stong du ma rnams ngu bar mthong ngo / /de nas skye bo'i tshogs chen po shas cher mya ngan drag pos gdungs te byang chub sems dpa' gnas skabs 'di lta bur shin tu sdug bsngal bar mthong nas/ kyi hud lha bkrongs pa ni
45b4(mdo sde): sdug bsngal lo zhes bsams nas kun du rmongs par gyur to/ /de nas lha'i dbang po brgya byin de srog chags brgya stong du ma 'di rnams byang chub sems dpa'i mya ngan gyis gdungs pas shin tu snying rje zhing zhum pa mthong ba dang myur bar snying rje'i yid kyis bsams pa bdag
45b5(mdo sde): nyid che ba/ sems can thams cad la mnyes gshin pa/ snying rje can thams cad ster ba 'di'i lus la 'di ltar tshor ba drag po'i las kun du sbyor ba ni bzang po ma yin no/ /gzhan du na da ni ji ltar srog mi 'jig par gyur pa de ltar bya'o/ /de nas byang chub sems dpa'
45b6(mdo sde): shing mkhan de gnyis kyis sog les drud cing sog le rnon pos lus bcad pa'i tshor ba drag pos gdungs pa dang / brtan pa'i stobs dang ldan pas slong ba la byams pa'i sems skyes nas bsams pa/ ngas 'khor ba'i skyon gyi rang bzhin shes nas brtson 'grus sra zhing brtan pa
45b7(mdo sde): dang ldan pas lus phyogs gcig bcad pa 'di las 'di lta bu'i sdug bsngal skye na/ sems can snga ma rnams phal cher dmyal bar skyes nas shin tu sdug bsngal ba'i tshor ba rnams kyis gdungs pa lta smos kyang ci dgos/ de nas byang chub sems dpa' sems can thams cad la rjes su 'gro ba
46a1(mdo sde): byams pa'i sems rnam par bzhag ste/ bla na med pa yang dag par rdzogs pa'i byang chub mngon par rdzogs par sangs rgyas nas sems can rnams 'di lta bu'i sdug bsngal las thar bar bya'o zhes seng ge'i sgra bsgrags te/ sdug bsngal drag pos gdungs pa'i
46a2(mdo sde): rang gi sems spro bar bya ba'i phyir smras pa/ 'jig rten sdug bsngal ltos la yid khyod skyon spangs te/ /shin tu brtan pa rgya che bskyed pa nyid du gyis/ /'gro ba skye rga na 'chi sdug bsngal gyis gdungs pa'i/ /'di ni skyabs gyur yid kyis bzod nyid brtan par gyis/ /gzhan
46a3(mdo sde): yang kye sems can/ gang phyir 'gro kun 'khor ba yi/ /rgya mtsho las rgal rgyu yin gyis/ /de bas khyod ni gnod pa rnams/ /mi bzod pa ni rigs ma yin/ /de ltar rang gi sems yang dag par bzhag nas sems can thams cad rjes su 'gro ba'i snying rje nye bar bzhag ste
46a4(mdo sde): bsams pa/ kye ma'o 'khor ba na gnas pa'i sems can gyi sdug bsngal ni kye ma mi bzad pa yin la/ 'khor ba'i sems can de rnams kyi don du 'khor ba'i sdug bsngal thams cad mnags par spro bar byas kyis sems can 'ga' yang sdug bsngal ba'i skal ba can du ma gyur
46a5(mdo sde): cig / dge slong dag sems bskyed ma thag byang chub sems dpa'i lus bcad pa'i tshor ba 'phral du rgyun chad par gyur to/ /de nas byang chub sems dpas bsams pa/ ci'i phyir nga'i lus bcad pa'i tshor ba 'gags par gyur/ sog le 'ga' zhig gis bton par ma gyur grang
46a6(mdo sde): snyam nas sog le de la bltas so/ /bltas nas kyang mchog tu yid mi bde bar gyur nas 'dar bar gyur to/ /de nas lha'i dbang po brgya byin gyis de'i bsam pa shes nas smras pa/ nyam chung nad pa ji bzhin du/ /rgyal po ci phyir 'dar bar byed/ /bdag gi lus phyed bcad na yang / /sems
46a7(mdo sde): ni mi 'dar ba la la ltos/ /khyod ni thams cad ster ba zhes/ /sa steng kun du grags pa la/ /'gyod par byed pa mi rigs te/ /khyod tshig du ma gyur tam/ /de nas byang chub sems dpas smras pa/ bram ze don de'i phyir lus 'dar ba ma yin la/ 'gyod par gyur
46b1(mdo sde): pa 'ga' yang yod pa ma yin no/ /'on kyang sog le 'dis nga'i lus kyi phyed smad tshabs cher zhugs kyang ma chod pa dang / de la nga 'di snyam du sems te/ nga'i sbyin pa ma rdzogs par mi 'gyur grang / nga la slong ba'i yid la re ba yang yongs su rdzogs par mi 'gyur grang zhes
46b2(mdo sde): don de rjes su sems shing lus 'dar te sog les drag tu gcod par mi 'dod pa ma yin no/ /de la de skad ces smras pa dang lha'i dbang po brgya byin mchog tu ngo mtshar skyes nas cang mi smra bar gnas so/ /bar skabs der mi de gnyis brgya byin gyis kun du rmongs par byas pas
46b3(mdo sde): de gnyis kyis sog le rnon pos byang chub sems dpa'i lus kyi phyed ro smad bcad ma thag tu sa'i steng du bzhag pa dang 'gul bar gyur to/ /de nas byang chub sems dpa' rang gi lus bcad pa'i sdug bsngal mi sems par bag nyid du skyes bu de gnyis la 'di skad smras
46b4(mdo sde): so/ /bzhin dag khyod cag gnyis kyis myur du nga'i lus 'di rings pa rings par bram ze'i lus la sbyor cig /de gnyis kyis kyang de bzhin du byas so/ /sbyar ba tsam gyis lha'i dbang po brgya byin gyis ji ltar skad cig ma de nyid la rma kun du 'byor cing mnyam par
46b5(mdo sde): gnas pa dang / mdog 'dra bar snang ba de ltar byin gyis brlabs te/ skad cig ma de la ston cing yang byang chub sems dpa' dga' bar bya ba'i phyir lha'i dbang po brgya byin khri las langs te 'chag pa dang langs pa dang 'dug par gyur to/ /de nas byang chub sems dpa' de ltar
46b6(mdo sde): slong ba po'i lus yongs su rdzogs shing yid la re ba yongs su rdzogs par mthong ba dang mchog tu dga' bas kun du rgyas pa'i yid kyis ngal ba 'bras bu dang bcas par gyur cing yid la re ba yongs su rdzogs par gyur to snyam nas rab tu dga' ba'i yid kyis bsams pa/ ji ltar ngas bram ze 'di la
46b7(mdo sde): rang gi lus byin te/ sdug pa'i srog gis bskyabs shing 'chi ba'i 'jigs pa las yongs su bskyabs pa'i dge ba'i rtsa ba 'dis 'di ltar nga bla na med pa yang dag par rdzogs pa'i byang chub tu mngon par rdzogs par sangs rgyas nas bram ze 'di 'khor ba'i sdug bsngal las bslangs te/ shin tu
47a1(mdo sde): mthar thug pa'i bde ba mya ngan las 'das pa la rab tu 'jog par gyur cig ces smras nas byang chub sems dpa' tshor ba drag pos gdungs pa dang / yid kyis byang chub tu smon pa byas nas mig btsums te brgyal bas gnas par gyur to/ /de nas lha'i dbang po brgya byin
47a2(mdo sde): gyis de ma thag tu rings pa rings par byang chub sems dpa'i lus la 'phral du stobs bskyed pa yang 'tsho ba'i sman gyis yang dag par gsos so/ /dge slong dag de nas rgyal po dpal gyi sde'i lus kyi phyed bcad pa'i rjes thogs nyid la yang de'i tshe stong gsum gyi stong chen po'i 'jig rten gyi khams
47a3(mdo sde): 'di lan rnam pa gsum du g.yos te/ g.yos rab tu g.yos/ kun du rab tu g.yos/ 'gul rab tu 'gul/ kun du rab tu 'gul to/ /byang chub sems dpa' shin tu yongs su gtong ba nyid dang / rmad du byung ba'i yongs su gtong ba nyid sa chen po 'dis ma theg pas sgra
47a4(mdo sde): shin tu sgrogs te/ 'di lta ste khar ba'i snod chen po kun du brdungs nas sgra 'byin pa bzhin du de'i tshe de'i dus na sa chen po 'di nyid shin tu sgra sgrogs par gyur to/ /ri dang ri sul dang chu bo dang rgya mtsho'i tshogs rnams las kyang 'jigs pa'i sgra chen po byung bar gyur to/ /phyogs bzhi
47a5(mdo sde): nas kyang 'jigs su rung ba'i du ba'i sprin chen po byung bar gyur to/ /kun nas skar mda' ltung ba dang / phyogs sreg pa dang / bar snang la yang lha'i bu rnams rnga rdung bar gyur te/ stong gsum gyi stong chen po'i 'jig rten gyi khams 'di thams cad mun pa mun nag tu gyur to/ /nam mkha'i
47a6(mdo sde): dkyil na 'gro ba'i lha rnams kyis kyang byang chub sems dpa'i mya ngan gyis gdungs pas ca co'i sgra bton to/ /bar snang las kyang lha rnams byang chub sems dpa'i steng nas lha'i ud pa la rnams 'thor zhing pad ma dang / pun da rI ka dang / a ka ru'i phye ma dang / ta ga ru'i phye ma
47a7(mdo sde): dang / ta ma la'i lo ma'i phye ma dang / tsan dan gyi phye ma dang / lha rnams kyi me tog man dA ra ba rnams kyang 'thor ro/ /gos rnams kyang 'thor bar byed do/ /lha'i rol mo yang rab tu rdung ngo / /'dzam bu'i gling gi mi thams cad der yud tsam zhig mchog tu rmongs par gyur te/ /
47b1(mdo sde): grong khyer na gnas pa'i srog chags brgya stong du ma rnams kyis byang chub sems dpa'i lus kyi phyed bcad pa mthong ba dang / sdug bsngal drag pos gdungs te/ kyi hud lha bsad pa ni sdug bsngal lo zhes sgra gcig tu bsgrags so/ /de nas la la ni sa la 'gre ldog
47b2(mdo sde): go/ /la la ni dpung pa brkyang nas cho nges 'debs so/ /la la ni mchi ma'i rlabs kyis skad 'dzer bar tshig 'don mi nus te/ skad chen po dang brang rdung ngo / /la la ni mi rtag pa nyid kyi stobs dang ldan zhes sems sdug bsngal dang bcas shing yid mi bde ba dang ldan
47b3(mdo sde): pas cang mi smra bar 'dug go/ /de nas lha'i dbang po brgya byin byang chub sems dpa' bla na med pa yang dag par rdzogs pa'i byang chub las ri rab ltar shin tu mi g.yo bar shes shing byang chub sems dpa'i rmad du byung ba yongs su gtong la/ de yang ba spu ldang ba ni shin tu dga' zhing
47b4(mdo sde): phul du dbyung ba mthong ba dang / ngo mtshar gyis mig gdangs te lha'i bu de bzhi dang lhan cig tu bram ze'i cha byad mi snang bar byas nas rang gi gzugs kyis gnas te byang chub sems dpa' la smras pa/ rgyal po chen po bdag ni lha'i dbang po brgya byin lags kyi bram ze ma lags
47b5(mdo sde): so/ /rgyal po chen po legs so legs so/ /kye ma'o khyod kyi brtson 'grus/ kye ma'o ma bcos par brtan pa/ kye ma'o rang gi lus la ma chags par yongs su gtong ba/ kye ma'o sems can rnams la snying brtse ba/ kye ma'o sbyin pa la dga' ba legs so legs so/ /
47b6(mdo sde): rgyal po chen po khyod gang du sdug bsngal drag pos bcom yang snying rjes rang gi lus sbyin pa la sems mi ldog pa de ni legs so/ /rgyal po chen po khyod la dri yis khyod shin tu dka' ba'i brtson pa 'di lta bus ci zhig don du gnyer/ byang chub sems dpas smras pa/ kau shi ka nga'i lus kyi
47b7(mdo sde): sbyin pa 'dis bla na med pa yang dag par rdzogs pa'i byang chub mngon par rdzogs par sangs rgyas te/ sems can rnams 'khor ba las bsgral bar bya'o/ /brgya byin gyis smras pa/ rgyal po chen po khyod rang gi lus yongs su zad pa'am/ gtong ba'am/ yongs su btang bas khyod kyi
48a1(mdo sde): sems rnam pa gzhan du gyur pa'am/ 'gyod par ma gyur grang / byang chub sems dpas smras pa/ kau shi ka nga la ni 'gyod pa med do/ /brgya byin gyis smras pa/ ji ltar shes par bya/ byang chub sems dpas smras pa/ kau shi ka de'i phyir nga'i lus kyi phyed bcad
48a2(mdo sde): pa 'di gnas ji lta ba bzhin du zhog shig / de nas lha'i dbang po brgya byin gyis byang chub sems dpa'i lus kyi phyed bcad pa de gnas ji lta ba bzhin du bzhag go/ /de nas byang chub sems dpas sems can thams cad la rjes su 'gro ba'i byams pa'i sems nye bar bzhag nas bden
48a3(mdo sde): pa gsol bar byed cing de'i tshe tshigs su bcad de smras pa/ ji ltar byang chub 'dod gyur nas/ /snying rjes lus ni btang bas na/ /ser sna med cing zhum med de/ /deng ni 'gyod par gyur pa med/ /'gyod pa'i sems kyang med gyur na/ /bden tshig 'di dang legs byas pas/ /brgya
48a4(mdo sde): byin deng ni nga yi lus/ /'di ni sngon gyi ji bzhin du/ /dbang po ma lus rdzogs gyur cig /dge slong dag tshigs su bcad pa de smras pa'i rjes thogs nyid la byang chub sems dpa'i lus 'phral du sngon gyi ji lta ba bzhin du gyur to/ /nam mkha'i dkyil na gnas pa'i lha dang / klu dang /
48a5(mdo sde): gnod sbyin dang / nam mkha' lding dang / mi'am ci dang / lto 'phye chen po rnams kyis ngo mtshar de mthong ba dang / ngo mtshar kyis mig gdangs te/ ca co dang ga zha'i sgra sgrogs so/ /skye bo'i tshogs chen po 'di dag thams cad kyis kyang ngo mtshar dang rmad du byung ba dang / lha dang
48a6(mdo sde): mi rnams yid sdug par byed pa'i cho 'phrul dang / byang chub sems dpa'i lus yongs su rdzogs pa mthong ba dang srog stor ba las slar rnyed pa bzhin du mchog tu ngo mtshar skyes so/ /'di skad ces kyang smras te/ kye ma khyed ni slar 'tsho ba'i/ /ngo mtshar dag ni blta bar gyis/ /sa
48a7(mdo sde): dang nags su bcas pa yi/ /'jig rten 'di ni skal bar ldan/ /de nas lha'i dbang po brgya byin gyis byang chub sems dpa'i lus sngon gyi ji lta ba bzhin du gyur par mthong ba dang ngo mtshar gyis gdungs pa'i mig dang / spro ba bskyed pa'i phyir smras pa/ rgyal po chen po khyod kyi bla shin
48b1(mdo sde): tu des pa dang / khyod kyi smon lam mi 'gyur ba dang / khyod kyi sems can la snying rje chen pos rjes su zhugs pa ni legs so legs so/ /gang yang khyod ni yid kun du skrag par byed pa rnams la mi 'jigs pas khyod kyi 'bad pa 'di nyid kyis yun ring por mi thogs par
48b2(mdo sde): bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /lha'i dbang po brgya byin gyis de'i tshe tshigs su bcad de smras pa/ kye ma khyod kyi brtson rab drag /brtan pa nyid kyang bla na med/ /kye ma'o sems can la snying brtse/ /kye ma'o
48b3(mdo sde): byang chub yid la brtan/ /kye ma'o mi ring 'jig rten 'di/ /mgon po khyod kyis skyong gyur te/ /sdug bsngal rgya mtsho drag 'jigs las/ /yang dag mya ngan 'da' bar mdzad/ /de skad ces smras pa dang / lha'i dbang po brgya byin mchi ma char bzhin du 'bab cing skad
48b4(mdo sde): 'dzer bzhin du byang chub sems dpa' la bzod pa gsol bar brtsams te/ rgyal po chen po gang bdag gis nyams bskyed pa'i bsam pas tshor ba drag po las kun du sbyor bar mdzod cig /gzhan yang gang gi tshe khyod kyis bla na med pa yang dag par rdzogs pa'i byang chub
48b5(mdo sde): mngon par rdzogs par sangs rgyas pa de'i tshe na yang bdag la dgongs shig / byang chub sems dpas smras pa/ kau shi ka bzod kyis de bzhin du byas te ngas kyang dran par bya'o/ /bar skabs der byang chub sems dpa'i mthus de ma thag tu nam mkha' las lha'i rin po che'i char rnam pa sna
48b6(mdo sde): tshogs pa yid du 'ong ba 'dzam bu'i gling thams cad du bab par gyur cing 'dzam bu'i gling thams cad du rgyan rnam pa sna tshogs kyis gang bar gyur pa/ lha'i snang ba bas kyang gsal bar gyur to/ /de nas ri la gnas pa'i drang srong de ngo mtshar 'di lta bu rmad du byung ba mthong ba dang / ngo mtshar
48b7(mdo sde): gyis bsdus pa'i yid kyis bsams pa/ sngon ma byung ba'i ngo mtshar byung ba 'di ci zhig yin/ 'di lta bu'i mthu su'i yin snyam mo/ /de nas drang srong de la bsti gnas na gnas pa'i lha gzhan gyis gtam 'di rgyas par smras so/ /de nas drang srong de byang chub sems dpa'i shin tu dka' zhing ba
49a1(mdo sde): spu ldang ba'i skad thos pa dang yang dag par dga' bas ba spu ldang zhing sems can chen po bkur bar 'os zhes bsams nas 'khor lnga brgya dang btsun mo rgyal ba'i 'od khrid de rings pa rings par byang chub sems dpa'i thad du phyin nas/ rgyal ba dang tshe 'phel bar byas te/
49a2(mdo sde): brgya byin dang lhan cig smras pa/ lha yi bu mo bzang 'dra ba'i/ /bu mo sdug pa 'di rnams la/ /mgon po khyod kyis bskyang ba dang / /dge ma 'di dang dgyes par mdzod/ /khyim thab mi 'phyo btsun mo sdug /'di ni khyed la dbul lags kyis/ /khyed kyis yang ni slong
49a3(mdo sde): ba la/ /nam du yang ni ma stsal cig /de nas byang chub sems dpas drang srong de dang lha rnams kyi dbang po brgya byin gyis gsol ba btab pa snying rjes ci yang mi smra bar khas blangs so/ /de nas lha'i dbang po brgya byin gyis lha'i bu las sna tshogs pa la smras pa/ las sna
49a4(mdo sde): tshogs pa lha'i seng ge'i khri myur du shoms shig / nga nyid kyis rgyal po dpal gyi sde dbang bskur bar bya'o/ /kau shi ka legs kyis de ltar bgyi'o/ /lha'i bu las sna tshogs pas lha'i dbang po brgya byin las mnyan nas skad cig ma de nyid la rin po che sna tshogs kyis nye bar
49a5(mdo sde): mdzes pa/ kun nas mu tig dang / mu tig gi tshogs kyi do shal 'phyang ba'i lha'i seng ge'i khri mngon par sprul to/ /de nas lha'i dbang po brgya byin gyis rang nyid kyi lag pa gnyis kyis bzung nas lha'i seng ge'i khri la bzhag ste/ lha brgya stong du ma rnams dang lhan cig tu lha'i rol mo
49a6(mdo sde): rnams kun du rdung bzhin du bsnyen bkur chen po byas nas rgyal por dbang bskur bas dbang bskur to/ /bar skabs der byang chub sems dpa'i mthus sa rnam pa drug tu g.yos pa dang lha rnams dga' ba dang / mgu bas yang rnam pa sna tshogs pa'i me tog gi char dang / rin po
49a7(mdo sde): che'i char yang phab ste/ 'dzam bu'i gling thams cad du me tog dang rin po che'i char pus mo nub tsam gyis g.yogs par gyur to/ /lha dang mi rnams kyis 'byor pa bsam gyis mi khyab par gyur pa de rnams mthong ba dang / ngo mtshar du gyur cing rmad du byung ba skyes te ched du rjod
49b1(mdo sde): pa ched du brjod de/ e ma'o rgyal po dpal gyi sde'i bsod nams kyi stobs/ e ma'o ngo mtshar che'o/ /de nas lha'i dbang po brgya byin lha brgya stong du ma dang thabs cig tu byang chub sems dpa' yang dag par dga' bar byas nas rang gi gnas su song ngo / /ri la gnas
49b2(mdo sde): pa'i drang srong de yang 'khor lnga brgya dang byang chub sems dpa' la mngon par bstod de bsti gnas nyid du song ngo / /de nas byang chub sems dpas skye bo'i tshogs chen pos mngon par btud cing yun ring du chos kyi rgyal po byed par gyur to/ /'dzam bu'i gling gi dman pa dang /
49b3(mdo sde): long ba dang bkren pa dang sdug phongs pa thams cad nor gyis tshim par byas nas dge ba bcu'i las kyi lam la rab tu bzhag ste/ 'dod pa na spyod pa'i lha drug kun dga' bar byas nas dus gzhan zhig gi tshe srog chags brgya stong du ma rnams dang de lhan cig tu dus byas te dga' ldan
49b4(mdo sde): gyi lha'i ris su skyes so/ /bcom ldan 'das kyis bka' stsal pa/ dge slong dag de'i tshe de'i dus na rgyal po dpal gyi sde zhes bya ba de gzhan zhig yin pa snyam du tha tshom mam yid gnyis su gyur na khyed rnams kyis de ltar mi blta'o/ /gzhan du na nga nyid de'i tshe de'i dus na rgyal po dpal
49b5(mdo sde): gyi sde zhes bya bar gyur te/ de'i tshe rang gi lus yongs su btang ngo / /dge slong dag de'i tshe de'i dus na rgyal po dpal gyi sde'i btsun mo rgyal ba'i 'od du gyur pa gang yin pa de ni grags 'dzin ma 'di nyid yin te/ de'i tshe de'i dus na btsun mo rgyal ba'i 'od ces bya bar gyur to/ /dge slong
49b6(mdo sde): dag blon po'i mchog blo gros chen por gyur pa gang yin pa de ni dge slong shA ri'i bu 'di nyid yin te/ de'i tshe de'i dus na blon po blo gros chen por gyur to/ /dge slong dag lha'i dbang po brgya byin du gyur pa gang yin pa de ni rgyal po gzugs can snying po 'di nyid yin te/ de'i tshe de'i
49b7(mdo sde): dus na lha'i dbang po brgya byin du gyur to/ /dge slong dag sum cu rtsa gsum gyi lha gang yin pa de rnams ni rgyal po gzugs can snying po dang lhan cig tu bden pa mthong ba lha brgyad khri po 'di nyid yin no/ /dge slong dag grong khyer gyi skye bo'i tshogs gang yin pa de ni rgyal po gzugs
50a1(mdo sde): can snying po gang dag dang thabs cig tu nga'i thad du 'ongs pa'i ma ga d+hA'i bram ze dang khyim bdag 'di dag nyid yin no/ /dge slong dag ri la gnas pa'i drang srong du gyur pa gang yin pa de ni dge slong maud gal gyi bu chen po 'di nyid yin te/ de'i tshe de'i dus na drang srong du
50a2(mdo sde): gyur to/ /gang gis nga'i drung du btsun mo rgyal ba'i 'od slong ba'i drang srong bram ze'i khye'u gang yin pa de ni shAkya'i bu mos 'tsho ma 'di nyid yin te/ de'i tshe de'i dus na bram ze'i khye'ur gyur to/ /dge slong dag shing mkhan gnyis por gyur pa gang yin pa de ni lhas byin dang / ko ka li ka
50a3(mdo sde): 'di dag yin te/ de'i tshe de'i dus na shing mkhan gnyis su gyur to/ /smon lam de'i dbang gis 'dir de bzhin gshegs pa'i cho 'phrul rnam pa 'di lta bu byung bar gyur to/ /dge slong dag de'i phyir 'di ltar bslab par bya ste/ gang sbyin pa rnams btang ba dang bsod nams dag bya'o zhes de
50a4(mdo sde): ltar bslab par bya'o/ /bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do/ /rgyal po dpal gyi sde'i rtogs pa brjod pa rdzogs so// //rgya gar gyi mkhan po
50a5(mdo sde): d+harmA shrI b+ha dra dang / zhu chen gyi lots+tsha ba dge slong shes rab legs pas bsgyur/ sgra bsgyur gyi lots+tsha ba chen po dge slong rin chen bzang pos bcos te gtan la phab pa// @##/ /rgya gar skad du/ ka na ka bar+Na pUrba yo ga nA
50a6(mdo sde): ma/ bod skad du/ gser mdog gi sngon gyi sbyor ba zhes bya ba/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na/ dge
50a7(mdo sde): slong stong nyis brgya lnga bcu'i dge slong gi dge 'dun chen po dang thabs cig tu bzhugs so/ /bcom ldan 'das la dge slong dang / dge slong ma dang / dge bsnyen dang / dge bsnyen ma dang / rgyal po dang / blon po chen po dang / mu stegs can sna tshogs dang / dge sbyong dang / bram
50b1(mdo sde): ze dang / spyod pa pa dang / kun du rgyu dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po rnams kyis bkur sti byas/ bla mar byas/ ri mor byas shing mchod do/ /bcom ldan 'das
50b2(mdo sde): kyis chos gos dang / zhal zas dang / gzims cha dang / snyun gyi rkyen sman dang / lha dang mi rnams kyi yo byad dam pa rab tu mang po yang brnyes te/ de dag la bcom ldan 'das rjes su chags pa yang mi mnga' ste/ pad ma la chu mi chags pa de bzhin no/ /bcom ldan
50b3(mdo sde): 'das kyi rang bzhin ni 'di lta ste/ rgya che zhing dge la grags pa dang sgra dang tshigs su bcad pas mngon par 'phags pa ste/ 'di ltar bcom ldan 'das de/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa bde bar
50b4(mdo sde): gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa sangs rgyas bcom ldan 'das de/ lha dang bcas pa'i 'jig rten dang bdud dang bcas pa dang tshangs pa dang bcas dge sbyong dang bram zer bcas pa dang lha dang
50b5(mdo sde): mir bcas pa 'di rnams rang gi mngon par mkhyen pas mngon sum du mkhyen par mdzad nas dam pa'i chos ston te/ thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su dge ba/ rnam
50b6(mdo sde): par byang ba/ tshangs par spyod pa/ yang dag par rab tu ston to/ /de nas bcom ldan 'das kyis dge slong rnams la bka' stsal pa/ dge slong dag ji ltar ngas sbyin pa'i 'bras bu dang sbyin pa la 'ged pa'i rnam par smin pa shes pa ltar/ sems can rnams kyis kyang
50b7(mdo sde): sbyin pa'i 'bras bu dang sbyin pa la 'ged pa'i rnam par smin pa shes par gyis shig / gang 'di kham phyi ma'i kham phyi ma gcig po de yang / gzhan dag la ma byin ma bgos par bdag gis mi bza' bar gyis shig /ser sna'i sems kyi dri ma skyes pas kun nas dkris
51a1(mdo sde): te ma 'dug cig / dge slong dag gang gi phyir ji ltar ngas sbyin pa'i 'bras bu dang / sbyin pa la 'ged pa'i rnam par smin pa shes pa ltar/ sems can rnams ni sbyin pa'i 'bras bu dang sbyin pa la 'ged pa'i rnam par smin pa mi shes te/ de lta bas na sems
51a2(mdo sde): can rnams gang 'di kham phyi ma'i kham phyi ma gcig po de yang / gzhan dag la ma byin ma bgos par bdag nyid za bar byed/ ser sna'i sems kyi dri ma skyes pas kun nas dkris te 'dug go/ /de ci'i phyir zhe na/ dge slong dag sngon byung ba 'das pa'i dus na/ rgyal po gser
51a3(mdo sde): mdog ces bya ba/ gzugs bzang ba mdzes pa blta na sdug pa kha dog bzang po rgyas pa mchog dang ldan pa zhig byung ngo / /rgyal po gser mdog de phyug ste nor mang la longs spyod che zhing bdag dbang ba mang ba dang / dbyig dang yo byad mang ba dang / nor dang / 'bru dang / nor bu dang / mu
51a4(mdo sde): tig dang / man shel dang / byi ru mang ba dang / gser dang / dngul mang ba dang / glang po che dang / rta dang / ba lang dang / rta rgod ma mang ba dang / mdzod dang / bang ba yongs su gang ba zhig byung ngo / /rgyal po gser mdog gi pho brang grong khyer gser can zhes bya bar btags
51a5(mdo sde): te/ chur ni shar nas nub tu dpag tshad bcu gnyis yod do/ /zheng ni lho nas byang du dpag tshad bdun yod de/ 'byor pa dang / rgyas pa dang / bde ba dang / lo legs pa dang / nyams dga' zhing skye bo dang mi mang po rnams kyis gang ngo / /rgyal po gser mdog la grong
51a6(mdo sde): khyer brgyad khri yod de/ /'byor pa dang / rgyas pa dang / bde ba dang / lo legs pa dang / nyams dga' zhing skye bo mang po dang mi mang po rnams kyis gang ngo / /grong sa ya phrag lnga bdun 'bum yod de/ 'byor pa dang / rgyas pa dang / bde ba dang / lo legs pa dang / nyams
51a7(mdo sde): dga' zhing skye bo dang mi mang po rnams kyis gang ngo / /ri 'or ba drug khri yod de/ 'byor pa dang / rgyas pa dang / bde ba dang / lo legs pa dang / nyams dga' zhing skye bo dang mi mang po rnams kyis gang ngo / /rgyal po gser mdog gi blon po khri brgyad stong yod do/ /bud
51b1(mdo sde): med slas nyi khri yod par gyur to/ /de nas rgyal po gser mdog chos dang ldan pa'i chos kyi rgyal po'i chos kyis rgyal srid byed par gyur to/ /rgyal po gser mdog thams cad sbyin par byed de/ des tha na rang gi lus kyi sha man chad yongs su mi gtong ba ci yang med do/ /
51b2(mdo sde): de'i dus na mi rnams kyi tshe'i tshad lo brgyad khri bzhi stong thub par gyur to/ /de'i tshe dus gzhan zhig na/ rgyal po gser mdog gcig pu dben par nang du yang dag 'jog la zhugs nas/ sems kyis sems kyi yongs su rtog pa 'di snyam du skyes te/ gang bdag gis
51b3(mdo sde): nges par tshong pa thams cad la ni/ la gcan dang sho gam rnams mi dbab par bya'o/ /'dzam bu'i gling gi mi thams cad la ni dpya dang sgyu rnams mi dbab par bya'o snyam mo/ /de nas rgyal po gser mdog gis/ rtsis pa dang / sna chen po la gtogs pa dang / blon po dang /
51b4(mdo sde): sgo ba dang / 'khor rnams bos te/ 'di skad ces smras so/ /deng phyin cad grong mi dang tshong pa thams cad la la gcan dang sho gam rnams mi dbab par bya'o/ /'dzam bu'i gling gi mi thams cad la dpya dang sgyu rnams mi dbab par bya'o zhes bsgo'o/ /de'i thabs 'dis
51b5(mdo sde): lo mang po zhig tu rgyal srid byed pa na/ dus gzhan zhig gi tshe lo bcu gnyis kyi bar du char mi 'bab pa'i rgyu skar ngan pa zhig byung bar gyur to/ /de'i tshe bram ze mtshan nyid 'don pa dang / ltas pa dang / mo ba rnams sa dang / bar snang gi rgyu skar dang / gza' dang / pa ba sangs
51b6(mdo sde): rgyu ba dag de thams cad kyi mtshan nyid shes par byas nas/ rgyal po gser mdog ga la ba der song ste phyin nas rgyal po gser mdog la 'di skad ces smras so/ /lha mkhyen par mdzod cig /dgung lo bcu gnyis kyi bar du char mi 'bab pa'i rgyu skar ngan pa de byung bar gyur
51b7(mdo sde): to/ /de nas rgyal po gser mdog dngos po bsgrags pa de thos nas/ rab tu ngus te mchi ma phyung nas e ma'o nga'i 'dzam bu'i gling gi mi rnams/ e ma'o e ma'o/ /nga'i 'dzam bu'i gling gi mi rnams e ma'o e ma'o/ /nga'i 'dzam bu'i gling 'byor pa dang / rgyas pa dang / bde
52a1(mdo sde): ba dang / lo legs pa dang / nyams dga' zhing skye bo dang mi mang pos gang ba rnams ring por mi thogs pa nyid du stong zhing mi dang 'bral bar 'gyur ro/ /de nas rgyal po gser mdog yud tsam zhig mya ngan dang smre sngags 'don pa sangs nas/ 'di
52a2(mdo sde): snyam du gyur te/ gang 'di phyug cing nor mang la longs spyod che ba de dag ni 'tsho bar nus kyi/ gang 'di dbul zhing nor nyung la bza' btung dang / longs spyod chung ba de dag ni/ ci ltar byed cig gu /de 'di snyam du gyur te/ bdag gis nges par 'dzam bu'i gling gi zas
52a3(mdo sde): la sogs pa thams cad bsdu bar bya'o/ /zas la sogs pa bsdus te/ grong dang / grong khyer dang / grong rdal dang / rgyal po'i pho brang 'khor thams cad du bang ba gcig brtsig par bya'o/ /bang ba gcig brtsigs te/ 'dzam bu'i gling gi mi thams cad bza' ba mnyam par bgo
52a4(mdo sde): bar bya'o snyam mo/ /de nas rgyal po gser mdog gis/ rtsis pa dang / sna chen po la gtogs pa dang / blon po dang / sgo ba dang / 'khor rnams bos te/ 'di skad ces smras so/ /grong gi gtso bo dag khyed rnams deng la 'dzam bu'i gling gi zas la sogs pa thams cad sdus
52a5(mdo sde): shig / zas la sogs pa bsdus te/ gcol la grongs shig /gcal te bgrangs nas/ grong dang / grong khyer dang / grong rdal dang / rgyal po'i pho brang 'khor thams cad du bang ba bzang po gcig rtsigs shig ces bsgo'o/ /de nas rtsis pa dang sna chen po la gtogs pa
52a6(mdo sde): dang / blon po dang / sgo ba dang / 'khor rnams kyis rgyal po gser mdog gi ltar mnyan nas/ 'dzam bu'i gling gi zas la sogs pa thams cad bsdus so/ /zas la sogs pa bsdus nas/ gcal bgrangs te/ grong dang / grong khyer dang / grong rdal dang / rgyal
52a7(mdo sde): po'i pho brang 'khor rnams su bang ba gcig byas nas blugs so/ /bang ba gcig byas nas blugs te/ rgyal po gser mdog ga la ba der song ste phyin nas/ rgyal po gser mdog la 'di skad ces smras so/ /lha mkhyen par mdzod cig /grong dang / grong khyer dang / grong
52b1(mdo sde): rdal dang / rgyal po'i pho brang 'khor thams cad kyi zas la sogs pa bsdus so/ /bsdus nas kyang gcal zhing bgrangs lags so/ /gcal zhing bgrangs nas/ grong dang / grong khyer dang / grong rdal dang / rgyal po'i pho brang 'khor thams cad du bang ba bgyis nas stsal
52b2(mdo sde): lags kyis/ khyod gang gi dus nyid dgongs sam/ de nas rgyal po gser mdog gis grangs pa dang / rtsis pa dang yi ge pa'i mi rnams bos nas 'di skad ces smras so/ /grong gi gtso bo dag khyed rnams deng la/ 'dzam bu'i gling gi mi thams cad grongs shig /nga
52b3(mdo sde): man chad legs par grongs la/ 'dzam bu'i gling gi mi thams cad kyi bza' ba legs par mnyam par bgo bar gyis shig /grangs pa dang rtsis pa dang yi ge pa'i mi rnams kyis rgyal po gser mdog gi ltar mnyan nas/ 'dzam bu'i gling gi mi thams cad legs par
52b4(mdo sde): bgrangs so/ /rgyal po gser mdog man chad legs par bgrangs nas/ 'dzam bu'i gling gi mi thams cad la bza' ba mnyam par 'ged do/ /lo bcu gcig gi bar du ni shi ba med do/ /lo bcu gnyis pa byung ba'i tshe zla ba gcig la der mang du skyes pa dang bud med dang
52b5(mdo sde): khye'u dang bu mo rnams bkres pa dang skom pas shi'o/ /lo bcu gnyis pa byung ba'i tshe/ zla ba lhag ma gnyis dang / gsum dang / bzhi dang / lnga dang / bcu gcig gi bar du der mang du skyes pa dang bud med dang khye'u dang bu mo rnams shi bar gyur to/ /de'i tshe na 'dzam
52b6(mdo sde): bu'i gling gi zas la sogs pa thams cad yongs su zad de/ /gzhan du na rgyal po gser mdog la zas kyi lhag ma bre'u chung gang zhig yod do/ /de'i tshe dus gzhan zhig na/ bskal pa bzhi bcur spyod pa'i byang chub sems dpa' zhig mi mjed kyi 'jig rten gyi khams
52b7(mdo sde): 'dir phyin par gyur to/ /byang chub sems dpa' des gzhan zhig tu/ nags khrod zhig na/ bu dang ma gnyis nyal po byed pa zhig mthong ngo / /mthong nas kyang 'di snyam du gyur te/ e ma'o nyon mongs so/ /sems can 'di dag ni nyon mongs so/ /gang gi tshe
53a1(mdo sde): zla ba dgu rum de nyid du gnas la/ de nyid kyi nu ma la 'thungs nas/ de nyid du de ltar byed/ 'di 'dra ba'i sems can chos ma yin pa'i 'dod chags kyis zhen pa/ log par lta ba 'dod pa mi bzad pas zil gyis non pa/ phar mi 'dzin pa/
53a2(mdo sde): mar mi 'dzin pa/ dge sbyong du mi 'dzin pa/ bram zer mi 'dzin pa/ rigs kyi rgan rabs la bkur sti mi byed pa rnams kyis bdag chog ste/ 'di 'dra ba'i sems can rnams kyi don du/ byang chub kyi spyod pa spyad par su zhig spro/ bdag ni nges par bdag gcig
53a3(mdo sde): pu'i don bsgrub po snyam mo/ /de nas byang chub sems dpa' de gzhan du shing ljon pa'i drung ga na ba der song ste phyin nas/ shing ljon pa'i drung der skyil mo krung bcas nas lus bsrang ste/ dga' ba dang bde ba dang dran pa mngon du bzhag nas 'dug go/ /de nas byang chub
53a4(mdo sde): sems dpa' de nye bar len pa'i phung po lnga rnams la/ skye ba dang 'jig par rjes su lta zhing gnas te/ 'di ni gzugs te/ gzugs 'di ni skye ba'o/ /gzugs 'di ni 'jig pa'o/ /'di ni tshor ba/ 'di ni 'du shes/ 'di ni 'du byed/ 'di ni rnam par shes pa ste/
53a5(mdo sde): rnam par shes pa 'di ni skye ba'o/ /rnam par shes pa 'di ni 'jig pa'o zhes de nye bar len pa'i phung po lnga po 'di rnams la skye ba dang 'jig par rjes su lta zhing gnas so/ /gang cung zad skye ba'i chos de thams cad ni/ yun mi ring ba nyid du 'gag pa'i chos yin no zhes bya bar
53a6(mdo sde): rig nas/ de nyid du rang byang chub rjes su thob bo/ /de nas bcom ldan 'das rang sangs rgyas de'i rkyen ji lta ba bzhin gyis/ chos thob pa mthong nas/ de'i tshe tshigs su bcad pa 'di dag smras pa/ yang dag bsnyen nas chags gyur la/ /chags las sdug bsngal
53a7(mdo sde): 'di byung ste/ /chags la sdug bsngal 'di 'jug pas/ /de phyir mkhas pas chags sun phyung / /bse ru lta bur gcig pu spyad/ /de nas bcom ldan 'das rang sangs rgyas de 'di snyam du gyur te/ bdag gis sems can rnams kyi phyir dka' ba mang zhig spyad pas na sul
53b1(mdo sde): yang phan pa byas pa ma yin te/ bdag gis deng su zhig la snying brtse bar bya zhing / bdag gis deng su zhig la bsod snyoms blangs te/ yongs su bza' bar bya snyam mo/ /de nas bcom ldan 'das rang sangs rgyas de mi las shin tu 'das pa'i lha'i spyan gyis 'dzam bu'i gling
53b2(mdo sde): 'di kun du bltas pa dang / bcom ldan 'das rang sangs rgyas des 'dzam bu'i gling gi zas la sogs pa yongs su zad par mthong ste/ gzhan du na rgyal po gser mdog la zas kyi lhag ma bre'u chung gang zhig yod do/ /de 'di snyam du gyur te/ bdag gis nges par rgyal po gser mdog
53b3(mdo sde): la snying brtse bar bya zhing / bdag gis nges par rgyal po gser mdog la zas kyi lhag ma bre'u chung gang zhig yod pa las blangs te yongs su bza' bar bya'o snyam mo/ /de nas bcom ldan 'das rang sangs rgyas de/ de'i rdzu 'phrul 'di lta bus nam mkha' la mngon sum du song ste/
53b4(mdo sde): lus snang bar bya bzhin du rdzu 'phrul gyis rgyal po'i pho brang gser can gang na ba der song ngo / /de'i tshe rgyal po gser mdog blon po lnga stong tsam dang / khang steng na 'khod par gyur to/ /bcom ldan 'das rang sangs rgyas de/ rgyang ring po nas 'di ltar 'ong ba na/
53b5(mdo sde): sna chen po la gtogs pa gcig gis mthong ngo / /mthong nas sna chen po la gtogs pa dag bos nas/ grong gi gtso bo dag ltos shig /'di ltar rgyang ring po nas bya dmar po 'phur ba zhig 'ong ngo / /sna chen po la gtogs pa gnyis pas smras pa/ grong gi gtso bo dag 'di
53b6(mdo sde): ni bya dmar po 'phur ba ma yin gyi/ 'di ni srin po mdangs 'phrog pa zhig 'ong ste/ 'dis ni deng bdag cag zos par 'gyur ro/ /de nas rgyal po gser mdog lag pa gnyis kas bzhin legs par phyis te/ sna chen po rnams la smras pa/ grong gi gtso bo dag 'di ni bya dmar
53b7(mdo sde): po 'phur ba ma yin la/ srin po mdangs 'phrog pa yang ma yin no/ /'di ni drang srong ste/ bdag cag la snying brtse ba'i phyir 'ong ngo / /de nas bcom ldan 'das rang sangs rgyas de/ rgyal po gser mdog gi khang steng du babs so/ /de nas rgyal po gser mdog
54a1(mdo sde): langs nas bcom ldan 'das rang sangs rgyas de bsus nas/ bcom ldan 'das rang sangs rgyas de'i zhabs la mgo bos phyag 'tshal te/ stan bshams pa la bzhugs par gsol to/ /de nas rgyal po gser mdog gis/ bcom ldan 'das rang
54a2(mdo sde): sangs rgyas de la 'di skad ces smras so/ /drang srong ci'i phyir 'dir byon/ drang srong gis smras pa/ rgyal po chen po zas kyi phyir ro/ /de nas rgyal po gser mdog rab tu ngus te mchi ma phyung nas/ e ma'o bdag dbul te 'di ltar 'dzam bu'i gling gi dbang phyug dam
54a3(mdo sde): pa byas kyis kyang drang srong gcig la bsod snyoms dbul bar ma nus so/ /de nas rgyal po'i pho brang gser can na gnas pa'i lha des/ rgyal po gser mdog la tshigs su bcad de smras pa/ ci zhig sdug bsngal yin zhe na ni dbul ba'o/ /shin tu sdug bsngal gang
54a4(mdo sde): yin dbul ba de nyid de/ /dbul ba dag ni nang na shi dang mtshungs par gyur pa ste/ /bdag ni shi yang bla yi dbul ba mi 'dod do/ /de nas rgyal po gser mdog gis mdzod pa bos nas/ 'di skad ces smras so/ /grong gi gtso bo khyim na bza' ba cung
54a5(mdo sde): zad yod na drang srong 'di la dbul bar bya'o/ /des smras pa/ gang lha nyid mkhyen pa lags te/ 'dzam bu'i gling gi zas la sogs pa thams cad yongs su bas so/ /gzhan du na lha nyag gcig bshos kyi lhag ma bre'u chung gang zhig mchis so/ /de nas rgyal po gser mdog 'di
54a6(mdo sde): snyam du gyur te/ gal te zos na ni 'tsho ci ste ma zos na ni 'chi'o snyam mo/ /de yang 'di snyam du gyur te/ gal te zos kyang nges par bdag 'chi bar 'gyur te/ 'tsho bas chog gis ji ltar na 'di 'dra ba'i drang srong tshul khrims dang ldan pa dge ba'i chos can de/ de nas rgyal po
54a7(mdo sde): gser mdog gis rtsis pa dang / sna chen po la gtogs pa dang / sgo ba dang / 'khor rnams bsdus nas 'di skad ces smras so/ /grong gi gtso bo dag kyi hud/ 'di ni gser mdog gi sbyin pa gtong ba tha ma yin te/ rjes su yi rang bar gyis shig /dge ba'i rtsa ba 'dis
54b1(mdo sde): 'dzam bu'i gling gi mi thams cad kyi dbul ba yang dag par gcod par gyur cig / de nas rgyal po gser mdog gis zas bre'u chung gang yod pa de/ bcom ldan 'das rang sangs rgyas de'i lhung bzed du blugs nas/ bcom ldan 'das rang sangs rgyas de'i lag pa g.yas par lhung
54b2(mdo sde): bzed byin no/ /gang rang sangs rgyas kyi lus kyis chos ston pa ni chos nyid de tshig gis ni ma yin no/ /de nas bcom ldan 'das rang sangs rgyas de rgyal po gser mdog gi bsod snyoms blangs nas/ 'di ltar rdzu 'phrul gyis nam mkha' la song ngo / /de nas rgyal po gser mdog thal
54b3(mdo sde): mo sbyar nas/ mig rgyang gis sod dag gi bar du mig mi 'dzums par bltas so/ /de nas rgyal po gser mdog gis/ rtsis pa dang sna chen po la gtogs pa dang / blon po dang / sgo ba dang / 'khor rnams bos nas 'di skad ces smras so/ /grong gi gtso bo dag rang rang gi
54b4(mdo sde): gnas ji lta ba bzhin dengs shig / khang 'dir bkres pa dang skom pas 'chi ba'i dus ma byed cig /de dag gis smras pa/ gang gi tshe lha'i dpal dang sku skal dang ldan par gyur pa de'i tshe/ bdag cag lha'i zhabs 'bring na rtse zhing dga' la longs spyod pa lags na/ 'di lta
54b5(mdo sde): ste bdag cag lha'i dus phyi ma dang dus tshod phyi ma yongs su gtang ba ga la zhig bzod/ de nas rgyal po gser mdog rab tu ngus te mchi ma phyung ngo / /mchi ma de legs par phyis nas rtsis pa dang sna chen po la gtogs pa dang blon po dang sgo ba dang 'khor rnams la 'di skad ces smras so/ /
54b6(mdo sde): grong gi gtso bo dag rang rang gi gnas ji lta ba bzhin dengs shig /thams cad kyis khang 'dir bkres pa dang skom pa dag gis 'chi ba'i dus ma byed cig /de nas rtsis pa dang sna chen po la gtogs pa dang blon po dang / sgo ba dang 'khor rnams rab tu ngus te mchi ma phyung ngo / /
54b7(mdo sde): mchi ma legs par phyis nas/ rgyal po gser mdog ga la ba der song ste phyin nas rgyal po gser mdog gi rkang pa gnyis la phyag 'tshal te/ thal mo sbyar nas/ rgyal po gser mdog la 'di skad ces smras so/ /bdag cag gis lha'i zhal lta ba'i phyi ma deng lags te/
55a1(mdo sde): bdag cag gis gang cung zad lha'i bka' la 'gal ba ci bgyis pa bzod par gsol lo/ /'di lta ste bcom ldan 'das rang sangs rgyas des bsod snyoms de yongs su zos so/ /de nas skad cig de nyid la phyogs bzhi kun nas sprin stug po bzhi
55a2(mdo sde): langs so/ /rlung grang ba yang langs te/ de'i tshe 'dzam bu'i gling phyags so/ /de nas de'i dus kyi bye brag la bca' bar bya ba dang / bza' bar bya ba rnam pa sna tshogs kyi char bab ste/ bza' bar bya ba'i dngos po 'di lta bu 'bras chan dang / phye dang / zan dron dang / sha
55a3(mdo sde): dang / nya sha dang / bza' bar bya ba'i dngos po 'di lta bu/ bca' bar bya ba la phug dang / bza' bar bya ba lo ma dang / bza' bar bya ba me tog dang / bza' bar bya ba 'bras bu dang / bza' bar bya ba til dang / bza' bar bya ba til mar dang / bza' bar bya ba
55a4(mdo sde): bur mar dang / bza' bar bya ba kha ra dang / gzhan yang bza' bar bya ba dang / bca' bar bya ba dang / myang bar bya ba rnam pa mang po'i bza' ba dag gi char bab bo/ /de nas rgyal po gser mdog mgu la dga' zhing yi rangs te/ rab tu dga' nas dga' ba dang yid
55a5(mdo sde): bde ba skyes te/ rtsis pa dang sna chen po la gtogs pa dang blon po dang sgo ba dang 'khor rnams bos nas 'di skad ces smras so/ /grong gi gtso bo dag ltos shig /kye ma deng bsod snyoms gcig phul ba'i myu gu byung bar gyur te/ 'bras bu dang lo ma dang me tog ni phyis 'byung bar 'gyur
55a6(mdo sde): ro/ /de nas nyi ma gnyis pa la nyin bdun du nor dang 'bru'i char rab tu bab bo/ /'di lta ste til dang / 'bras thug po che dang / mon sran gre'u dang / mon sran dkar ru dang / nas dang / gro dang / sran chung dang / 'bras sA lu dang / 'bru'i rigs thams cad dang zhag bdun du
55a7(mdo sde): mar sar gyi char bab bo/ /zhag bdun du til mar gyi char bab bo/ /zhag bdun du be'u ras kyi char bab bo/ /zhag bdun du zas rnam pa sna tshogs kyi char bab bo/ /zhag bdun du rin po che sna bdun la/ gser dang / dngul dang / shel dang / bai dUr+ya dang / mu tig dmar po dang /
55b1(mdo sde): rdo'i snying po dang / spug rnams te/ rin po che sna bdun po 'di dag gi char bab bo/ /rgyal po gser mdog gi mthus/ 'dzam bu'i gling gi mi thams cad kyi dbul ba yang dag par bcad par gyur to/ /dge slong dag de'i tshe de'i dus na/ rgyal por gyur pa de gzhan zhig
55b2(mdo sde): yin snyam du khyed kyis som nyi dang yid gnyis su mi bya'o/ /dge slong dag de'i tshe de'i dus na/ rgyal po gser mdog ces bya ba byung ba de ni/ nga nyid yin par blta bar bya'o/ /dge slong dag rnam grangs des kyang 'di ltar rig par bya ste/ ji ltar ngas sbyin pa'i 'bras bu dang sbyin pa la
55b3(mdo sde): 'ged pa'i rnam par smin pa shes pa ltar/ sems can rnams kyis kyang sbyin pa'i 'bras bu dang sbyin pa la 'ged pa'i rnam par smin pa shes par gyis shig /gang kham phyi ma'i kham phyi ma gcig po de yang gzhan dag la ma byin ma bgos par bdag gi bar mi bya'o/ /ser sna'i
55b4(mdo sde): sems kyi dri ma skyes pa kun nas dkris te 'dug par mi bya'o/ /ji ltar ngas shes pa de bzhin du/ 'di ltar sems can dag gi sbyin pa dang sbyin pa la 'ged pa'i rnam par smin pa mi shes te/ de lta bas na sems can dag gang kham phyi ma phyi ma'i kham gcig po de yang gzhan dag la ma byin
55b5(mdo sde): ma bgos par bdag nyid kyis bza' bar mi bya'o/ /ser sna'i sems kyi dri ma skyes pas kun nas dkris te 'dug par mi bya'o/ /sngon gyi dge dang mi dge byas pa chud mi za/ /mkhas pa dag la brten pa chud ni mi za ste/ /'phags pa'i skye bos legs par bshad pa chud
55b6(mdo sde): mi za/ /byas pa gzo la byas pa rnams kyang chud mi za/ /bcom ldan 'das kyis de skad ces bka' stsal pa dang / byang chub sems dpa' de dag dang dge slong de dag dang lha dang mi dang lha ma yin dang dri zar bcas pa'i 'jig rten yi rangs te/ bcom ldan 'das kyis gsungs
55b7(mdo sde): pa la mngon par bstod do/ /gser mdog gi sngon gyi sbyor ba zhes bya ba rdzogs so// @##/ /bod skad du/ 'phags pa rgyal bu don grub kyi mdo/ bam po dang po/ 'di skad bdag gis thos pa dus gcig na/
56a1(mdo sde): bcom ldan 'das mnyan du yod pa na dze ta'i tshal mgon med zas sbyin gyi kun dga' ra ba na/ dge slong dang dge slong ma dang dge bsnyen pha dang dge bsnyen ma grangs med pa dang thabs cig tu bzhugs so/ /de'i tshe bcom ldan 'das 'dzum pa mdzad nas/ zhal gyi sgo nas
56a2(mdo sde): 'od zer kha dog sna lnga dang ldan pa bkye ba dang / tshe dang ldan pa kun dga' bo stan las langs te gos tshags bcos nas thal mo sbyar te bcom ldan 'das la 'di skad ces gsol to/ /bdag gis sangs rgyas kyi zhabs 'bring lo nyi shu bgyis kyi bar du de 'dra bar bzhad pa ma mthong na/
56a3(mdo sde): bcom ldan 'das kyis sangs rgyas sngon 'das pa'am ma byon pa'am da ltar bzhugs pa'i sangs rgyas la dgongs sam/ de ma lags pa ci la dgongs pa don bstan du gsol/ bcom ldan 'das kyis kun dga' bo la bka' stsal pa/ sangs rgyas 'das pa'am ma 'ongs pa'am da
56a4(mdo sde): ltar bzhugs pa la dgongs pa ma yin gyi/ mngon par dran pa nga sngon bskal pa grangs med par 'das pa'i pha rol na sbyin pa sbyin pa'i dngos po la dgongs te/ de'i tshe de'i dus na yul ya ba zhes bya bar rgyal po dge ba zhes bya ba drang po'i chos kyis yul gyi srid 'dzin te/ 'gro ba mang po la
56a5(mdo sde): skyong ba zhig byung ngo / /rgyal po de la blon po ni bzhi stong zhig yod de/ rgyal phran drug cu la dbang bskur ro/ /grong khyer chen po brgyad brgya dang bal gyi glang po che lnga brgya yod de/ rgyal po la btsun mo nyi khri yod kyang sras mi mnga' bas ri dang klung gi lha gnyan po la mchod
56a6(mdo sde): 'brang byas nas btsun mo dam pa la sras mnga' bar gyur te/ btsun mo'i mal ca dang zas dang skom la sogs pa yo byad bdam zhing bzang por sbyar nas rgyal po nyid kyis rim gro byas te/ zla ba bcur tshang nas rgyal bu gcig btsas so/ /pho brang gi btsun mo nyi khri snyed
56a7(mdo sde): kyang rgyal bu zhig btsas zhes thos nas thams cad dga' mgu rangs te/ nu zho yang rang byung bas rgyal bu'i mtshan yang don grub ces btags so/ /rgyal bu la nu zho snun cing rim gro byed pa bzhi zhig bskos te/ gcig ni nu zho snun pa'i las byed/ gcig ni rgyal bu pang du khyer bar
56b1(mdo sde): bskos/ gcig ni rgyal bu bkru ba'i las byed par bskos/ gcig ni rgyal bu rtser 'gro ba'i las su bskos so/ /de ltar bskos nas rgyal bu lo bcu drug lon pa dang / yig rtsis dang / 'phong rtsal dang / bzo dpyad dang / rol mo la sogs pa gang yang mi shes pa
56b2(mdo sde): med de thams cad kyang lobs/ rgyal po yab dang yum la yang lha btsun 'dra bar rim gro byed do/ /rgyal pos kyang rgyal bu'i pho brang logs shig tu brtsigs so/ /rgyal bu de chung nas sbyin pa la dga' nas mi la sogs te/ dang 'dab chags bya'i bar du sems
56b3(mdo sde): can thams cad bde skyid par dga' ste/ tshig tu yang gang mi shes pa gti mug can ni sbyin pa la mi dga' bas bdag gis bdag bslus te phan pa'i don med kyi/ mkhas pa shes rab can ni 'jig rten na gnas kyang sbyin pa la yon tan cher mthong ste/ sbyin pa byin pas snga ma 'das
56b4(mdo sde): pa dang / ma byon pa dang / da ltar bzhugs pa'i sangs rgyas dang / rang sangs rgyas dang / 'phags pa dgra bcom pa thams cad kyis bstod cing bsngags par 'gyur ro zhes smras so/ /rgyal bu bags kyis cher skyes nas/ /rgyal po zhig gi bu mo man te zhes bya ba mnga' byad
56b5(mdo sde): bzang la sdug pa/ dpe zla med pa/ gser dang / dngul dang / bai dUr+ya dang / rin po che sna tshogs kyi rgyan gyis brgyan pa gcig btsun mor blangs nas bu ming sring gnyis shig yod par gyur to/ /de nas rgyal bu de sbyin pa'i pha rol tu phyin pa'i don sems pa la zhugs
56b6(mdo sde): nas/ yab rgyal po la bdag ni rtse zhing ltad mo ltar mchi'o zhes gsol pa dang / rgyal pos kyang de bzhin du gnang ngo / /de nas rgyal bu pho brang nas byung ba dang / brgya byin lha'i dbang pos grong khyer gyi sgo lam srang dag na dbul phongs pa/ long ba 'on pa/ lkugs
56b7(mdo sde): pa'i slongs mo pa dag cig sprul nas sdod du bcug go/ /rgyal bus de dag mthong ba dang / de ma thag tu phyir log nas pho brang du zhugs te/ mya ngan chen pos non nas mi dga' zhing 'dug pa la/ yab rgyal pos sras rgyal bu la 'di skad ces bsgo'o/ /rtse zhing ltad mo ltar
57a1(mdo sde): btang na ci'i phyir mi dga' zhing mya ngan byed par gyur ces dris pa dang / rgyal bus yab rgyal po la 'di skad ces gsol to/ /bdag rtse zhing ltad mo ltar mchis pa las/ slongs mo pa long ba 'on pa lkugs pa mang po dang mjal bas mya ngan gyis
57a2(mdo sde): non par gyur te/ nga yab rgyal po la gsol ba rnam pa gcig gsol na rgyal pos gnang ngam/ yab rgyal pos kyang rgyal bu khyod ci dang ci 'dod pa smros shig dang gnang bar bya'o zhes bsgo ba dang / rgyal bus yab rgyal po la 'di skad ces gsol to/ /bdag ni yab
57a3(mdo sde): rgyal po la mnga' ba'i bang mdzod na rin po che mchis pa rnams grong khyer gyi sgo bzhi dang tshong 'dus su spungs te slongs mo pa thams cad la yid dang mi 'gal bar sbyin pa bgyid par 'tshal lo zhes gsol pa dang / rgyal pos sras rgyal bu la khyod ci dang ci dga' ba yid dang mi 'gal bar
57a4(mdo sde): gnang ngo zhes bsgo'o/ /de nas rgyal bus blon po rnams la bsgo nas/ nor dbyig rin po che rnams shing rtas bskyas te/ grong khyer gyi sgo bzhi dang / tshong 'dus su spungs nas pha rol po 'dod pa bzhin sbyin pa byin pa dang / yul khams phyogs brgyad kun tu rgyal bu'i yon
57a5(mdo sde): tan grags par gyur pas/ kha cig ni dpag tshad brgya/ kha cig ni dpag tshad stong / kha cig ni dpag tshad khri'i pha rol nas lhags te/ kha zas dang skom 'dod pa la ni zas dang skom byin/ gang gos dang bgo ba 'dod pa la ni gos dang bgo ba byin/ gang gser dang dngul dang rin
57a6(mdo sde): po che 'dod pa la yang ci 'dod pa bzhin yid dang mi 'gal bar gang yang mi gtang ba med do/ /de'i tshe de'i dus na/ dgra zlar gyur pa'i rgyal khams gcig cig yod pa des/ rgyal bu sbyin pa sbyin pa la dga' bas pha rol po ci 'dod pa bzhin yid dang mi 'gal bar yongs su gtong ngo
57a7(mdo sde): zhes thos nas blon po rnams dang mkhas pa blo dang ldan pa kun la sogs pa bsdus te 'di skad ces bgros so/ /yul ya ba'i rgyal po la bal gyi glang po che pad mo'i steng nas 'gro ba su da ya zhes bya ba stobs dang ldan pa zhig yod de de dag nam dgra zla'i rgyal khams gzhan dang 'thab pa'i tshe/
57b1(mdo sde): bal gyi glang po che des rtag tu rgyal bar gyur pas na/ khyed las su zhig der song sta slong bar nus zhes bgros na/ /blon po las gang yang 'gro nus pa ma byung ngo / /de'i nang na bram ze mi brgyad zhig gis rgyal po la 'di skad ces gsol to/ /bdag cag gis slong zhing mchi bar 'tshal na
57b2(mdo sde): bdag cag gi tshogs dang rgyags sbyor cig ces gsol pa dang / rgyal pos de'i tshogs dang rgyags sbyar nas bram ze de dag la 'di skad ces bsgo'o/ /gal te khyod kyis bal glang de khugs te 'ongs na bya dga' cher sbyin no zhes gtsigs byas so/ /de nas bram ze brgyad po 'khar ba thogs te
57b3(mdo sde): la lung bgrod nas yul ya ba gang na ba der song ngo / /yul der phyin nas/ rgyal po'i sgor 'khar ba la rkom tshugs bcas te rkang pa ya gcig gis 'greng zhing sdod do/ /de nas rgyal bu'i sgo srungs pho brang nang du song nas phyi rol na bram ze dag cig lhags te/ 'khar ba la rkom tshugs bcas
57b4(mdo sde): nas rkang pa ya gcig gis 'greng zhing sdod de/ bdag cag ni lam ring po nas ched du 'dir slong du 'ongs so zhes mchi'o/ /rgyal bus de skad ces smras pa thos nas rab tu dga' ste/ mod la phyi rol du byung nas bsus te phyag byas so/ /dper na pha dang bu phrad pa tsam du gcig la gcig
57b5(mdo sde): gis spro ba'i tshig gis khyed gang phyogs nas 'ongs/ lam du nyon ma mongs sam/ ci 'dod ci slong na rkang pa ya gcig 'greng zhes dris so/ /bram ze brgyad pos smras pa/ bdag cag ni rgyal bu khyod sbyin pa sbyin pa la rab tu dga' bas pha rol po ci slong yang yid dang 'gal bar mi mdzad do
57b6(mdo sde): zhes rgyal bu'i yon tan phyogs mtshams brgyad dang / yar ni steng gi gnam la thug mar ni sa'i mthil la thug pa man cad du grags pas na/ khyod kyi sbyin pa'i yon tan ni bsam gyis mi khyab ste/ nye ring thams cad kyis bstod cing bsgrags pas gang yang ma thos pa'am mi shes pa med
57b7(mdo sde): de kun gyis brjod pa yang pa ma yin la/ da lha'i sras su gyur pas na lha ni ci smra yang pa ma yin te/ da rgyal bus sbyin pa mi mdzad na bdag cag gi yid dang 'gal bar mdzad dam/ bdag cag ni rgyal bu las me tog pad mo'i steng nas 'gro ba bal gyi glang po che slong du 'ongs so
58a1(mdo sde): zhes smras pa dang / rgyal bus de dag bal glang gi lhas su khrid de bal glang gzhan zhig byin no/ /bram ze brgyad pos smras pa/ bdag cag ni pad mo'i steng nas 'gro ba'i bal gyi glang po che su da yan 'dod do/ /rgyal bus smras pa/ bal gyi glang po che 'di ni
58a2(mdo sde): bdag gi yab rgyal po la gces shing gnang ba yin te/ bal glang 'di dang bdag tu tha mi dad par dgongs pas khyed la sbyin du mi rung ngo / /gal te bdag gis khyed la byin na/ rgyal po'i dgongs pa dang 'gal bas gal te bal glang 'di'i rkyen gyis bdag yul 'di nas skrod par
58a3(mdo sde): 'gyur ro zhes smras nas rgyal bu yang 'di snyam du bsams so/ /bdag sngon yi dam bcas pa na/ pha rol po ci slong yang yid dang mi 'gal bar bya'o zhes dam bcas na/ da bdag gis sngar bsams pa las bzlog ste/ sbyin pa 'di ma byin na/ ji ltar yang bla na med pa
58a4(mdo sde): mnyam snyoms pa'i sbyin pa'i pha rol tu phyin pa rdzogs par mi 'gyur ro/ /gal te sbyin pa 'di byin na bla na med pa mnyam snyoms pa'i sbyin sems su 'gyur ro snyam bsams nas/ rgyal bus 'di skad ces smras so/ /shin tu dka' ste de bzhin du sbyin par bya'o zhes smras nas/ drung
58a5(mdo sde): na 'dug pa'i g.yog la bal gyi glang po che la gser dngul gyi sga bstad de myur du khrid de shog cig ces bsgo ba dang / bal glang khrid de 'ongs nas rgyal bus lag pa g.yon pas ni chu snod thogs te/ bram ze'i lag pa bkrus/ lag pa g.yas pas ni bal glang gi sna thag nas bzung ste bram ze
58a6(mdo sde): brgyad po la byin pa dang / bram ze brgyad pos rgyal bu la smon lam btab bo/ /smon lam btab ma thag tu bal gyi glang po che la sprugs te dga' bzhin dong ngo / /de nas rgyal bus bram ze de dag la yang 'di skad ces bsgo'o/ /khyed myur du mgyogs par song shig /gal te yab
58a7(mdo sde): rgyal pos gsan na snyags ma gtong ste 'phrog tu 'ong ngo zhes bsgo ba dang / de'i tshe bram ze de dag gis de ma thag tu mgyogs su dong ngo / /blon po rnams kyis rgyal bus bal gyi glang po che dgra zla la byin no zhes thos nas/ thams cad skrag ste khri las rbab tu lhung nas mya ngan gyis non te/
58b1(mdo sde): 'di snyam du yul 'di na bal glang 'di la ltos na/ da dgra zla gzhan la byin par gyur to snyam du bsams nas rgyal po ga la ba der song ste 'di skad ces gsol to/ /rgyal bus ni phyi'i dgra thub pa'i bal glang rin po che pha rol gyi dgra zla la byin no zhes gsol pa dang / rgyal po yab yed yed por gyur pa
58b2(mdo sde): las/ blon pos yang 'di skad ces gsol to/ /da ltar rgyal po la bal gyi glang po che 'di mnga' bas chab srid che ba lags te/ bal gyi glang po che de ni bal glang drug cu snyed kyi mthu stobs dang ldan pa lags na rgyal bus dgra zla la stsal te/ dgra zlas 'tshal bas chab srid kyang stor du
58b3(mdo sde): mchi na ji ltar mdzad pa'i rigs/ 'di lta bu rang nyams su sbyin pa byin pas bang mdzod kyang stongs shing yul gyi srid dang btsun mo dang sras kyi bar du sbyin pa bgyid par dogs so zhes gsol pa dang / rgyal pos de skad ces smras pa thos nas/ lhag par mi dga' bar gyur te/ blon
58b4(mdo sde): po gzhan zhig bos nas/ blon po de la rgyal bus bal gyi glang po che dgra zla la byin pa bden nam zhes dris pa dang / blon po des kyang byin pa bden no zhes gsol to/ /rgyal pos de skad smras pa thos ma thag tu cher dngangs nas gdan khri las lhung ste/ mi dran par brgyal bar gyur
58b5(mdo sde): pa las chus gtor nas ring zhig lon pa dang phyir sangs par gyur/ btsun mo nyi khri snyed kyang thams cad mya ngan gyis non par gyur to/ /de nas rgyal po dang blon po rnams 'dus nas/ da rgyal bu 'di la ji ltar bya zhes bgros pa dang / de'i nang na blon po gcig gis ni bal
58b6(mdo sde): glang gi lhas su song ba ni rkang pa gcag par rigs/ bal glang bzung ba ni lag pa gcag par rigs/ /mig gis bal glang la bltas na yang mig dbyung bar rigs zhes gsol/ kha cig gis ni mgo bcad par rigs so zhes blon po rnams so so nas bgros te gsol ba'i tshig rgyal
58b7(mdo sde): pos thos nas rab tu mi dga' zhing mya ngan gyis non te/ blon po rnams la 'di skad ces bsgo'o/ /nga'i bu 'di legs pa'i don la mos te/ sbyin pa la dga' ba yin na/ ji ltar mtho 'tsham zhing gzung bar bya/ de'i nang na blon po gcig gis blon po snga ma rnams kyis bgros
59a1(mdo sde): pa mi rung ngo zhes dpyas nas 'di skad ces gsol to/ /rgyal po la sras gcig pu zhig mnga' ba la rab tu sdug cing gces pas rgyal bu rgyal tshab lags na/ de la mtho 'tsham zhing bzung gdags bya ba'i sems bskyed par mi rigs te/ bdag ni rgyal po chen po'i
59a2(mdo sde): sras la bzung gdags bya bar mi gsol gyi/ rgyal bu 'di yul 'di nas spyugs te/ lo bcu gnyis kyi bar du dgon par spangs na sma bab cing ngo tsha bar 'gyur ro zhes gsol pa dang / rgyal pos kyang blon po chen po de'i tshig mnyan to/ /de nas rgyal pos rgyal bu rgyal tshab bkug ste
59a3(mdo sde): 'di skad ces smras so/ /khyod kyis nga'i bal gyi glang po che dgra zla la byin pa bden nam zhes dris pa dang / rgyal bus gsol pa/ bdag gis stsal ba mad do zhes gsol to/ /rgyal pos smras pa/ rgyal bu khyod ci'i phyir nga la ma zhus par nga'i bal gyi glang po che dgra zla la byin zhes dris pa
59a4(mdo sde): dang / rgyal bus rgyal po la 'di skad ces gsol to/ /sngar yab rgyal po dang dam bcas pa na sbyin pa ci byin na yang mi 'gal bar mdzad do zhes gsungs pas da rgyal po la ma zhus pa lags so/ /rgyal pos smras pa/ sngar dam bcas pa ni nor dbyig dang rin po che la dbang bar
59a5(mdo sde): byas na/ bal gyi glang po che ci gtogs/ rgyal bus gsol pa/ de dag thams cad rgyal po la mnga' ba'i dkor lags na/ ci'i slad du 'di bkol te ma gtogs zhes gsungs/ rgyal pos rgyal bu rgyal tshab la smras pa/ khyod ni ri dan tig tu lo bcu gnyis spangs kyis yul
59a6(mdo sde): 'di nas myur du byung ste song shig / rgyal bus rgyal po la gsol pa/ bdag rgyal po chen pos bka' stsal pa'i bka' ni mi gcog na/ da dung yang zhag bdun zhig sbyin pa bgyis te/ bdag gi bsam pa rdzogs nas yul 'di nas byung ste mchi bar 'tshal lo zhes gsol lo/ /
59a7(mdo sde): rgyal pos smras pa/ khyod kyis sbyin pa ma 'os par byas pas yul gyi bang mdzod kun stongs te/ nga'i bal glang rin po che yang med par byas pas khyod spangs pa yin te/ da phyir 'dug cing zhag bdun sbyin pa byar mi gnang gis myur du song shig ces bsgo'o/ /rgyal bus gsol
59b1(mdo sde): pa/ rgyal po chen po'i bka' bdag mi gcog ste/ rgyal po'i btsun mo nyi khri snyed kyang rgyal po gang na ba der lhags nas/ rgyal bu rgyal tshab zhag bdun zhig sbyin pa byin te yul nas mchi bar gsol pas rgyal pos kyang de bzhin du gnang ngo / /de nas rgyal bu rgyal tshab kyis so sor bran
59b2(mdo sde): g.yog mngags te/ phyogs bzhi nas nor rdzas 'dod pa rnams pho brang sgor 'dus shig /nor zas thams cad ni rtag pa dang brtan du rung ba ma yin te/ mthar 'jig cing med pa'i chos can no zhes bsgo nas/ phyogs bzhi nas slong ba mang po lhags pa la rgyal bu rgyal tshab kyis/
59b3(mdo sde): zas dang skom dang nor dang rin po che rnams zhag bdun gyi bar du yid bzhin du byin nas/ dbul phongs pa rnams longs spyod dang ldan zhing thams cad bde skyid par byas so/ /de nas rgyal bu rgyal tshab kyis chung ma la smras pa/ bzhin longs la bdag ci zer ba nyon
59b4(mdo sde): cig / rgyal po chen pos ni bdag lo bcu gnyis kyi bar du ri dan tig ces bya bar spangs so/ /chung mas rgyal bus smras pa'i tshig thos nas/ yod ces dngangs te langs nas 'di skad ces smras so/ /rgyal bu la nyes pa ci zhig mchis na/ rgyal pos de lta de ltar mdzad
59b5(mdo sde): par gyur/ rgyal bus smras pa/ bdag gis sbyin pa ma 'os pa zhig byas te/ rgyal po'i bang mdzod kyang stongs/ bal glang rin po che yang dgra zla la byin zhes rgyal po dang blon po rnams khros nas bdag spangs pa yin no/ /btsun mo man tes smras pa/ rgyal po'i yul du
59b6(mdo sde): lo legs pa dang / rgyal po chen po dang / blon po dang 'bangs kyi bar du bde skyid pa dang / longs spyod che bar smon lam legs par btab la bdag cag ri la sgom du 'dong ngo / /rgyal bus smras pa/ bzhin ri ni 'jigs pa'i gnas yin te/ shin tu bya dka' ba
59b7(mdo sde): bsam dgos la seng ge dang stag la sogs pa gcan gzan ma rungs pa yod pas rab tu 'jigs na khyod ni longs spyod myong ba yin pas khyod de lta bu dag bzod dam/ khyod pho brang gi nang na gos su ni phra ba dang 'jam pa gyon/ gnas su ni gur dang yol bas bskor ba na 'dug /zas su
60a1(mdo sde): ni ci la dga' ba bzhin zhim pa dang mngar ba la za na/ ri la ni stan du ni rtswa 'dings/ zas su ni 'bras bu za na/ khyod de la mos shing dga' ba ci zhig yod/ de ma yin pa gzhan yang rlung dang char pa dang 'brug dang ser ba che zhing ba mo dang zil pas mi'i spu yang langs pa
60a2(mdo sde): tsam du grang ba'i tshe na ni grang rab la tsha ba'i tshe na ni tsha rab ste/ shing gi gseb na 'dug pa'i gnas su yang mi rung na/ sa la gze ma dang gseg ma dang rdo ba yang mang zhing sbrul gdug pa yang yod na/ khyod de lta bu dag bzod dam/ man tes smras pa/ bdag la mnyen zhing 'jam pa dang gur dang
60a3(mdo sde): yol ba dang mngar ba dang zhim pas ci zhig bgyi/ rgyal bu dang bral zhing so sor mchi ba bdag mi bzod de/ nam du yang rgyal bu dang mi 'bral zhing lhan cig 'grogs par dga'o/ /rgyal po'i thog mar 'gro ba ni rgyal mtshan/ me'i thog mar 'gro ba ni dud pa/ chung ma'i thog mar
60a4(mdo sde): 'gro ba ni khyim thab yin pas bdag ni rgyal bu la yid brtan te skyabs su mchi'o/ /rgyal bu ni bdag gi lha lags te/ rgyal bus phyogs bzhi nas 'dus pa la sbyin pa byin pa'i tshe/ bdag gis kyang rgyal bu'i grogs bgyis pas/ da rgyal bu lam ring du 'gro ba las/ gal te pha
60a5(mdo sde): rol po slong ba 'ongs na bdag gis de bzhin du grogs bgyi/ rgyal bus sbyin pa mdzad na bdag gi srog la bab kyang phyir mi nur bas the tsom mi mdzad du gsol/ rgyal bus smras pa/ bdag ni sbyin pa la dga' bas pha rol gyi sems mi zlogs te/ pha rol pos bdag la gal te bu'am khyod
60a6(mdo sde): nyid slong ba 'ongs na yang bdag gis mi gtong mi nus so/ /ci ste bdag gis bsams pa khyod kyis de bzhin ma byas na ni bdag gi dge ba'i sems 'khrugs par gyur pas 'gro bar mi rigs so/ /man tes smras pa/ rgyal bus sbyin pa mdzad pa ni 'jig rten na gang yang 'di 'dra ba med pas yid
60a7(mdo sde): bzhin du sbyin pa mdzad du gsol/ rgyal bus smras pa/ khyod de ltar nus na shin tu legs so zhes rgyal bu dang btsun mo dang sras gnyis dang bcas pa 'grogs te/ yum gang na ba der song nas da bdag cag mchi'o zhes mchi phyag byas nas yum la 'di skad ces gsol to/ /yum gyis
60b1(mdo sde): skabs skabs su rgyal po chen po la/ ci nas dkar po'i chos kyis yul gyi srid bde zhing 'bangs mang po gtams las mi gcad par gros gdab par gsol lo/ /yum gyis rgyal bu 'gro'o zhes mchi phyag byas pa mthong nas lhag par mya ngan gyis gdungs te drung na 'dug pa la 'di
60b2(mdo sde): skad ces smras so/ /kho mo'i lus 'di ni rdo ba yin pa lta/ snying ni rdo rje yin pa lta ste/ bdag gis rgyal po chen po'i rim gro bya ba la skyon ma byung na/ da kho mo'i bu gcig pu 'di dang bye bral te/ 'gro na ci'i phyir kho mo'i snying 'di gas te shi bar ma gyur/ bu 'di kho mo'i khong pa na 'dug pa
60b3(mdo sde): na skyed shing gi 'dab ma ltar nyin mtshan cher skyes te/ da skyed rdzogs nas kho mo bor te song bas na/ btsun mo thams cad kyang bdag la snying tshim mo zhes brjod la rgyal pos kyang bkur bar mi 'gyur na/ gal te lha rnams kyis bdag gi smon lam bzhin mi 'gal bar mdzad na bdag gi bu phyir
60b4(mdo sde): yul du 'khor bar shog cig ces smon lam btab bo/ /de nas rgyal bu btsun mo dang sras gnyis dang bcas te/ yab dang yum la mchi phyag byas te dong ngo / /de'i tshe btsun mo nyi khris ni so so nas mu tig gi chun po re re brdzangs so/ /blon po chen po bzhi stong gis ni rin po che sna bdun
60b5(mdo sde): las byas pa'i me tog pad mo re re rgyal bu la brdzangs so/ /de nas rgyal bu pho brang nang nas byung ste grong khyer gyi byang sgor phyin nas/ rin po che sna bdun gyi me tog dang do shal yang ril gyis phyogs bzhi nas 'dus pa la ma lus par byin no/ /yul de na gnas pa'i mi mang po khri phrag du mas
60b6(mdo sde): rgyal bu bskyal te/ de dag 'di skad ces gtam du brjod do/ /rgyal bu 'di ni shin tu dge ba yul gyi lha gnyan lta bu yin na/ ci'i phyir yab yum gyis sras rin po che 'di lam ring du spangs shes mthong ba thams cad kyis phangs so zhes smras so/ /de'i tshe rgyal bu grong khyer gyi phyi rol du
60b7(mdo sde): skyed shing gi drung na 'dug ste/ skyel ba'i mi rnams la 'di nas phyir dengs shig ces spro ba'i tshig smras pa dang / skyel skyel ba che chung thams cad mchi ma blags te ngus nas phyir dong ngo / /de nas rgyal bus btsun mo dang sras gnyis shing rta'i nang du bzhag nas/ rgyal bu nyid kyis shing
61a1(mdo sde): rta kha lo bsgyur te song ba las rgyangs chad par phyin te/ skyed shing gi drung na ngal so zhing 'dug pa las bram ze dag cig lhags nas/ rgyal bu las shing rta khrid pa'i rta bslangs so/ /rgyal bus slong ba la rta byin nas/ sras bu gnyis shing rta'i steng du bzhag ste/ btsun
61a2(mdo sde): mos ni shing rta'i phyi nas phul/ rgyal bus ni mdun nas drangs te rkang pas shing rta 'dren cing song ba las/ ring po ma lon par yang bram ze zhig dang phrad nas shing rta bslangs pa dang / rgyal bus shing rta yang bram ze la byin no/ /de nas yang song ba las ring po ma lon par yang bram ze slong ba dang phrad
61a3(mdo sde): nas rgyal bus de dag la 'di skad ces smras so/ /gal te bdag gis khyod la ma byin na ni chags shing ser sna byed par gyur na/ da ni bdag la nor zas zad de ci yang med do zhes smras pa dang / bram ze na re nor rdzas med na lus la gyon pa'i gos de nga la byin cig ces smras pa dang / rgyal bus lus
61a4(mdo sde): la gyon pa'i gos rin po che yang slong ba la byin te/ gos rnying pa zhig gyon te dong ba las ring po ma lon par bram ze yang slong ba zhig dang phrad nas rgyal bus btsun mo'i gos byin no/ /de nas yang dong ba las ring po ma lon par bram ze slong ba dang phrad nas/ rgyal bus sras gnyis kyi gos kyang byin
61a5(mdo sde): no/ /de ltar rgyal bus rta dang shing rta dang nor rdzas dang bgo ba'i gos kyi bar du ma lus par zad par byin pa yang / thog ma nas 'gyod pa'i sems skra'i nyag ma tsam mam ba spu tsam yang med do/ /rgyal bus ni sras bu khur du thogs/ btsun mos ni sras mo pang du khyer nas rkang pas song yang
61a6(mdo sde): rgyal bu dang btsun mo dang sras gnyis kyi bar du dga' ba'i mdangs dang bcas te ri ga la ba der song ngo / /ri dan tig ces bya bar yul ya ba nas lam so rab tu ring ste dpag tshad phrag stong zhig yod do/ /de ltar song song ba las 'brog dgon par phyin nas/ bkres pa dang skom pa'i sdug
61a7(mdo sde): bsngal gyis nyen pa las/ sum cu rtsa gsum gnam gyi lha'i dbang pos 'brog dgon pa der grong khyer khyim bzang po tshong 'dus dang lam srang yod pa/ rol mo dang gos dang bza' ba dang btung ba dang ldan pa/ grong khyim de na mi dag gis rgyal bu bsu ba dag sprul to/ /mi mang pos rgyal bu grong
61b1(mdo sde): khyim du bsus te/ zas dang skom dang bde ba'i yo byad kyis bstabs pa dang / btsun mos rgyal bu la smras pa/ lam ring por bgrod pas rab tu ngal da thal byung 'dug tu mi rung ngam/ rgyal bus smras pa/ yab rgyal pos bdag cag la ri dan tig tu song shig ces bka' stsal
61b2(mdo sde): te/ da 'dir 'dug par gyur na yab rgyal po'i bka' dang 'gal bar gyur te bu sri zhu can ma yin no zhes grong khyer de nas byung ste mod la song ngo / /de ltar song ba las ring po ma lon par ri dan tig gi ri'i drung du phyin pa dang / ri de'i drung na chu chen po shin tu zab pa rgal bar mi thar ba zhig dang
61b3(mdo sde): phrad do/ /de nas btsun mos rgyal bu la re zhig 'dir bsdad do/ /chu chen po bri nas rgal te 'dong ngo zhes smras pa dang / rgyal bus smras pa/ yab rgyal pos bdag cag la ri dan tig tu song shig ces bka' stsal pas/ da 'dir 'dug par gyur na rgyal po'i bka' dang 'gal te/ bu sri
61b4(mdo sde): zhu can ma yin no zhes smras nas rgyal bu de ma thag tu byams pa'i sems kyis ting nge 'dzin du zhugs pa dang / mod la chu'i nang nas ri chen po zhig byung nas chu'i rgyun bcad do/ /de nas rgyal bu dang btsun mo gos brjes te/ chu rgal nas phar rgal ma thag tu rgyal bu yang 'di snyam du
61b5(mdo sde): bsams so/ /thal byung song bar gyur na chu 'khyil pa 'dis sems can mang du 'chi ste/ grog sbur mang po chus khyer bar 'gyur ro snyam bsams nas/ rgyal bu phyir chu la bltas te 'di skad ces smras so/ /chu khyod snga mkho bzhin du rgyun du 'bab cing gal te bdag 'dod pa zhig 'ongs
61b6(mdo sde): na yang thar bar byos shig ces smras ma thag tu chu yang snga mkho bzhin du 'bab par gyur to/ /de nas song ba las ri dan tig tu phyin nas rgyal bus ri de la bltas nas/ ri de rad rod dang zad zed du 'dug la shing mang po rab tu rgyas shing bya sna tshogs kyang snyan pa'i sgra 'byin/ 'bab chu dang
61b7(mdo sde): chu mig dang mtshe'u dang lteng kar ldan te chu ni mngar/ 'bras bu ni zhim/ chu bya dang ngang ngur dang 'jol mo dang ri skegs la sogs pa bya rnam pa sna tshogs dag kyang gnas pa mthong nas rgyal bus btsun mo la yang 'di skad ces smras so/ /ri 'di la bltas na shing dang tshal gnam la reg pa
62a1(mdo sde): tsam du skyes na yang / brngas pa'am bcad pa med pas chu mig zhim po la 'thung zhing 'bras bu mngar ba za ste/ ri 'di la sgom pa dag yod pas 'dir gnas par bya'o/ /rgyal bu ri de la phyin pa na/ ri de la gnas pa'i 'dab chags bya dang gcan gzan dang
62a2(mdo sde): thams cad rab tu dga' nas rgyal bu bsus so/ /de'i tshe ri de la sgom pa'i dge slong a tshu ta zhes bya ba lo lnga brgya lon pa/ yon tan mchog dang ldan pa zhig gnas te/ rgyal bu de'i drung du song nas/ phyag byas te phyogs gcig tu 'dug nas 'di skad ces smras so/ /ri 'di la gang phyogs
62a3(mdo sde): na 'bras bu dang chu mig bzang por ldan pa gnas su rung ba ci yod ces dris pa dang / a tshu tas smras pa/ ri 'di gnas thams cad du bsod nams dang ldan pa'i sa gzhi yin pas gang du gnas kyang rung ste/ ri 'di ni shin tu dben pa'i gnas gtsang ma yin pas na ci rgyal bu khyod chung
62a4(mdo sde): ma dang bu smad du bcas te chos slob tu 'ongs sam/ de la rgyal bus smra ma khom par btsun mo man tes smras pa/ dge slong la 'di skad ces smras so/ /btsun pa ri la lam bsgoms nas ji srid cig lon/ dge slong gis smras pa/ ri 'dir phyin nas lo bzhi brgya'am lnga brgya
62a5(mdo sde): tsam lon no/ /btsun mo man tes smras pa/ da dung bdag dang bdag gi bar du 'dzin na nam zhig lam thob par 'gyur/ de srid du ri la gnas kyang rdo shing dang tha mi dad de bdag dang bdag gir mi 'dzin na gdod lam thob par 'gyur ro zhe'o/ /dge slong gis smras pa/ bdag gis
62a6(mdo sde): yang dag par don de lta bu mi shes so/ /de nas rgyal bus dge slong la smras pa/ btsun pa yul ya ba'i rgyal bu rgyal tshab don grub ces bya ba thos sam/ dge slong gis smras pa/ bdag gis rgyun du thos kyi mthong ba ni ma yin no/ /rgyal bus smras pa/ bdag ni rgyal bu rgyal tshab don grub
62a7(mdo sde): ces bya ba yin no/ /dge slong gis rgyal bu khyod gar 'gro ci 'dod ces dris pa dang / rgyal bus smras pa/ bdag ni theg pa chen po'i lam 'dod do zhes smras so/ /dge slong gis smras pa/ rgyal bu'i yon tan dang sbyar na/ ring por mi thogs par theg pa chen po'i lam thob par 'gyur te/
62b1(mdo sde): rgyal bu bla na med pa'i byang chub mngon par sangs rgyas pa na/ bdag ni nye gnas rdzu 'phrul gyi mchog tu gyur cig ces smras nas/ rgyal bu khrid de 'dug pa'i gnas bstan to/ /de nas dge slong gis chos bzhin du rgyal bu'i skra slas nas mdud pa bor nas/ zas su ni shing gi 'bras
62b2(mdo sde): bu shing tog za/ skom du ni chu mig 'thung ngo / /de nas rgyal bus shing dang rtswa bsdus te/ bdag 'dug pa'i rtswa'i spyil po chung ngu ma gcig byas/ btsun mo man te bu ming sring gnyis 'dug pa'i spyil po re re yang byas so/ /de'i tshe na khye'u'i ming ni ya ri zhes bya ste/ lo bdun lon nas
62b3(mdo sde): gos rang gyon nus te/ pha'i phyi bzhin du 'gro'o/ /bu mo'i ming ni ge no yan zhes bya ste lo drug lon pas/ kyi pags pa gyon cing ma'i phyi bzhin 'gro'o/ /ri de la gnas pa'i gcan gzan dang / dang / 'dab chags bya la sogs pa thams cad kyang rab tu
62b4(mdo sde): dga' nas/ rgyal bu la rten cing gnas so/ /rgyal bu ri de la phyin nas zhag gcig lon pa dang / sngon skams pa'i chu mig dang / rdzing yang chus gang bar gyur/ skyed shing skams pa rnams kyang thams cad me tog dang 'dab ma skyes par gyur te/ srin bu gdug pa rnams kyang
62b5(mdo sde): med par gyur nas/ gcan gzan gcig la gcig za ba yang so so nas rtswa la za bar gyur/ 'bras bu'i shing rnams kyang rgyas shing bzang por gyur/ bya sna tshogs snying rje'i skad kyi sgra skad snyan pa 'byin par gyur to/ /btsun mo man tes ni shing gi 'bras bu dang shing tog brngas
62b6(mdo sde): shing rgyal bu la phul te/ sras ming sring gnyis kyang snyod do/ /sras bu ming sring gnyis ni skabs skabs su pha ma gnyis dang bral te/ ha cang yang mi ring ba'i chu mig 'gram dag tu gcan gzan nam dag dang lhan cig rtse ste/ bar 'ga' zhag lon par yang rtse'o/ /phyis
62b7(mdo sde): dus gzhan zhig na sras khye'u ya ri seng ge la zhon pa las/ seng ge rgal nas rdab cig bsnun pas sras bu'i gdong pa cung zad snad de khrag byung ba las/ spre'u zhig gis shing gi lo ma blangs te gdong gi khrag phyis nas chu 'gram du khrid de khrag bkrus pa yang rgyal bus rgyang ma nas mthong ngo / /
63a1(mdo sde): de'i tshe yul kai lai zhes bya bar bram ze dbul po zhig lo bzhi bcu lon nas chung ma blangs so/ /chung ma ni rab tu bzang zhing sdug la/ bram ze de ni rab tu mi sdug pa'i mtshan ma bcu gnyis rdzogs par yod de/ de'i lus mdog sol ba ltar gnag la gdong
63a2(mdo sde): la 'bur 'bur po gsum yod pa/ sna 'khyor zhing mig gnyis shel ltar sngo ba/ gdong gnyer ma can la ma mchu 'phyang ba/ smra ba'i skad mi snyan pa/ gsus pa che ba/ rkub 'bur ba/ rkang pa gnyis gyol ba/ mgo shu ba can la skra med pa/ 'dre ltar mi sdug pa zhig
63a3(mdo sde): ste/ chung mas kyang mthong mi 'dod pa tsam du shi yang sla zhes rgyun du dmod mo byed pa zhig yod do/ /dus gzhan zhig na chung ma de chu chur song song ba las/ lam du khyo ga gzhon nu ma dag cig dang phrad nas khyo ga rnams kyis khyim thab kyi gzugs 'di 'dra'o zhes co 'dri zhing
63a4(mdo sde): bgad nas/ khyod ni dpe med par bzang zhing sdug na/ ci ltar 'di 'dra ba'i chung ma byed nus ces smras pa dang chung mas khyo ga de dag la 'di skad ces smras so/ /rgan po'i mgo ni shing la ba mo chags pa ltar skya ba de nang nub tu shi bar dga' na shir mi btub ji ltar bya/ de
63a5(mdo sde): nas chu snod thogs nas phyir khyim du 'ongs te/ khyim thab la 'di skad ces smras so/ /bdag chu chur song song ba las/ lam du khyo ga gzhon nu dag cig dang phrad de/ de dag bdag la co 'dri zhing bgad nas/ da khyod kyis bkol ba'i bran khol yod na chu chu yang mi dgos
63a6(mdo sde): te/ gzhan gyis dpyas par yang mi 'gyur ro/ /khyim thab kyis smras pa/ bdag cag ni shin tu yang dbul phongs pa yin na bran khol ga las rnyed par 'gyur/ chung mas smras pa/ gal te bdag gi phyir bran khol ma btsal na bdag kyang 'gro ste/ khyod dang lhan cig mi gnas so
63a7(mdo sde): zhes chung mas yang 'di skad ces smras so/ /kho mos thos na/ rgyal bu don grub sbyin pa ma 'os par byin pas yab rgyal pos ri dan tig ces bya bar spangs so/ /rgyal bu de la bu khye'u gcig dang bu mo gcig yod ces grag gis/ khyod de slong du song shig /khyim thab kyis smras pa/
63b1(mdo sde): ri dan tig ces bya ba 'di nas dpag tshad drug stong lhag tsam gcig gi lam so yod la/ sngon la lung bgrod kyang ma myong na da ci ltar bgrod par bya/ chung mas smras pa/ bdag gi phyir bran khol ma btsal na bdag 'gegs te 'chi'o zhes smras pa dang / khyim thab kyis smras pa/ nyes
63b2(mdo sde): na kho bo ni gcig gis bsad kyang sla'o/ /khyod shi bar mi 'dod do zhes smras nas/ khyod kyis bdag slong du 'gro bar dad na kho bo'i rgyags dang dgos pa sbyor cig ces bsgo'o/ /chung mas smras pa/ da song shig rgyags dang dgos pa yang med do zhes smras nas/ bram zes rgyags
63b3(mdo sde): rang sbyar te rkang pas lam du zhugs te song ngo / /de nas bram ze yul ya ba zhes bya ba ga la ba der song ste der phyin pa dang / rgyal po'i pho brang gi sgor 'ongs nas sgo srung ba la rgyal bu don grub da ltar ga la 'dug ces dris pa dang / sgo srung de pho brang gi nang du song nas rgyal po la da
63b4(mdo sde): ltar phyi rol na bram ze zhig rgyal bu don grub ga re zhes 'dri'o/ /rgyal pos rgyal bu don grub ga re zhes smra ba'i tshig thos pa tsam gyis sems 'khrug cing khros nas/ 'di snyam du 'di 'dra ba sha stag gi phyir nga'i sras spangs par gyur na/ da yang slong du 'ongs snyam bsams nas/
63b5(mdo sde): dpe 'di skad ces brjod par gyur to/ /dper na me ni rang bzhin gyis tsha zhing 'bar ba yin na/ de'i steng du shing bsnan pa dang 'dra ste bdag kyang da ltar mya ngan gyis gdungs te/ me dang 'dra ba las da yang rgyal bu ga re zhes 'dri ba ni me la shing gis bsnan pa dang 'dra'o/ /bram zes
63b6(mdo sde): gsol pa/ bdag ni lam ring po nas 'ongs pa yang rgyal bu rgyal tshab mi'i yid dang mi 'gal bar sbyin pa bgyid do zhes ming yang snyan pa steng du gnam la thug /'og tu ni chu mig gi gting la thug gi bar du grags pa bdag lam ring po nas re ba yod pas 'ongs so/ /rgyal pos
63b7(mdo sde): smras pa rgyal bu don grub ni da ltar ri shin tu dben pa na gnas te/ rab tu dbul zhing ci yang med na/ khyod la ci zhig sbyin du yod/ bram zes smras pa/ rgyal bu la ci yang med kyang bdag phrad par dga'o zhes smras pa dang / rgyal pos kyang gzhan zhig la lam ston cig ces
64a1(mdo sde): bsgo'o/ /de nas bram ze de song song ba las dan tig gi ri drung du chu chen po zhig yod par phyin nas/ rgyal bu 'ba' zhig bsams shing yid la byas pas chu'i pha rol tu phyin par gyur to/ /de nas bram ze ri de la phyin nas thog ma rngon pa zhig dang phrad de rngon
64a2(mdo sde): pa de la khyod ri la rgyal bu don grub ces bya ba mthong ngam zhes dris pa dang / rngon pa des kyang rgyal bu sbyin pa la dga' bas bram ze 'di dag gi phyir ri la spangs par shes pas/ rngon pa des kyang bram ze bzung nas shing la bcings te brdegs pas lus la rma yang byung ngo / /
64a3(mdo sde): rngon pas yang smras pa/ khyod rgyal bu dris te ci zhig bya mda' 'phang ngo zhes byas pa dang / bram ze de 'di snyam du/ da ni 'dis bdag gsod yang dag na zhig bya'o snyam bsams nas/ rngon pa la khyod bdag la 'dri na ci nyes ces smras so/ /de nas rngon pas 'o
64a4(mdo sde): na ci zhig smra bar sems zhes dris pa dang / bram zes tshig 'di skad ces smras so/ /rgyal po yab rgyal bu mthong bar dga' bas bdag 'dir rgyal bu phyir 'gugs su 'ongs so zhes smras ma thag tu rngon pas kyang bkrol te btang nas sngar ma rtogs te rgyus ma shes so zhes
64a5(mdo sde): bzod pa gsol nas rgyal bu gang na 'dug pa'i gnas bstan to/ /de nas bram ze de rgyal bu'i thad du phyin pa dang / rgyal bus kyang rgyang ma nas bram ze 'ongs pa mthong nas rab tu dga' ba'i sems skyes te bsus nas gus par phyag byas te/ khyod ga las 'ongs lam du nyon mongs shing
64a6(mdo sde): ngal bar ma gyur tam ci 'dod ces spro ba'i gtam byas so/ /bram zes smras pa/ bdag lam ring po nas 'ongs te lus thams cad rtse zhing ngal te bkres skom mo zhes smras pa dang / rgyal bus nang du khrid nas stan la 'dug tu bcug ste/ shing thog dang shing gi 'bras bu dang btung
64a7(mdo sde): ba'i skom mdun du phab nas/ bram zes kyang skom 'thungs shing thog zos te/ thal byung rgyal bu la 'di skad ces smras so/ /bdag ni yul kai lai zhes bya ba'i yul mi yin te/ snga zhig nas rgyal bu sbyin pa la dga'o zhes phyogs bcur grags shing thos pas/ bdag ni dbul
64b1(mdo sde): phongs te rgyal bu la slong du 'ongs so/ /rgyal bus smras pa/ bdag la yod pa las khyod la ma byin na ni chags shing ser sna byed par yang 'gyur na bdag la ci bdog pa sngar btang bas da ni ci yang sbyin du med do/ /bram zes smras pa/ de ltar nor rdzas sbyin du med na khyod kyi bu
64b2(mdo sde): ming sring gnyis bdag rgad po'i 'khol ba'am bran du byin cig ces de bzhin du lan gnyis lan gsum gyi bar du smras nas/ rgyal bus kyang khyod lam ring po nas 'ongs la/ bdag gi bu ming sring gnyis 'dod pa rab tu legs kyis sbyin no zhes smras so/ /de'i tshe na bu
64b3(mdo sde): ming sring gnyis rtser song song ba las/ rgyal bus bos nas bu la 'di skad ces bsgo'o/ /bram ze 'di lam ring po nas bu khyed gnyis slong ngo zhes zer nas/ kho bos kyang sbyin par byas kyis khyed gnyis 'di'i phyi bzhin song shig ces bsgo ba dang / bu gnyis rgyal bu'i
64b4(mdo sde): mchan du bros nas ngu ste 'di skad ces smras so/ /bdag cag gis bram ze du ma yang mthong na 'di 'dra ba dag ma mthong ste/ 'di ni bram ze ma lags kyi yang dag par lags pas bdag cag gi ma shing thog tshol du mchis pa las/ slar ma 'khor bar
64b5(mdo sde): bdag cag gnyis 'di'i zas su stsal na gdon mi 'tshal bar 'gum mo/ /bdag gi ma slar mchis te bu dang ma mjal na/ ji ltar ba dang be'u bral ba ltar ngu zhing cho nges 'debs te mi dga' ba'i mya ngan gyis gdungs par 'gyur ro/ /rgyal bus bu la
64b6(mdo sde): bsgo ba/ kho bos sbyin par gnang bas bsdad du mi rung ste 'di bram ze yin gyi ma yin pas mi zos kyis khyed gnyis 'di'i phyi bzhin song shig /bram zes smras pa/ bdag ni da chas te 'gro'o/ /gal te bu'i ma 'ongs na 'gror med de/ ma btang na rgyal bus
64b7(mdo sde): bdag la byin pa'i dge ba'i sems/ bu'i mas zlog cing nyams par 'gyur du dogs so/ /rgyal bus smras pa/ bdag gis sbyin pa ci byas kyang thog ma nas ci la yang 'gyod pa'i sems byung ma myong ngo / /de nas rgyal bus chu snod thogs nas/ bram ze'i lag par chu blugs
65a1(mdo sde): nas bu gnyis kyi lag pa nas bzung ste/ bram ze la phul ba na sa yang rab tu g.yos so/ /bu gnyis bram ze'i phyi bzhin mchir ma btub nas/ phyir pha rgyal bu'i drung du 'ongs te/ pus mo sa la btsugs nas pha rgyal bu la 'di skad ces gsol to/ /bdag
65a2(mdo sde): cag gnyis kyis tshe rabs snga ma la mi dge ba'i sdig pa ci bgyis na 'di lta bu'i sdug bsngal myong bar gyur/ bdag cag ni rgyal po'i rigs su skyes na ci'i slad du pha rol po'i bran khol du gyur ces pha rgyal bu la sdig bshags nas/ 'di'i rgyu 'di'i rkyen gyis sdig pa byang zhing
65a3(mdo sde): bsod nams skyes te gang nas gang du skyes kyang 'di lta bu'i sdug bsngal dang phrad par ma gyur cig ces smras so/ /rgyal bus bu la smras pa/ 'jig rten na mdza' zhing sdug go cog mthar bye bral bar gyur te/ thams cad mi rtag pas yid brtan du mi rung / kho bo nam bla na
65a4(mdo sde): med pa'i mnyam snyoms pa'i byang chub thob pa na khyod thar pa'i don bya'o zhes bsgo'o/ /bu gnyis kyis yang yab rgyal bu la smras pa/ bus ni ma la mchi phyag bya ba lags na da gzhar yang mi phrad de/ ma'i ngo ma mthong ba yang bdag cag gi sngon gyi sdig pa'i las kyis gdungs
65a5(mdo sde): par zad na/ bdag cag gi ma ci'i phyir mya ngan gyis gdungs shing sdug bsngal bar mi 'gyur zhes smre sngags 'don to/ /bram zes smras pa/ bdag rgas la nyam chung bas bus pa 'di gnyis bdag bor te ma'i thad du bros par gyur na bdag gis byar med par 'gyur gyis/
65a6(mdo sde): khyod kyis chings la dkris shig ces smras pa dang / rgyal bus kyang bu gnyis kyi lag pa phying ka log tu bzung ste/ bram ze nyid 'ching du bcug nas phying ka log tu bcings pa'i thag pa bram ze'i lag par byin te sbrel nas khrid do/ /bu gnyis ni de ltar khrid kyang 'gror ma
65a7(mdo sde): btub ste 'then pa las bram zes lcag thogs te/ ded nas gzhus pa'i lam du khrag byung ba yang sa la chal par gang ngo / /rgyal bus de ltar mthong nas mchi ma byung ste/ mchi ma sa la bo bas sa yang khol bar gyur to/ /rgyal bu dang dang gcan gzan
65b1(mdo sde): mang po thams cad kyis bu gnyis bskyal te mi snang bar gyur pa dang / gzod phyir log go/ /dang gcan gzan la sogs pas rgyal bu bskyal te/ phyir rgyal bu dang rtse ba'i gnas su phyin nas snying rje ba'i skad phyung ste lus sa la rdebs shing 'gro'o/ /bram
65b2(mdo sde): ze des lam du zhugs te song song ba las/ lam kar skyed shing zhig yod pa la bu gnyis btags te 'dug go/ /de nas chas pa dang bu gnyis ma dang phrad du re nas shing gi phag 'khri zhing 'gror ma btub nas/ bram zes yang gzhus pa las bu gnyis kyis 'di skad ces
65b3(mdo sde): smras so/ /bdag cag la ma rdeg cig /bdag cag rang 'gro'o zhes gnam la yar bltas te/ yang 'di skad ces smras so/ /ri gnyen gyi lha dang nags tshal gyi shing gi lha rnams bdag cag la cung zad thugs brtse ba'am dgongs pa mi mnga' 'am bdag
65b4(mdo sde): cag ni lam ring por gzhan gyi bran khol byed du 'gro ste/ ma dang bral bar gyur na bdag cag gi ma ri la shing thog tshol zhing brdar btang ste/ myur du bdag cag dang ngo phrad par shog cig mi sbran nam zhes de skad smras pa dang / bu'i ma ri la 'dug pa'i rkang pa
65b5(mdo sde): g.yon pa'i rkang mthil g.ya' zhing g.yo ba dang mig g.yon pa yang 'gul nu ma gnyis nas nu zho yang rang zag par gyur nas/ 'di snyam du 'di 'dra ba'i ltas ngan pa gna' byung ma myong na bdag gi bu gnyis la ye 'drog ma byung ngam snyam bsams nas/ shing thog gis ci zhig
65b6(mdo sde): bya snyam ste/ shing thog brnga ba yang btang nas myur bar phyir gnas su 'gro bar chas so/ /de'i tshe sum cu rtsa gsum pa'i gnam gyi lha'i dbang po/ rgyal bus gzhan la bu byin par shes nas/ btsun mos dge bar bsams pa'i sems kyi bar chad byed du dogs
65b7(mdo sde): pas/ seng ge zhig tu sprul nas lam gyi srang du bsdad do/ /btsun mos seng ge la smras pa/ khyod ni gcan gzan gyi rgyal po/ kho bo ni mi'i rgyal mo yin te ri la 'khod par 'dra na cung zad lam las byol te bdag thong shig /bdag la bu chung ngu ma shed ma bye ba
66a1(mdo sde): gnyis shig yod de/ da tsam gyi bar du ci yang ma zos pas bdag 'ong du re ste sdod do/ /seng ges kyang bram ze de rgyang ring du thal bar shes nas lam las byol te btsun mo btang ngo / /btsun mo phyir gnas su 'ongs nas/ rgyal bu 'ba' zhig snang
66a2(mdo sde): gi bu gnyis ma mthong bas/ bdag nyid 'dug pa'i spyil bur bltas na yang bu ma mthong / bu gnyis 'dug pa'i spyil por bltas na yang bu ma mthong ste/ de nas bu rtse ba'i gnas chu 'gram du btsal na yang ma mthong ngo / /sngon bu dang rtse ba'i sha ba dang / kha sha dang / gcan
66a3(mdo sde): gzan seng ge dang / spre'u la sogs te mdun nas lus sa la rdebs shing sgra 'byin la/ sngon rtse ba'i rdzing bu'i chu yang skams par mthong nas/ phyir rgyal bu gang na ba der song ste phyin pa dang rgyal bu la bdag gi bu gnyis ga re zhes dris na/ rgyal bu cang mi smra'o/ /btsun mos yang
66a4(mdo sde): smras pa/ bdag nam shing thog thogs te phyir gnas su 'khor ba na bdag gi bu gnyis rgyang ma nas rgyug cing mdun du bsus te/ rdeg 'chos na yang phyir langs te dkyu mchong zhing a ma 'ongs a ma 'ongs so zhes 'bod de/ bdag 'dug pa na gnyis ka g.yas g.yon na 'dug cing /
66a5(mdo sde): phrag pa'am lus la rdul gos na yang 'phyi zhing sprug /da bdag gi bu ga re ma mthong na gzhan la ma byin nam/ 'di ltar ma mthong bas bdag gi snying gas par 'gyur gyis/ bdag gi bu ga la 'dug myur du smros shig /bdag myos par 'gyur ro zhes de ltar lan gnyis lan
66a6(mdo sde): gsum gyi bar du dris kyang lan ma smras so/ /btsun mos yang smras pa/ lhag par sdug bsngal gyis gdungs te/ bu gnyis ma mthong ba lta tshod yod na/ rgyal bus lan ma ster bas lhag par myos shing 'khrugs par gyur to/ /rgyal bus smras pa/ yul kai lai zhes
66a7(mdo sde): bya ba nas bram ze zhig 'ongs te/ bdag la bu gnyis bslangs pa las bdag gis byin no/ /btsun mos rgyal bus smras pa thos ma thag tu ri rdib pa ltar sa la 'gyel te 'gre zhing cho nges btab bo/ /rgyal bus smras pa re zhig sdod cig /khyod sngon 'das pa'i dus na sangs
66b1(mdo sde): rgyas mar me mdzad kyi tshe dam ji ltar bcas pa mi dran nam/ de'i tshe de'i dus na bdag ni bram ze'i bu gzhon nu zhes bya/ khyod ni bram ze'i bu mo sun da ri ka zhes bya ste/ khyod ni de'i tshe me tog pad mo bdun zhig thogs/ bdag la dngul gyi dong tse lnga zhig yod de/ khyod
66b2(mdo sde): las pad mo lnga zhig nyos nas sangs rgyas la phul bar byas pa las khyod kyis pad mo lhag ma gnyis po yang nga la byin te/ sangs rgyas la 'bul gyis smon lam du yang bdag skye ba pha rol tu rtag par khyod kyi chung mar shog cig ces smon lam btab pa las/ bdag de'i tshe
66b3(mdo sde): khyod dang 'di skad ces dam ma bcas sam/ khyod bdag gi chung mar dga' na bdag gi yid dang 'gal bar ma byed cig /bdag sbyin pa zhig byed na pha ma gnyis ma gtogs par gzhan sbyin yang bdag gi yid bzhin du sbyin pa las 'gal bar ma byed cig ces dam
66b4(mdo sde): bcas pa las/ de'i tshe khyod na re de bzhin du bya'o zhes mi zer ram/ da khyod kyi bu gnyis gzhan la byin pa la bdag gi dge ba'i sems dkrug tu yang ci yod ces rgyal bus smras ma thag tu/ btsun mos thos pa tsam gyis sems dang yid kyis sngon gyi gnas dran
66b5(mdo sde): pa'i mngon par shes pa tshor bar gyur te/ rgyal bu'i bsam pa myur bar rdzogs par 'dod pas yid bzhin du sbyin pa la rjes su yi rang bar gyur to/ /de nas lha'i dbang po brgya byin rgyal bus sbyin pa byin pa ji ltar sems pa bsams pa'i phyir bram ze zhig tu sprul to/ /
66b6(mdo sde): bram ze de yang mi sdug pa rnam pa bcu gnyis dang ldan te/ rgyal bu ga la ba der song nas 'di skad ces smras so/ /rgyal bu khyod sbyin pa la dga' bas pha rol po'i yid dang 'gal bar mi byed ces grag ste/ bdag kyang ched du 'dir slong du 'ongs kyis khyod la btsun
66b7(mdo sde): mo yod pa de bdag la byin cig / rgyal bus smras pa/ shin tu legs te de bzhin du sbyin no zhes smras so/ /btsun mos smras pa/ bdag kyang pha rol po la byin na rgyal bu'i g.yog sus bya/ rgyal bus smras pa/ da khyod kyang sbyin pa ma byas na ji ltar yang bla na med
67a1(mdo sde): pa'i mnyam snyoms pa'i byang chub thob par 'gyur/ de nas rgyal bus chu snod thogs te bram ze'i lag pa bkru ba'i phyir/ lag par chu blugs nas btsun mo yang bram ze la phul lo/ /de ltar rgyal bu la 'gyod pa'i sems cung zad kyang med par
67a2(mdo sde): brgya byin gyis rtogs nas lha rnams kyis bstod cing bsngags te gnam sa yang cher g.yos so/ /de nas bram zes btsun mo khrid de gom pa bdun tsam du phyin pa dang / phyir log nas btsun mo 'di rgyal bu la phyir gtams kyis su la yang ma sbyin cig ces smras so/ /
67a3(mdo sde): rgyal bus slar smras pa/ ci'i phyir mi khrid mi 'dod dam/ ci mir skyes pa'i chung ma'i nang na chung ma 'di ni shin tu yang bzang zhing mdzes te rgyal po'i bu mo yin la/ rgyal po de la bu mo 'di gcig pu las med de/ chung ma 'di ni bdag la chu gang che bas kha zas btso ba
67a4(mdo sde): dang bsreg pa yang lag dar te byed/ bza' ba dang btung ba ngan kyang ngan ces mi 'khang ste/ rtag tu 'grub che la byad bzhin yang bzang la mdzes pas khyod khyer na bdag dga'o zhes smras so/ /bram zes rgyal bu la smras pa/ bdag ni bram ze ma yin gyi brgya byin
67a5(mdo sde): lha'i dbang po yin te ched du khyod bgam pa'i phyir 'ongs pa yin no zhes phyir brgya byin gyi lus bzang por bsgyur nas/ khyed ci dang cir smon ces smras so/ /de nas btsun mos gus par phyag 'tshal te smon lam rnam pa gsum zhig gsol to/ /gang zhe na gcig tu
67a6(mdo sde): bdag gi bu khrid pa'i bram ze phyir yang bdag gi yul du song bar gyur cig / gnyis su na bdag gi bu gnyis bkres pa dang skom pas sdug bsngal bar ma gyur cig /gsum du na rgyal bu dang bdag cag gnyis kyang phyir bdag cag gi yul du myur du 'khor bar gyur cig
67a7(mdo sde): ces smras pa dang / brgya byin lha'i dbang pos kyang de bzhin du smon lam grub par gyur cig ces smras so/ /rgyal bus smras pa/ bdag ni sems can thams cad skye ba dang rga ba dang na ba dang 'chi ba'i sdug bsngal las sgrol bar gyur cig ces smon lam btab pa dang / brgya byin
67b1(mdo sde): lha'i dbang pos smras pa/ smon lam 'di ni shin tu yang rgya che ste bla na med pa yin no/ /gal te mtho ris su skye zhing nyi zla la dbang ba'i bdag por 'dod dam/ 'jig rten gyi rgyal por 'dod dam/ tshe ring zhing yun tu gnas par 'dod na/ bdag gis sbyin nus kyis
67b2(mdo sde): khyod kyis smras pa'i smon lam khams gsum las mchog tu 'das pa yin pas bdag gis nus pa ma yin no/ /rgyal bus smras pa/ da ltar re zhig shin tu phyug por gyur te sngon bas kyang lhag par rtag par sbyin pa byin zhing / yab rgyal po dang blon po rnams
67b3(mdo sde): dang / bdag cag phrad par shog cig ces smras pa dang brgya byin gyis smon pa bzhin du nges par grub par gyur cig ces smras ma thag tu mi snang bar gyur to/ /yul kai lai'i bram ze des byis pa gnyis khrid de khyim du 'ongs na/ chung mas 'di skad du khyod ngo so 'di lta
67b4(mdo sde): bus 'khor te 'ongs pa lta ngo mi tsha'am/ bus pa 'di gnyis ni rgyal po'i gdung la gtogs pa yin na snying rje'i sems kyang med de/ 'di ltar btsogs brdegs shing lus la rma dang rnag khrag gis btsog btsog ltar byas pa bzod dam zhes spyos brgyad nas/ bus pa 'di
67b5(mdo sde): gnyis tshongs la bkol du rung ba khrid de shog cig ces bsgo ba dang / khyim thab kyang chung mas bsgo ba bzhin tshong 'dus su song ba las brgya byin lha'i dbang pos sprul te tshong 'dus su 'ongs nas bram ze de la bus pa 'di ni shin tu rin che bas su yang nyo mi nus so zhes smras so/ /
67b6(mdo sde): bus pa de gnyis bkres shing skom pa las/ brgya byin gyis lha'i rdzu 'phrul gyis lha'i dri bsung sprul te/ bus pa gnyis kyi ba spu'i khung bu nas lto 'grangs par byas te/ brgya byin gyis bram ze'i sems kyang bsgyur nas yul ya bar phyin par byas so/ /yul de'i blon
67b7(mdo sde): po dang yul mi thams cad kyis rgyal bu'i sras/ rgyal po chen po'i tsha bo yin par mi shes pa med pas yul mi thams cad kyang mya ngan gyis gdungs te/ blon po la sogs pas bu gnyis ga las 'ongs zhes dris pa dang / bram ze na re bdag gis bslangs te 'ongs pa la
68a1(mdo sde): khyod kyis drir ci yod ces smras so/ /blon po rnams kyis smras pa/ bdag cag gi yul du 'ongs pas na bdag cag gis dri bar rigs kyi mi 'dri ba ma yin no zhes blon po dang yul mi rnams kyis bgros te/ bram ze las bu gnyis dbrog par
68a2(mdo sde): byas pa las de'i nang na khyim bdag gcig gis 'di skad ces gros btab bo/ /'di ni rgyal bus sbyin par bsams te byin pa 'di la rgyal bus bsams pa'i yid dang 'gal zhing dbrog par mi rigs kyi/ nyis na rgyal po chen po la gsol na/ rgyal po chen po nyid kyis
68a3(mdo sde): rin gyis blu bar 'gyur ro zhes byas pa dang / gros snga ma btang nas blon po rnams kyis rgyal po la 'di skad ces gsol to/ /rgyal po chen po'i dbon po gnyis da ltar bram ze zhig 'tshong zhing mchis ces gsol pa dang / rgyal pos tshig de thos ma thag tu cher dngangs
68a4(mdo sde): te bram ze dang bu gnyis pho brang nang du khrid de shog cig ces bsgo nas/ bu gnyis pho brang nang du 'ongs pa'i tshe rgyal po dang btsun mo dang pho brang gi slas dang blon po rnams kyis bu gnyis mthong nas thams cad dbugs kyis brnangs pa tsam du ma ngus pa med do/ /de nas rgyal pos
68a5(mdo sde): bram ze de la khyod kyis bu 'di gnyis ji ltar thob ces dris na/ bram ze na re bdag gis rgyal bu las bslangs te thob bo zhes zer ro/ /rgyal pos bus pa 'di gnyis bos te/ pang par blang snyam pa las bu gnyis 'ong du ma btub bo/ /de nas rgyal pos bu 'di gnyis
68a6(mdo sde): kyi rin ci tsam 'dod ces dris na/ bram ze smra ma khom par khye'u yis 'di skad ces gsol to/ /bdag bu pho ni dngul gyi dong tse stong dang ba lang brgya zhig ri'o/ /bu mo ni gser gyi dong tse stong dang ba bzhon nyis brgya ri'o zhes gsol ba dang / rgyal pos khye'u la 'di
68a7(mdo sde): skad ces smras so/ /'jig rten chos kyis mi'i nang na pho ni rin po che dbyig ltar rin che ba yin na/ ci'i phyir bu pho ni rin chung / bu mo ni rin che bar 'debs/ bu khye'u yis gsol pa/ pho brang gi slas lta bu rgyal po dang nye ba ma lags la/ ma rabs bran las slas su
68b1(mdo sde): bzhes te/ de la thugs dgyes pas bkur zhing btsun par mdzad de/ rin po che'i gos skon zhing bza' ba dang / btung ba ro brgya dang ldan pa bstabs na/ sras gcig pu zhig mnga' ba ri la spangs te/ ya mtshan pho brang gi slas dang rol cing rol mo mdzad kyang sras la
68b2(mdo sde): cung zad tsam yang dgongs pa'i thugs kyang mi mnga' bas/ de bas na bu pho ni rin chung la bu mo ni rin che bar mngon no/ /rgyal pos de skad ces smras pa thos nas lhag par mi dga' ba'i mya ngan skyes te/ mchi ma blags nas 'di skad du bdag ni rab tu gnong na khyed ci'i phyir kho bo'i pang du
68b3(mdo sde): mi 'ong / khyed nga la mi dga' 'am 'on te bram zes 'jigs zhes dris na/ byis pa na re bdag cag ni rgyal po chen po la mi dga' ba'am bram zes skrag pa yang ma lags na/ thog ma rgyal po chen po'i tsha bo las da ltar mi'i bran khol du gyur pas/ gang na yang mi'i bran khol
68b4(mdo sde): rgyal po'i pang du 'dug pa'i chos med pas mi spobs so/ /rgyal pos de skad ces smras pa thos nas/ lhag par mya ngan gyis gdungs par gyur te mi dga' bar gyur nas/ bus gsol pa bzhin du bram ze la rin byin cig ces bsgo nas/ bu gnyis gdod rgyal po'i pang
68b5(mdo sde): du blangs so/ /bu gnyis rgyal pos blangs nas phyag gis bu gnyis kyi mgo nas byugs te 'di skad ces smras so/ /khyed ri la gnas pa na/ zas su ni ci za/ gos su ni ci gyon zhes dris na/ bu gnyis na re/ zas su ni shing gi 'bras bu shing thog za/ gos su
68b6(mdo sde): ni pags pa dang snam bu gyon te/ bya mang po dang rtse dga' bas mya ngan gyi sems med do zhes gsol to/ /de nas rgyal pos bram ze de la phyi rol du song shig ces bsgo ba dang / bu gnyis kyis rgyal po la 'di skad ces gsol to/ /bram ze 'di rab tu bkres skom gyis nyen na/
68b7(mdo sde): de la kha zas kyis tshim par mdzad du gsol/ rgyal pos smras pa/ khyod la mi dga' ba'am 'khon du 'dzin pa med par phyir kha zas sbyin par sems/ bus smras pa/ bdag gi pha byang chub kyi lam la dga' bas nor rdzas kyis sbyin du med de/ bdag gi lus kyis
69a1(mdo sde): slong ba la byin pa yang bdag cag la dbang ba'i bdag po lags te/ 'dis bdag cag la bkol ba'i las tsam byed du ma bcug pa yang thog ma phas bsams pa ltar ma gyur te/ de snying rje'i sems tsam yang ma mchis te ltogs shing skom pa bzhin du
69a2(mdo sde): 'dug pa 'di mig gis kyang su zhig gis bzod/ bdag gi phas ni bu yang mi phangs par pha rol po la sbyin pa byed na rgyal po chen pos mi gcig gi kha zas tsam la ser sna mdzad dam zhes gsol pa dang / rgyal pos kyang bram ze de la kha zas kyis tshim par byin nas bram ze yang
69a3(mdo sde): rab tu dga' ste/ phyir bdag gi yul du song ngo / /de nas rgyal pos rgyal bu 'gugs pa'i pho nya btang nas/ pho nya yang de ma thag tu chas te rgyal bu ga la ba der song ngo / /der phyin pa dang chu zhig la ma thar nas pho nya des rgyal bu nyid yid la byas te bsams ma thag
69a4(mdo sde): tu chu de las thar nas rgyal bu gang na ba der phyin te/ rgyal po'i bkas rgyal bu slar yul du gshegs su gsol zhes bsgo'o/ /rgyal bus pho nya la smras pa/ thog ma rgyal pos lo bcu gnyis kyi bar du ri la sgoms shig ces bsgo ste/ da dung lo gcig ma tshang bas da
69a5(mdo sde): lo tshang nas bdag 'gro'o zhes bsgo'o/ /de nas pho nya yang phyir log nas rgyal po la de bzhin du lan gsol pa las/ rgyal po nyid phyag dar te yi ge bris nas phyir pho nya la bskur te 'di skad ces bsgo'o/ /khyod ni mi'i nang na mkhas pa shes rab can yin pas 'gro ba la yang
69a6(mdo sde): bzod cing 'ong ba la yang bzod pa yin na/ ci'i phyir khyod khros te 'ong du mi btub/ khyod dang lhan cig bza' ba dang btung ba gtang dgos kyis myur du shog cig ces pho nya 'gugs su btang ngo / /de nas pho nya yi ge thogs te/ rgyal bu gang na ba der song nas phyin pa dang rgyal bu
69a7(mdo sde): la yi ge phul lo/ /rgyal bus yi ge blangs nas mgo bo sa la gtugs te yi ge la phyag 'tshal nas lan bdun bskor ba byas te/ mod la phyir yul du 'gro bar chas so/ /de'i tshe ri de nas chas pa dang ri de la gnas pa'i dang gcan gzan la sogs pa rgyal bu 'gro'o zhes
69b1(mdo sde): thos nas/ thams cad lus sa la brdabs nas sa la 'gre zhing ngu ba'i skad phyung ngo / /chu mig rnams kyang skams te gcan gzan dang kyi phru gu yang mi nu/ 'dab chags bya mang po yang snying rje'i skad kyis sgra phyung ngo / /de nas rgyal bu gos gyon nas btsun mo dang
69b2(mdo sde): 'grogs te/ phyir yul du song ba las dgra zla'i yul gyi rgyal pos/ rgyal bu phyir 'ong ngo zhes thos nas bal gyi glang po che dkar po la gser gyi sga bstad de/ gser gyi snod du dngul gyi nye'us bkang / dngul gyi snod du ni gser gyi nye'us bkang ba bshams nas/ rgyal bu
69b3(mdo sde): bsu ba'i phyir nam mkha' la stod de/ rgyal bu bsu nas rgyal po'i phrin du 'di skad ces gsol to/ /bdag ni mi shes pa'i dbang du gyur te/ rgyal bu las bal gyi glang po che blangs pas/ de'i rkyen gyis rgyal bu spangs par gyur pa da 'gyod pas na mthol tshangs su gsol lo/ /
69b4(mdo sde): da rgyal bu slar gshegs zhes thos nas rab tu dga' ste/ bal gyi glang po che de nyid kyang slar phul zhing gser dngul gyi nye'u rnams kyang phul na/ 'di dag rnams kyang bzhes shig /nongs pa'i skyon rnams kyang sbyang bar gsol to/ /rgyal bus smras pa/ dper na mi zhig gis
69b5(mdo sde): kha zas ro brgya dang ldan pa sbyar te/ pha rol po gcig la byin pa las/ mi des kha zas zos nas phyir sa la skyugs nas/ phyir skyugs pa'i kha zas dri bsung dang ldan pa de bzar rung bar 'gyur ram/ bdag gis sbyin pa byas pa yang skyugs pa dang 'dra bas phyir mi 'dod
69b6(mdo sde): do/ /pho nya khyod bal gyi glang po che 'di zhon la bdag gi yul du song shig /khyod kyi rgyal po 'di ltar bdag bsu zhing / spro ba'i tshig gis snyan par smras pa rab tu dga'o zhes gsol cig ces bsgo ba dang / pho nya de yang bal gyi glang po che la zhon te phyir bdag gi yul du song
69b7(mdo sde): nas/ rgyal po la de bzhin du gsol pa las/ bal gyi glang po che de'i rkyen gyis 'thab pa'i dgra zla de gcig la gcig byams shing sdug pa'i sems su gyur te/ rgyal po dang yul mi thams cad bla na med pa'i mnyam snyoms pa'i sems bskyed par gyur to/ /de'i tshe rgyal
70a1(mdo sde): po yab kyang bal gyi glang po che la bcibs te rgyal bu bsus so/ /rgyal bus mgo dang gdong gis phyag 'tshal nas rgyal po'i phyi bzhin phyir yul du song ste/ yul mi thams cad kyang rab tu dga' mgu rangs nas me tog dang / bdug spos dang / ba dan
70a2(mdo sde): dang / rgyal mtshan dang / bla re la sogs pas mchod pa bya ba'i phyir bshams te/ sa gzhi yang spos chu chag chag btab nas bsdad do/ /rgyal bu pho brang gi nang du 'ongs nas/ yum gyi drung du phyin pa dang mgo bos phyag 'tshal nas spro ba'i tshig gis snyun gsol to/ /
70a3(mdo sde): de nas rgyal pos rin po che'i bang mdzod thams cad kyang rgyal bu la gtad de/ yid bzhin du sbyin pa byed du bcug nas/ sbyin pa snga ma bas kyang lhag par rgyun ma chad par sbyin pa byed du bcug pas/ mngon par sangs rgyas kyi byang chub thob par gyur to/ /bcom ldan 'das
70a4(mdo sde): kyis kun dga' bo la bka' stsal pa/ ngas sngon gyi sbyin pa byas pa mngon du dran pa ni de lta bu yin no/ /de'i tshe de'i dus na rgyal bu don grub ces bya ba ni da ltar nga nyid yin no/ /de'i tshe yab rgyal por gyur pa de ni da ltar nga'i yab rgyal po zas gtsang ma yin no/ /de'i tshe yum du gyur
70a5(mdo sde): pa de ni da ltar yum lha mdzes yin no/ /de'i tshe btsun mor gyur pa ni da ltar grags 'dzin nyid yin no/ /de'i tshe dge slong a tshu ta zhes bya ba ni da ltar maud gal gyi bu chen po yin no/ /de'i tshe brgya byin lha'i dbang por gyur pa de ni da ltar shA ri'i bu yin no/ /de'i tshe
70a6(mdo sde): rngon par gyur pa de ni da ltar kun dga' bo khyod yin no/ /de'i tshe khye'u ya ri zhes bya ba ni da ltar nga'i sras sgra gcan 'dzin yin no/ /de'i tshe bu mor gyur pa de ni yum sru gau ta mI zhes bya ba yin no/ /de'i tshe bram ze slongs mo pa de ni da ltar lha sbyin nyid yin no/ /de'i tshe bram
70a7(mdo sde): ze'i chung mar gyur pa de ni da ltar bram ze mo tsan tsa ma na yin no/ /de ltar na nga shin tu byed dka' ba yang grangs med dpag tu med/ dge ba'i las byas pa yang grangs med dpag tu med de/ de bas mdo sde 'di dge slong dang bram ze la sogs pa la rgyas par ston cig /byang
70b1(mdo sde): chub sems dpa' sems dpa' chen pos sbyin pa byas pa'i sbyin pa'i pha rol tu phyin pa 'di lta bu dag yin no/ /'phags pa rgyal bu don grub kyi mdo zhes bya ba bam po gcig pa rdzogs so// //sngon rgya las 'gyur ba'i brda rnying par 'dug/ //
70b2(mdo sde): @#/ /rgya gar skad du/ brah+ma dzA la sU tra/ bod skad du/ tshangs pa'i dra ba'i mdo/ dkon mchog gsum la phyag 'tshal lo/ /'di skad bdag gis thos pa dus gcig na/ bcom ldan 'das dge slong gi dge 'dun chen po dge slong stong nyis brgya lnga bcu dang / dge
70b3(mdo sde): bsnyen stong dang / slongs mo pa lnga brgya rnams dang thabs cig tu yul ma ga d+hA'i ljongs rgyu zhing gshegs gshegs pa las/ mtshan mo rgyal po'i khab dang / skya snar can gyi grong gi bar de na 'od ma'i lcug phran rgyal po'i gnas su dge slong gi dge 'dun dang thabs cig tu bzhugs
70b4(mdo sde): so/ /de'i tshe kun du rgyu rab dga' rnam grangs du ma'i sgo nas/ sangs rgyas la mi snyan par brjod la/ chos dang dge 'dun la yang mi snyan par brjod pa dang / kun du rgyu rab dga'i slob ma bram ze'i bu tshangs sbyin zhes bya ba ni/ rnam grangs du ma'i sgo nas/ sangs
70b5(mdo sde): rgyas la snyan pa brjod la/ chos dang dge 'dun la yang snyan pa brjod pa zhig ste/ de ltar slob dpon dang / slob ma de gnyis phan tshun lta ba dang / mos pa dang / bye brag phyed pa dang bzod pa dag gis mi 'thun par smra zhing dge slong gi dge 'dun dag dang / de bzhin gshegs
70b6(mdo sde): pa dgra bcom pa yang dag par rdzogs pa'i sangs rgyas kyi phyi bzhin zhabs 'bring du dong ngo / /de nas dge slong mang po rgyal po'i gnas na 'dus shing 'khod pa rnams na re/ tshe dang ldan pa dag sems can rnams kyi mos pa sna tshogs 'di lta ste/ kun du rgyu rab dga' rnam grangs du ma'i
70b7(mdo sde): sgo nas/ sangs rgyas la mi snyan par brjod la/ chos dang dge 'dun la yang mi snyan par brjod pa dang / kun du rgyu rab dga'i slob ma bram ze'i bu tshangs sbyin zhes bya ba ni rnam grangs du ma'i sgo nas/ sangs rgyas la snyan pa brjod la/ chos dang dge 'dun la yang snyan pa brjod pa zhig ste/ de
71a1(mdo sde): l tar slob dpon dang slob ma de gnyis phan tshun lta ba dang mos pa dang bye brag phyed pa dang bzod pa dag gis mi 'thun par smra zhing dge slong gi dge 'dun dang de bzhin gshegs pa dgra bcom pa yang dag par rdzogs pa'i sangs rgyas kyi phyi bzhin zhabs 'bring du dong ba 'di ni
71a2(mdo sde): ngo mtshar rab tu che'o zhes skabs kyi gtam de lta bu dag yang dag par brjod par gyur to/ /de nas dge slong mang po dag rgyal po'i gnas na 'dus shing 'khod pa rnams kyi skabs kyi gtam dus la bab pa dag /bcom ldan 'das nyin mo'i gnas na bzhugs bzhugs pa'i
71a3(mdo sde): lha'i snyan rnam par dag pa mi'i las 'das pas gsan par gyur to/ /gsan nas kyang ting nge 'dzin de las bzhengs nas/ rgyal po'i gnas ga la ba der gshegs te byon nas dge slong gi dge 'dun gyi mdun du gdan bting ba nyid la bzhugs so/ /bzhugs nas kyang
71a4(mdo sde): dge slong rnams la bka' stsal pa/ dge slong dag khyed rgyal po'i gnas su dge slong mang po rnams 'dus shing 'khod pa rnams kyi skabs kyi gtam dus la bab pa ni gang yin/ khyed gtam gang gis na da ltar 'dus shing 'khod/ btsun pa bdag cag dge slong mang po
71a5(mdo sde): rnams rgyal po'i gnas 'dir 'dus shing mchis pa na/ kun du rgyu rab dga' rnam grangs du ma'i sgo nas sangs rgyas la mi snyan par brjod la/ chos dang dge 'dun la yang mi snyan par brjod pa dang / kun du rgyu rab dga'i slob ma bram ze'i bu tshangs sbyin zhes bgyi ba ni/
71a6(mdo sde): rnam grangs du ma'i sgo nas/ sangs rgyas la snyan pa brjod la/ chos dang dge 'dun la yang snyan pa brjod pa zhig ste/ de ltar na slob dpon dang slob ma de gnyis phan tshun lta ba dang mos pa dang bye brag phyed pa dang bzod pa dag gis mi 'thun par smra zhing dge slong gi dge 'dun dag
71a7(mdo sde): dang / de bzhin gshegs pa dgra bcom pa yang dag par rdzogs pa'i sangs rgyas kyi slad bzhin zhabs 'bring du mchis pa 'di ni ngo mtshar rab tu che'o zhes skabs kyi gtam de lta bu dag gleng slangs pa lags la/ btsun pa bdag cag dge slong mang po rnams rgyal po'i gnas su 'dus shing
71b1(mdo sde): mchis pa'i skabs kyi gtam dus la bab pa ni de lags te/ gtam des da ltar bdag cag 'dus shing mchis pa lags so/ /dge slong dag nga la mi snyan par brjod pa dang / chos dang dge 'dun la yang mi snyan par brjod pa de la/ gnod sems mi bya'o/ /mi bzod
71b2(mdo sde): pa mi bya'o/ /ngan sems mi bya'o/ /sems mngon par mi dga' ba mi bya'o/ /dge slong dag nga la mi snyan par brjod pa dang / chos dang dge 'dun la yang mi snyan par brjod pa de la/ tshe dang ldan pa dag gis gnod sems dang mi bzod pa dang ngan sems dang sems mngon par
71b3(mdo sde): mi dga' bar byas nas/ des na khyod kyi bar du gcod pa kho nar 'gyur ba'i phyir ro/ /de ci'i phyir zhe na/ dge slong de re zhig khros 'khrugs la rngams te yid mi dga' bar gyur pas/ gzhan rjod pa'i don gyi rnam pa thams cad yongs su rdzogs par shes pa'am/ mthong bar
71b4(mdo sde): 'gyur ba 'di ni gnas med do/ /dge slong dag de'i phyir nga la mi snyan par brjod la/ chos dang dge 'dun la yang mi snyan par brjod pa na/ yang dag pa la ni yang dag pa nyid du khas blang bar bya la/ yang dag pa ma yin pa la ni yang dag pa ma yin pa nyid du ste/ 'di ltar de ni yang dag
71b5(mdo sde): pa ma yin zhing de kho na ma yin pas nged kyi chos 'di la ni yod pa ma yin no zhes lan gdab par bya'o/ /dge slong dag nga la snyan pa brjod la/ chos dang dge 'dun la yang snyan pa brjod pa na/ dga' bar yang mi bya'o/ /yid bde bar yang mi bya'o/ /sems ye ye por yang mi
71b6(mdo sde): bya'o/ /dge slong dag nga la snyan pa brjod la/ chos dang dge 'dun la yang snyan pa brjod pa na/ dga' ba'am yid bde ba'am sems ye ye por gyur na/ des na khyed kyi bar du gcod pa kho nar 'gyur ba'i phyir ro/ /dge slong dag /de ci'i phyir zhe na/ dge slong de re zhig dga'
71b7(mdo sde): bar gyur pa dang / yid bde bar gyur pa dang / sems ya ya por gyur pas/ gzhan rjod pa'i don gyi rnam pa thams cad yongs su rdzogs par shes pa'am/ mthong bar 'gyur ba 'di ni gnas med do/ /dge slong dag de'i phyir nga la snyan pa brjod la/ chos dang dge 'dun la
72a1(mdo sde): yang snyan pa brjod pa na/ yang dag pa la ni yang dag pa nyid du khas blang bar bya la/ yang dag pa ma yin pa la ni yang dag pa ma yin pa nyid du ste/ 'di ltar de ni yang dag pa ma yin zhing de kho na ma yin pas/ nged kyi chos 'di la ni yod pa ma yin no zhes lan gdab par
72a2(mdo sde): bya'o/ /dge slong dag gang byis pa so so'i skye bo thos pa dang mi ldan pa dag /de bzhin gshegs pa'i snyan pa cung zad tsam 'di smra zhing rjod pa 'di lta ste/ tshul khrims tsam dang 'dod pa dag las rab tu dben pa yin no/ /ji ltar na tshul khrims tsam yin zhe na/ gau ta ma de ni
72a3(mdo sde): 'phel ba'i tshul khrims can yin la/ ji skad smras pa de bzhin byed cing ji ltar byed pa de bzhin smra ba yin no/ /gau ta ma de ni 'di ltar srog gcod pa spangs nas srog gcod pa las slar log pa ste/ srog chags su gyur pa'i sems can thams cad la snying rje dang ldan zhing ngo tsha shes pa
72a4(mdo sde): dang / dbyug pa spangs shing mtshon cha spangs pas tha na srog chags grog sbur yan chad la yang srog gcod pa spangs pa yin na/ gau ta ma de ni 'di ltar ma byin par len pa spangs nas ma byin par len pa las slar log pa ste/ ma byin par mi len pa/ byin pa la ni dga' ba yin te/
72a5(mdo sde): de bzhin du rgya cher ro/ /ji ltar 'di ni dge sbyong dang / bram ze kha cig dad pas byin pa yongs su spyod cing / rig pa yon po dag gis log par 'tsho bas 'tsho bar byed de/ 'di lta ste nyi ma dang zla ba gnyis lam nas rgyu ba'i rnam par smin pa ni 'di lta bu'o/ /nyi ma dang zla ba gnyis
72a6(mdo sde): lam log pa nas rgyu ba'i rnam par smin pa ni 'di lta bu'o/ /gza' nyi ma dang gza' zla ba'i lam dang skar mda' ltung ba las phyogs 'bar ba dang / bar snang las lha'i rnga sgra grag pa'i rnam par smin pa ni 'di lta bu'o/ /gza' nyi ma dang gza' zla ba'i lam log pa dang skar mda' ltung ba las
72a7(mdo sde): phyogs 'bar ba dang / bar snang las lha'i rnga sgra grag pa dang / yang nyi ma dang zla ba 'di gnyis 'di ltar mthu che ba/ 'di ltar rdzu 'phrul che ba'i rnam par smin pa ni 'di lta bu'o/ /'char ba dang 'ong ba dang kun nas nyon mongs pa dang rnam par byang ba rnam par gzhag pa dag tu mi shes pa ni
72b1(mdo sde): 'di lta ste/ lam dang lam log pa'i phyir ro/ /gau ta ma de ni rig pa yon po dag gis log par 'tsho bas log par 'tsho bar byed pa de lta bu dag spangs pa yin no/ /ji ltar na 'dod pa rnams las rab tu dben pa yin zhe na/ gau ta ma de ni 'di ltar 'phags pa'i tshul khrims kyi phung
72b2(mdo sde): po 'di dag dang ldan zhing / dbang po rnams kyi sgo bsdams pa la gnas pa dran pas kun nas bsrungs pa rtag par dran pa dang dran pas yid kun nas bsrungs pa/ gnas skabs mnyam pa la 'jog par byed pa/ de mig gis gzugs rnams la lta ba na mtshan mar 'dzin
72b3(mdo sde): pa med pa yin te/ yid kyi dbang po'i bar du yang sdom pa blangs pa yin no/ /gau ta ma de ni 'di ltar tshul khrims kyi phung po 'di dang / dbang po'i sgo bsdams pa 'di dang ldan pa yin la/ 'gro ba dang 'ong ba la shes bzhin du gnas pa yang yin zhing / lta ba dang rnam par lta
72b4(mdo sde): ba nas gnyid kyis dub pa sel ba'i bar du'ang shes bzhin du gnas pa yin no/ /gau ta ma de ni 'di ltar 'phags pa'i tshul khrims kyi phung po 'di dang / dbang po'i sgo bsdams pa 'di dang ldan la/ dran pa dang shes bzhin mchog 'di dang ldan pa'i phyir/ mal stan bde ba la gnas
72b5(mdo sde): pa nas 'dod pa dag las dben pa/ sdig pa mi dge ba'i chos rnams las dben pa rtog pa dang bcas shing dpyod pa dang bcas pa/ dben pa las skyes pa'i dga' ba dang bde ba can bsam gtan dang po rdzogs par byas nas gnas pa'i bar te/ 'dod pa rnams las dben pa ni de lta
72b6(mdo sde): bu yin no/ /dge slong dag chos gang dag gzhan zab pa zab par snang ba yongs su dag pa yongs su byang ba de dag ngas rang gi mngon par shes pas mngon par rdzogs par sangs rgyas nas bshad la/ pha rol pos kyang de bzhin gshegs pa la gang yang dag pa ji lta ba bzhin snyan pa smra
72b7(mdo sde): zhing rjod par byed do/ /dge slong dag chos gang dag gzhan zab pa zab par snang ba yongs su dag pa yongs su byang ba de dag ngas rang gi mngon par shes pas mngon par rdzogs par sangs rgyas nas bshad la/ pha rol pos kyang de bzhin gshegs pa la gang yang dag pa ji lta ba
73a1(mdo sde): bzhin snyan pa smra zhing rjod par byed pa gang zhe na/ dge slong dag dge sbyong dang bram ze kha cig rtag par smra ba rnams sngon gyi mtha' la rtog cing / bdag dang 'jig rten ni rtag go zhes mngon par smra zhing mngon par rjod pa yod pa ni 'di lta ste gzhi bzhi po dag la'o/ /dge sbyong dang
73a2(mdo sde): bram ze shes ldan rtag par smra ba de dag ci la rten cing ci la gnas nas/ ci la gnas bcas te sngon gyi mtha' la rtog cing bdag dang 'jig rten ni rtag go zhes mngon par smra zhing mngon par rjod pa ni 'di lta ste/ gzhi bzhi po dag la'o/ /dge slong dag 'di ni dge sbyong dang bram ze kha
73a3(mdo sde): cig dgon pa na gnas kyang rung / shing drung na gnas kyang rung / khang stong na gnas kyang rung ste/ brtson pa'i rgyu las byung ba dang / spong ba'i rgyu las byung ba dang / sgom pa'i rgyu las byung ba dang / lan mang du byed pa'i rgyu las byung ba dang / yang dag pa yid la byed pa'i rgyu las
73a4(mdo sde): byung ba dag gis/ sems zhi ba'i ting nge 'dzin de lta bu la reg par byed do/ /de ltar sems mnyam par bzhag pa na/ 'jig pa dang chags pa'i bskal pa phrag nyi shu yang dag par rjes su dran no/ /de 'di snyam du sems te/ de'i phyir bdag dang 'jig rten rtag pa des
73a5(mdo sde): na/ bdag 'di snyam du/ bdag dgon pa na gnas kyang rung / shing drung na gnas kyang rung / khang stong na gnas kyang rung ste/ brtson pa'i rgyu las byung ba dang / spong ba'i rgyu las byung ba dang / sgom pa'i rgyu las byung ba dang / lan mang du byed pa'i rgyu las byung ba dang / yang
73a6(mdo sde): dag pa yid la byed pa'i rgyu las byung ba dag gis/ sems zhi ba'i ting nge 'dzin de lta bu la reg par bya'o snyam mo/ /de ltar sems mnyam par bzhag pa na/ 'jig pa dang chags pa'i bskal pa phrag nyi shu yang dag par rjes su dran no/ /de ltar bdag dang 'jig rten rtag pa ni
73a7(mdo sde): mi 'gro ba 'gro ba med pa bsgyur du mi rung ba ther zug tu gnas pa lcags kyi sdong po ltar 'dug pa ste/ de ltar na sems can shes ldan 'di dag ni kun du rgyug cing 'khor la/ rtag pa de lta bu dang mtshungs pa med pa'o/ /rtag par smra ba rnams ci la rten cing ci la gnas nas
73b1(mdo sde): ci la gnas bcas te/ sngon gyi mtha' la rtog cing / bdag dang 'jig rten rtag pa'o zhes mngon par smra zhing mngon par rjod pa 'di ni gzhi dang po'o/ /gnyis pa ni dge sbyong dang bram ze shes ldan rtag par smra ba rnams ci la rten cing ci la gnas nas ci la gnas bcas te sngon gyi
73b2(mdo sde): mtha' la rtog cing / bdag dang 'jig rten rtag pa'o zhes mngon par smra zhing mngon par rjod pa ste/ dge slong dag 'di na dge sbyong dang bram ze shes ldan rtag par smra ba rnams dgon pa na gnas kyang rung / shing drung na gnas kyang rung / khang stong na gnas kyang rung ste/ brtson pa'i
73b3(mdo sde): rgyu las byung ba dang / spong ba'i rgyu las byung ba dang / sgom pa'i rgyu las byung ba dang / lan mang du byed pa'i rgyu las byung ba dang / yang dag pa yid la byed pa'i rgyu las byung ba dag gis sems zhi ba'i ting nge 'dzin de lta bu la reg par byed do/ /de ltar sems mnyam par
73b4(mdo sde): bzhag pa na/ 'jig pa dang chags pa'i bskal pa phrag bzhi bcu yang dag par rjes su dran no/ /de 'di snyam du sems te/ de'i phyir bdag dang 'jig rten rtag pa des na/ bdag 'di snyam du bdag dgon pa na gnas kyang rung / shing drung na gnas kyang rung / khang stong na gnas
73b5(mdo sde): kyang rung ba nas/ rtag par smra ba rnams ci la rten cing ci la gnas nas ci la gnas bcas te sngon gyi mtha' la rtog cing / bdag dang 'jig rten rtag pa'o zhes mngon par smra zhing mngon par rjod pa 'di ni gzhi gnyis pa'o zhes bya ba'i bar du snga ma bzhin no/ /gsum pa ni dge
73b6(mdo sde): sbyong dang bram ze shes ldan rtag par smra ba rnams ci la rten cing ci la gnas nas ci la gnas bcas te sngon gyi mtha' la rtog cing / bdag dang 'jig rten rtag pa'o zhes mngon par smra zhing mngon par rjod pa ste/ dge slong dag 'di na dge sbyong dang bram ze kha cig ces bya ba nas
73b7(mdo sde): sems mnyam par bzhag pa na/ 'jig pa dang chags pa'i bskal pa phrag brgyad cu yang dag par rjes su dran no zhes bya ba'i bar du snga ma bzhin ba dang de 'di snyam du sems te/ bdag dang 'jig rten ni rtag pa'o zhes bya ba nas/ de ltar na sems can shes ldan 'di dag ni kun
74a1(mdo sde): du rgyug cing 'khor la rtag pa de lta bu dang mtshungs pa med pa'o/ /rtag par smra ba rnams ci la rten cing ci la gnas nas ci la gnas bcas te/ sngon gyi mtha' la rtog cing bdag dang 'jig rten rtag pa'o zhes mngon par smra zhing mngon par rjod pa 'di
74a2(mdo sde): ni gzhi gsum pa'o/ /bzhi pa ni dge sbyong dang bram ze shes ldan rtag par smra ba rnams ci la rten cing ci la gnas nas ci la gnas bcas te/ sngon gyi mtha' la rtog cing bdag dang 'jig rten rtag pa'o zhes mngon par smra zhing mngon par rjod pa ste/ dge slong dag 'di ni dge
74a3(mdo sde): sbyong dang bram ze zhes bya ba dag snga ma bzhin no/ /sems mnyam par bzhag pa na/ lha'i mig rnam par dag pa mi'i las 'das pas sems can 'chi ba dang / skye ba dang / kha dog bzang po dang / kha dog ngan pa dang / dman pa dang / gya nom pa dang / bde 'gro dang /
74a4(mdo sde): ngan 'gror 'gro ba dag lta ste/ de ltar na bdag dang 'jig rten ni rtag pa'o zhes bya ba nas/ rtag par smra ba rnams ci la rten cing ci la gnas nas ci la gnas bcas te/ sngon gyi mtha' la rtog cing bdag dang 'jig rten rtag pa'o zhes mngon par smra zhing mngon par rjod pa 'di
74a5(mdo sde): ni gzhi bzhi pa'o zhes bya ba'i bar du snga ma bzhin no/ /dge slong dag dge sbyong dang bram ze kha cig rtag par smra ba rnams sngon gyi mtha' la rtog cing / bdag dang 'jig rten rtag go zhes mngon par smra zhing mngon par rjod pa de thams cad ni gzhi bzhi po 'di dag lta ste/ de las
74a6(mdo sde): mi lhag mi mang la de ltar na lta bar song ba 'di dag 'di ltar 'dzin pa dang / 'di ltar mchog tu 'dzin pa de dag de bzhin gshegs pas yang dag pa ji lta ba bzhin rab tu mkhyen de las lhag par yang dag pa ji lta ba bzhin du rab tu mkhyen to/ /'di ltar rab tu mkhyen pa na
74a7(mdo sde): mchog tu mi 'dzin to/ /mchog tu mi 'dzin pas bdag nyid mya ngan las 'das par yang rig cing de ltar lta bar song ba 'di dag gi 'gro ba ni 'di lta bu'o/ /skye ba ni 'di lta bu'o/ /tshe phyi ma ni 'di lta bu yin no zhes de dag de bzhin gshegs pas yang dag pa ji lta ba
74b1(mdo sde): bzhin du rab tu mkhyen/ de las lhag par yang dag pa ji lta ba bzhin du mkhyen/ de dag de bzhin gshegs pas yang dag pa ji lta ba bzhin du mkhyen/ de las lhag par yang dag pa ji lta ba bzhin du rab tu mkhyen nas kyang mchog tu mi 'dzin to/ /mchog tu mi 'dzin pas
74b2(mdo sde): bdag nyid mya ngan las 'das par rig nas kun 'byung tshor ba rnams nub par thugs su chud de/ 'di ni sdug bsngal lo/ /'di ni sdug bsngal nges par 'byin pa'o zhes bya bar rab tu mkhyen to/ /dge slong dag chos gang dag gzhan zab pa zab par snang ba yongs su dag
74b3(mdo sde): pa/ yongs su byang ba de dag ngas rang gi mngon par shes pas mngon par rdzogs par sangs rgyas nas bshad la/ pha rol pos kyang de bzhin gshegs pa la gang yang dag pa ji lta ba bzhin du snyan pa smra zhing rjod par byed do/ /dge slong dag chos gang dag gzhan zab pa zab
74b4(mdo sde): par snang ba dag ces bya ba snga ma bzhin no/ /dge slong dag dge sbyong dang bram ze kha cig sngon gyi mtha' la rtog cing kha cig ni rtag pa ste/ bdag dang 'jig rten kha cig rtag go zhes smra zhing / mngon par rjod pa ni 'di lta ste/ gzhi bzhi po 'di dag la'o/ /dge sbyong dang
74b5(mdo sde): bram ze shes ldan de dag ci la rten cing ci la gnas nas ci la gnas bcas te sngon gyi mtha' la rtog cing kha cig ni rtag pa pa ste/ bdag dang 'jig rten rtag go zhes mngon par smra zhing mngon par rjod pa ni 'di lta ste/ gzhi bzhi po dag la'o/ /dge slong dag gang 'jig rten
74b6(mdo sde): 'di 'jig pa'i dus la bab ste/ 'jig rten 'jig pa na sems can phal cher 'od gsal gyi lha'i ris su skye bar 'gyur te/ de dag der yid las 'byung zhing gzugs can yin la dbang po dman pa ma yin zhing ma tshang ba med pa/ yan lag dang nying lag thams cad dang
74b7(mdo sde): ldan zhing kha dog mdzes pa dang ldan pa rnams rang gi mthus nam mkha' la 'gro zhing / dga' ba'i zas dang ldan la dga' ba'i zas za ba dag tshe ring bas yun ring por 'khod do/ /dge slong dag gang 'jig rten 'di chags pa'i dus la bab ste/ 'jig rten chags pa na nam
75a1(mdo sde): mkha' stong pa la tshangs pa'i gzhal med khang dag mngon par 'grub la/ yang 'od gsal gyi lha'i ris kyi sems can 'ga' tshe zad cing las zad la/ bsod nams zad pa zhig shi 'phos nas tshangs pa'i gzhal med khang stong par skye ste/ de de na
75a2(mdo sde): gcig pu zla med cing grogs med par tshe ring bas yun ring por gnas so/ /de nas sems can de yun ring po las 'das pa dang sred pa skyes shing mi dga' bar gyur te/ kye ma bdag dang skal ba mnyam pa'i sems can gzhan zhig 'dir skyes kyang ci ma rung zhes sems
75a3(mdo sde): can de'i sems kyis smon pa dang / 'od gsal gyi lha'i ris kyi sems can gzhan tshe zad cing las zad la bsod nams zad pa zhig shi 'phos nas tshangs pa'i gzhal med khang du sems can de dang skal ba mnyam par skyes so/ /de nas sems can de 'di snyam du bdag gcig
75a4(mdo sde): pu zla med cing grogs med par tshe ring bas yun ring por gnas te/ bdag yun ring por gnas pa las 'das pas sred pa skyes shing mi dga' bar gyur te/ kye ma bdag dang skal ba mnyam pa'i sems can gzhan zhig 'dir skyes kyang ci ma rung zhes bdag gi sems kyis
75a5(mdo sde): de ltar smon pa dang / sems can 'di dag 'dir bdag dang skal ba mnyam par skyes pa las na/ sems can de dag ni bdag gis sprul to/ /bdag sems can 'di dag dang dngos po rnams kyi phar gyur pa ste dbang phyug go/ /byed pa po'o/ /'byin pa po'o/ /
75a6(mdo sde): 'byin byed do snyam mo/ /sems can de dag kyang 'di snyam du sems te/ sems can 'di dag ni bdag cag gis gcig pu zla med cing grogs med par tshe ring bas yun ring por gnas par mthong ngo / /de yun ring por gnas pa las 'das nas sred pa skyes shing mi dga'
75a7(mdo sde): bar gyur te/ kye ma bdag dang skal ba mnyam pa'i sems can gzhan zhig 'dir skyes kyang ci ma rung snyam nas/ sems can des de ltar sems kyis smon pa dang / 'dir bdag cag sems can de dang skal ba mnyam par skyes pa las na/ bdag cag ni sems
75b1(mdo sde): can des sprul pa'o/ /sems can de ni bdag cag dang dngos po rnams kyi phar gyur pa ste/ dbang phyug go/ /byed pa po'o/ /'byin pa po'o/ /'byin byed do snyam mo/ /de nas sems can 'ga' tshe zad cing las zad la/ bsod nams zad pa zhig gnas
75b2(mdo sde): de nas shi 'phos nas/ 'dir mi rnams dang skal ba mnyam par gyur la de dbang po rnams yongs su smin cing nar son pa'i rgyus na/ skra dang kha spu bregs te gos ngur smrig bgos nas yang dag pa nyid kyi dad pas khyim nas khyim med par rab tu byung ste/ de dgon pa
75b3(mdo sde): na gnas kyang rung / shing drung na gnas kyang rung / khang stong na gnas kyang rung ste/ brtson pa'i rgyu las byung ba dang / spong ba'i rgyu las byung ba dang / sgom pa'i rgyu las byung ba dang / lan mang du byed pa'i rgyu las byung ba dang / yang dag pa yid la byed pa dag gi rgyu las
75b4(mdo sde): byung ba dag gis sems zhi ba'i ting nge 'dzin de lta bu la reg par byed do/ /de ltar sems mnyam par bzhag pa las sngon gyi lus de yang dag par rjes su dran no/ /de 'di snyam du sems te/ tshangs pa de ni dngos po rnams kyi phar gyur pa ste/ dbang phyug go/ /byed pa po'o/ /
75b5(mdo sde): sprul pa po'o/ /'byin pa po'o/ /'byin byed do/ /de ni rtag pa'o/ /brtan pa'o/ /ther zug pa'o/ /rnam par mi 'gyur ba'i chos can no/ /yang bdag cag ni tshangs pa des sprul pa'i phyir bdag cag ni mi rtag pa'o/ /mi brtan pa'o/ /yid brtan du mi rung ba'o/ /rnam
75b6(mdo sde): par 'gyur ba'i chos can no snyam mo/ /de ltar kha cig ni rtag la kha cig ni mi rtag pa ste/ ci la rten cing ci la gnas nas ci la gnas bcas te/ sngon gyi mtha' la rtog cing kha cig ni rtag pa pa ste/ bdag dang 'jig rten kha cig ni rtag go zhes mngon par smra zhing mngon par rjod pa
75b7(mdo sde): 'di ni gzhi dang po'o/ /gnyis pa ni dge sbyong dang bram ze shes ldan ci la rten cing ci la gnas nas ci la gnas bcas te sngon gyi mtha' la rtog cing kha cig ni rtag pa pa ste/ bdag dang 'jig rten kha cig ni rtag go zhes mngon par smra zhing mngon par rjod pa ste/ tshangs pa de'i lta ba ni
76a1(mdo sde): 'di lta bu'o/ /smra ba ni 'di lta bus 'di skad ces brjod par bya ste/ sa dang / chu dang / me dang / rlung de ni mi rtag pa mi brtan pa yid brtan du mi rung ba rnam par 'gyur ba'i chos can yin la/ yang 'di skad ces brjod par bya ste/ sems zhes bya ba'am/
76a2(mdo sde): yid ces bya ba'am/ rnam par shes pa zhes bya ba de ni rtag pa brtan pa ther zug pa rnam par 'gyur ba'i chos can ma yin no/ /yang sems can 'ga' tshe zad cing las zad la bsod nams zad pa zhig gnas de nas shi 'phos nas 'dir mi rnams dang skal ba mnyam par
76a3(mdo sde): 'gyur la/ de dbang po rnams yongs su smin cing nar son pa'i rgyus ni/ skra dang kha spu bregs te gos ngur smrig bgos nas yang dag pa nyid kyi dad pas khyim nas khyim med par rab tu byung ste/ de dgon pa na gnas kyang rung / shing drung na gnas kyang rung / khang stong na
76a4(mdo sde): gnas kyang rung ste/ brtson pa'i rgyu las byung ba dang / spong ba'i rgyu las byung ba dang / sgom pa'i rgyu las byung ba dang / lan mang du byas pa'i rgyu las byung ba dang / yang dag pa yid la byed pa'i rgyu las byung ba dag gis sems zhi ba'i ting nge 'dzin la reg par byed do/ /de ltar
76a5(mdo sde): mnyam par bzhag pa dang de 'di snyam du sems te/ tshangs pa de ni lta bar gyur pa nyams su myong ba'i phyir 'di skad ces bya ste/ sa dang / chu dang / me dang / rlung de ni mi rtag pa'o/ /mi brtan pa'o/ /yid brtan du mi rung ba'o/ /rnam par 'gyur ba'i chos can yin no
76a6(mdo sde): snyam la/ yang 'di skad ces bya ste/ sems zhes bya ba'am/ yid ces bya ba'am/ rnam par shes pa zhes bya ba de ni rtag pa'o/ /brtan pa'o/ /ther zug pa'o/ /rnam par 'gyur ba'i chos can ma yin pa'o snyam mo/ /de ltar kha cig ni rtag la kha cig ni mi rtag pa ste/
76a7(mdo sde): ci la rten cing ci la gnas nas ci la gnas bcas te sngon gyi mtha' la rtog cing kha cig ni rtag pa pa ste/ bdag dang 'jig rten kha cig ni rtag go zhes mngon par smra zhing mngon par rjod pa 'di ni gzhi gnyis pa'o/ /gsum pa ni dge sbyong dang bram ze shes ldan kha cig ci la rten cing ci
76b1(mdo sde): la gnas nas ci la gnas bcas te sngon gyi mtha' la rtog cing kha cig ni rtag pa pa ste/ bdag dang 'jig rten kha cig rtag go zhes mngon par smra zhing mngon par rjod pa ni dge slong dag 'dod pa'i khams na lha rtsed mos myos zhes bya ba dag yod de/ de dag gang gi tshe
76b2(mdo sde): shin tu rtse dga' rangs pa dang ldan zhing 'khod de rtse dga' rangs pa dang ldan pa'i sems can de dag gi nang nas/ lus dub cing dran pa rmongs la/ dran pa'i sems can gnas de nas shi 'phos nas 'gyur ro/ /'di lta ste sems can 'ga' tshe zad cing las zad
76b3(mdo sde): la bsod nams zad pa 'ga' zhig gnas de nas shi 'phos nas 'dir mi rnams dang skal ba mnyam par 'gyur la/ de dbang po yongs su smin cing nar son pa'i rgyus na skra dang kha spu bregs te gos ngur smrig bgos nas/ yang dag pa nyid kyi dad pas khyim
76b4(mdo sde): nas khyim med par rab tu 'byung ste/ de dgon pa na gnas kyang rung / shing drung na gnas kyang rung / khang stong na gnas kyang rung ste/ brtson pa'i rgyu las byung ba dang / spong ba'i rgyu las byung ba dang / sgom pa'i rgyu las byung ba dang / lan mang du byed pa'i
76b5(mdo sde): rgyu las byung ba dang / yang dag pa yid la byed pa dag gi rgyu las byung ba dag gis sems zhi ba'i ting nge 'dzin de lta bu la reg par byed do/ /de ltar mnyam par bzhag pa na sngon gyi lus de yang dag par rjes su dran no/ /de 'di snyam du sems te/ 'dod pa'i
76b6(mdo sde): khams na gang lha rtsed mos myos zhes bya ba dag gi nang nas gang dag rtse dga' rangs pa dang shin tu mi ldan par 'khod de/ de dag ni rtag pa'o/ /brtan pa'o/ /ther zug pa'o/ /rnam par mi 'gyur ba'i chos can yin no snyam mo/ /yang bdag cag ni shin tu rtse dga'
76b7(mdo sde): rangs pa dang ldan pa'i sems kyis gnas pas bdag cag ni mi rtag pa'o/ /mi brtan pa'o/ /ther zug ma yin pa'o/ /yid brtan du mi rung ba'o/ /rnam par 'gyur ba'i chos can no snyam mo/ /de ltar na kha cig ni rtag la kha cig ni mi rtag pa ste/ ci la
77a1(mdo sde): rten nas zhes bya ba ni snga ma bzhin te/ 'di ni gzhi gsum pa'o/ /bzhi pa ni dge sbyong dang bram ze shes ldan ci la rten cing ci la gnas nas ci la gnas bcas te sngon gyi mtha' la rtog cing kha cig ni rtag pa pa ste/ bdag dang 'jig rten kha cig rtag
77a2(mdo sde): go zhes mngon par smra zhing mngon par rjod pa ni dge slong dag 'dod pa'i khams na lha yid 'khrug ces bya ba dag yod de/ de dag gang gi tshe shin tu mig gis mig tshugs su blta'o/ /de dag shin tu mig gis mig tshugs su lta ba na/ yid 'khrug cing yid khros pas
77a3(mdo sde): sems can de dag gnas de nas shi 'phos par 'gyur ro/ /ji ste sems can 'ga' tshe zad cing las zad la bsod nams zad pa zhig gnas de nas shi 'phos nas 'dir mi rnams dang skal ba mnyam par 'gyur la/ de dbang po rnams yongs su smin cing nar
77a4(mdo sde): son pa'i rgyus na zhes bya ba nas/ sngon gyi lus yang dag pa rjes su dran no zhes bya ba'i bar du snga ma bzhin no/ /de 'di snyam du sems te/ 'dod pa'i khams na gang lha yid 'khrug ces bya ba de dag gi nang nas/ gang dag mig gis mig tshugs su shin tu mi
77a5(mdo sde): lta ba de dag ni rtag pa'o/ /brtan pa'o/ /ther zug pa'o/ /mi 'gyur ba'i chos can no snyam mo/ /yang bdag cag ni shin tu mig gis mig tshugs su lta ba dang ldan pas/ bdag cag ni mi rtag pa'o/ /mi brtan pa'o/ /yid brtan du mi rung ba'o/ /rnam
77a6(mdo sde): par 'gyur ba'i chos can no snyam mo/ /de ltar na kha cig ni rtag la kha cig ni mi rtag pa ste/ ci la rten cing ci la gnas nas ci la gnas bcas te sngon gyi mtha' la rtog cing kha cig ni rtag pa pa ste/ bdag dang 'jig rten kha cig rtag go zhes mngon par smra zhing mngon par
77a7(mdo sde): rjod pa 'di ni gzhi bzhi ba'o/ /dge slong dag dge sbyong dang bram ze kha cig sngon gyi mtha' la rtog cing / bdag dang 'jig rten kha cig rtag go zhes mngon par smra zhing mngon par rjod pa de thams cad ni gzhi bzhi po 'di dag la ste/ de las mi lhag mi mang la de ltar na
77b1(mdo sde): lta bar song ba 'di dag 'di ltar 'dzin pa de dag de bzhin gshegs pas yang dag pa ji lta ba bzhin du rab tu mkhyen ces bya ba dag ni snga ma bzhin no/ /dge slong dag chos gang dag gzhan zab pa zab par snang ba yongs su dag pa yongs su byang ba de dag ngas rang gi
77b2(mdo sde): mngon par shes pas/ mngon par rdzogs par sangs rgyas nas bshad la/ pha rol pos kyang de bzhin gshegs pa la gang yang dag pa ji lta ba bzhin snyan par smra zhing rjod par byed do/ /dge slong dag chos gang dag gzhan zab pa zab par snang ba yongs
77b3(mdo sde): su dag pa/ yongs su byang ba de dag ngas rang gi mngon par shes pas/ mngon par rdzogs par sangs rgyas nas bshad la/ pha rol pos kyang de bzhin gshegs pa la gang yang dag pa ji lta ba bzhin snyan par smra zhing rjod par byed pa gang zhe na/ dge slong dag
77b4(mdo sde): dge sbyong dang bram ze kha cig sngon gyi mtha' la rtog cing rgyu med par 'byung ba ste/ bdag dang 'jig rten ni rgyu med pa las 'byung ngo zhes mngon par smra zhing mngon par rjod pa yod pa ni 'di lta ste/ gzhi gnyis pa la'o/ /dge sbyong dag dang bram ze shes ldan de dag
77b5(mdo sde): ci la rten cing ci la gnas nas ci la gnas bcas te/ sngon gyi mtha' la rtog cing rgyu med par 'byung ba ste/ bdag dang 'jig rten ni rgyu med pa las 'byung ba'o zhes mngon par smra zhing mngon par rjod pa ni 'di lta ste/ gzhi gnyis po dag la'o/ /dge slong dag
77b6(mdo sde): gzugs kyi khams na/ 'du shes med pa'i sems can gyi lha rnams kyi 'du shes 'byung ba'i phyir/ sems can de dag gnas de nas shi 'pho bar 'gyur la/ ji ste sems can 'ga' zhig gnas de nas shi 'phos nas/ 'dir mi rnams dang skal ba mnyam
77b7(mdo sde): par 'gyur zhes bya ba nas/ sngon 'du shes 'byung ba de yang dag par rjes su dran no zhes bya ba'i bar du snga ma bzhin no/ /'di snyam du sems te/ bdag dang 'jig rten rgyu med pa las 'byung ba de'i phyir/ des na bdag ni 'di snyam du bdag dang 'jig rten
78a1(mdo sde): rgyu med pa las byung bas/ bdag sngon chad ma byung la da ltar byung ngo snyam pa ni gzhi dang po ste/ ci la rten cing zhes bya ba dag ni snga ma bzhin no/ /gzhi gnyis pa ni dge sbyong dang bram ze shes ldan ci la rten cing ci la gnas nas zhes bya ba dag ni snga ma bzhin no/ /
78a2(mdo sde): 'di na kha cig dpyod pa can rtog ger zhugs pa'i sa la gnas pa/ rang gi spobs pa las byung ba/ so so'i skye bo pa/ rtog ge'i rjes su 'brang ba de 'di snyam du sems te/ bdag dang 'jig rten rgyu med pa las 'byung ba de'i phyir/ des na bdag ni 'di snyam du bdag dang
78a3(mdo sde): 'jig rten rgyu med pa las byung bas/ bdag ni rtog ge pa dpyod pa can rtog ger zhugs pa'i sa la gnas pa/ rang gi spobs pa las byung ba/ so so'i skye bo dpyod pa'i rjes su 'brang ba 'di ni gzhi gnyis pa ste/ ci la rten cing zhes bya ba ni snga ma bzhin no/ /dge slong dag dge
78a4(mdo sde): sbyong dang bram ze kha cig sngon gyi mtha' la rtog cing rgyu med par 'byung ba pa ste/ bdag dang 'jig rten ni rgyu med pa las 'byung ba'o zhes mngon par smra zhing mngon par rjod pa de thams cad ni gzhi gnyis po 'di dag la ste/ de las mi lhag mi mang la/ de ltar na lta bar song ba de
78a5(mdo sde): dag 'di ltar 'dzin pa dang / 'di ltar mchog tu 'dzin pa de dag de bzhin gshegs pas yang dag pa ji lta ba bzhin du rab tu mkhyen/ de las lhag par yang dag pa ji lta ba bzhin du rab tu mkhyen to/ /'di ltar rab tu mkhyen pa na mchog tu mi 'dzin te/ mchog tu mi 'dzin
78a6(mdo sde): pas bdag nyid mya ngan las 'das par yang rig cing de ltar lta bar song ba de dag gi 'gro ba ni 'di lta bu'o/ /skye ba ni 'di lta bu'o/ /tshe phyi ma ni 'di lta bu yin no zhes de bzhin gshegs pas yang dag pa ji lta ba bzhin du rab tu mkhyen/ de las lhag par yang dag pa ji lta ba bzhin
78a7(mdo sde): du rab tu mkhyen to/ /de dag de bzhin gshegs pas yang dag pa ji lta ba bzhin du rab tu mkhyen/ de las lhag par yang dag pa ji lta ba bzhin du rab tu mkhyen nas kyang mchog tu mi 'dzin to/ /mchog tu mi 'dzin pas bdag nyid mya ngan las 'das par rig nas/ kun 'byung tshor
78b1(mdo sde): ba rnams nub par thugs su chud nas/ 'di ni sdug bsngal lo/ /'di ni sdug bsngal nges par 'byin pa'o zhes bya bar mkhyen to/ /dge slong dag gang dag chos gzhan zab pa zab par snang ba zhes bya ba snga ma bzhin no/ /dge slong dag chos gang dag gzhan zab pa zab par
78b2(mdo sde): snang ba nas de dag gang zhe na zhes bya ba'i bar du ni snga ma bzhin no/ /dge slong dag dge sbyong dang bram ze kha cig sngon gyi mtha' la rtog cing mtha' yod pa dang mtha' med pa pa ste/ bdag dang 'jig rten ni mtha' yod pa'ang ma yin mtha' med pa'ang ma yin zhes mngon par smra zhing
78b3(mdo sde): mngon par rjod pa de dag yod pa ni 'di lta ste/ gzhi bzhi po dag la'o/ /dge sbyong dang bram ze shes ldan de dag ci la rten cing ci la gnas nas ci la gnas bcas te sngon gyi mtha' la rtog cing / mtha' yod pa dang mtha' med pa ste/ bdag dang 'jig rten ni mtha' yod pa'ang yin
78b4(mdo sde): mtha' med pa'ang yin zhes mngon par smra zhing mngon par rjod pa ni 'di lta ste/ gzhi bzhi po dag la'o/ /dge slong dag 'di na dge sbyong dang bram ze shes ldan kha cig dgon pa na gnas kyang rung / shing drung na gnas kyang rung / khang stong na gnas kyang rung ste/ brtson pa'i rgyu
78b5(mdo sde): las byung ba dang / spong ba'i rgyu las byung ba dang / sgom pa'i rgyu las byung ba dang / lan mang du byed pa'i rgyu las byung ba dang / yang dag pa yid la byed pa'i rgyu las byung ba dag gis/ sems zhi ba'i ting nge 'dzin de lta bu la reg par byed do/ /de ltar sems mnyam par
78b6(mdo sde): bzhag pa na/ 'jig rten la mtha' yod pa'i 'du shes can du gnas so/ /de 'di snyam du sems te/ 'jig rten mtha' dang ldan pa de'i phyir des na bdag ni 'di snyam du 'jig rten ni mtha' dang ldan zhing yongs su chad pas bdag dgon pa na gnas kyang rung / shing drung na
78b7(mdo sde): gnas kyang rung / khang stong na gnas kyang rung ste zhes bya ba nas/ 'jig rten la mtha' yod pa'i 'du shes can du gnas par bya'o snyam pa'i bar du snga ma bzhin no/ /de ltar na 'jig rten mtha' dang ldan zhing yongs su chad pa 'di ni gzhi dang po ste/ ci la rten cing zhes bya ba ni
79a1(mdo sde): snga ma bzhin no/ /gnyis pa ni dge sbyong dang bram ze shes ldan ci la rten cing ci la gnas nas zhes bya ba nas/ 'di na dge sbyong dang bram ze kha cig dgon pa na gnas kyang rung / shing drung na gnas kyang rung / khang stong na gnas kyang rung zhes bya ba'i
79a2(mdo sde): bar du snga ma bzhin no/ /de ltar sems mnyam par bzhag pa na/ 'jig rten la mtha' med pa'i 'du shes can du gnas so/ /de 'di snyam du sems te/ 'jig rten na mtha' med cing tshad med pa de'i phyir des na bdag ni 'di snyam du 'jig rten ni mtha' med cing tshad
79a3(mdo sde): med pas bdag dgon pa na gnas kyang rung / shing drung na gnas kyang rung / khang stong na gnas kyang rung zhes bya ba nas/ de ltar sems mnyam par bzhag pa na 'jig rten la mtha' med pa'i phyir 'du shes can du gnas par bya'o snyam mo/ /de ltar na 'jig rten
79a4(mdo sde): mtha' med cing tshad med pa 'di ni gzhi gnyis pa ste/ ci la rten cing ci la gnas nas zhes bya ba'i bar du snga ma bzhin no/ /gsum pa ni dge sbyong dang bram ze shes ldan ci la rten cing ci la gnas nas zhes bya ba dag ni snga ma bzhin no/ /'di na dge sbyong dang bram ze kha cig dgon pa
79a5(mdo sde): na gnas kyang rung / shing drung na gnas kyang rung zhes bya ba nas sems mnyam par bzhag pa na/ steng dang 'og gi 'jig rten la ni mtha' yod pa'i 'du shes can yin zhing / thad kar ni mtha' med pa'i 'du shes can du gnas so zhes bya ba'i bar du snga ma bzhin no/ /de 'di snyam du sems
79a6(mdo sde): te/ steng dang 'og gi 'jig rten la ni mtha' yod cing / thad kar ni mtha' med do snyam pa de'i phyir des na bdag 'di snyam du steng dang 'og ni mtha' yod la thad kar ni mtha' med do snyam nas/ bdag dgon pa na gnas kyang rung / shing drung na gnas kyang rung zhes bya ba nas 'di ni
79a7(mdo sde): gzhi gsum pa ste/ ci la rten cing ci la gnas zhes bya ba'i bar du snga ma bzhin no/ /bzhi pa ni zhes bya ba nas dge sbyong dang bram ze shes ldan ci la rten cing ci la gnas nas zhes bya ba'i bar du snga ma bzhin no/ /'di na dge sbyong dang bram ze shes ldan kha cig dgon pa na gnas kyang rung /
79b1(mdo sde): shing drung na gnas kyang rung zhes bya ba dag dang / sems mnyam par bzhag pa na 'jig rten mtha' yod pa ma yin pa'i 'du shes can dang / mtha' med pa ma yin pa'i 'du shes can du gnas so/ /de 'di snyam du sems te/ 'jig rten 'di ni mtha' yod pa yang ma yin mtha'
79b2(mdo sde): med pa yang ma yin pa de'i phyir/ des na bdag 'di snyam du 'jig rten ni mtha' yod pa yang ma yin mtha' med pa yang ma yin no snyam nas/ bdag dgon pa na gnas kyang rung / shing drung na gnas kyang rung / khang stong na gnas kyang rung ste zhes bya ba nas/ sems mnyam par bzhag pa
79b3(mdo sde): na 'jig rten mtha' yod pa yang ma yin pa'i 'du shes can dang / mtha' med pa yang ma yin pa'i 'du shes can du gnas par bya'o snyam mo/ /de ltar na 'jig rten mtha' yod pa yang ma yin mtha' med pa yang ma yin pa 'di ni gzhi bzhi pa ste/ ci la rten cing ci la gnas nas zhes
79b4(mdo sde): bya ba'i bar du snga ma bzhin no/ /dge sbyong dang bram ze kha cig sngon gyi mtha' la rtog cing / mtha' yod pa dang mtha' med pa pa ste/ bdag dang 'jig rten mtha' yod pa dang mtha' med pa'o zhes mngon par smra zhing mngon par rjod pa de thams cad ni gzhi bzhi po dag la ste/ de las
79b5(mdo sde): mi lhag mi mang la de dag de bzhin gshegs pas yang dag pa ji lta ba bzhin du rab tu mkhyen de las lhag par yang dag pa ji lta ba bzhin du rab tu mkhyen to/ /de ltar na lta bar song ba 'di dag 'di ltar 'dzin pa dang / 'di ltar mchog tu 'dzin pa dang / 'di ltar len pa dang / 'di
79b6(mdo sde): ltar spyod pa zhes bya ba ni snga ma bzhin no/ /dge slong dag gang dag chos gzhan zab pa zab par snang ba zhes bya ba ni snga ma bzhin no/ /dge slong dag chos gang dag gzhan zab pa zab par snang ba dag gang zhe na zhes bya ba dag ni snga ma bzhin no/ /dge slong dag dge sbyong dang bram ze kha
79b7(mdo sde): cig sngon gyi mtha' la rtog cing lha mi spong la lha mi spong ba dri ba dris pa dang gtam rlung bskur ba dag yod pa ni 'di lta ste/ gzhi bzhi po dag la'o/ /dge sbyong dang bram ze shes ldan ci la rten cing ci la gnas nas ci la gnas bcas te/ sngon gyi mtha' la rtog cing lha mi spong la lha mi
80a1(mdo sde): spong ba/ dri ba dris pa dang tshig rlung bskur ba ni 'di lta ste/ gzhi bzhi po dag la'o/ /'di ni dge sbyong dang bram ze kha cig mi dge ba yang dag pa ji lta ba bzhin du mi shes shing / dge ba dang / sdug bsngal dang / kun 'byung dang / 'gog pa dang / lam
80a2(mdo sde): yang dag pa ji lta ba bzhin du rab tu mi shes so/ /de 'di snyam du sems te/ bdag gis ni mi dge ba yang dag pa ji lta ba bzhin du rab tu mi shes shing / dge ba dang / sdug bsngal dang / kun 'byung dang / 'gog pa dang / lam yang dag pa ji lta ba bzhin du rab tu mi shes
80a3(mdo sde): so snyam mo/ /dge sbyong dang bram ze kha cig gang dag mi dge ba yang dag pa ji lta ba bzhin du rab tu mi shes shing / dge ba dang / sdug bsngal dang / kun 'byung dang / 'gog pa dang / lam yang dag pa ji lta ba bzhin du rab tu mi shes pa dag yod de/ de dag bdag la mi
80a4(mdo sde): dge ba'i dri ba dri bar 'gyur ba dang / dge ba dang / sdug bsngal dang / kun 'byung dang / 'gog pa dang / lam dag gi dri ba 'dri bar 'gyur na/ bdag gis de dag gis mi dge ba dri ba dris pa lung bstan pa dang / dge ba dang / sdug bsngal dang / kun 'byung dang / 'gog
80a5(mdo sde): pa dang / lam dag gi dri ba dris pa rnams lung bstan du ni bdag gi du 'gyur bas/ de ltar na dge sbyong dang bram ze de du smra bas 'jigs pa dang / du smra bas 'jigs skrag pa dang / du smra ba yongs su smad pas gzhi de dang gling de dang mgon de dang skyabs de
80a6(mdo sde): dang gzhol ba de la gnas so/ /lha mi spong ba de dri ba dris pa dang tshig rlung skur bar byed de/ ci la rten cing ci la gnas nas ci la gnas bcas te sngon gyi mtha' la rtog cing / lha mi spong la lha mi spong ba dri ba dris pa dang tshig rlung bskur ba 'di ni gzhi dang po'o/ /gzhi gnyis pa ni dge sbyong
80a7(mdo sde): dang bram ze shes ldan ci la rten cing ci la gnas nas ci la gnas bcas te zhes bya ba dag ni snga ma bzhin no/ /'di na dge sbyong dang bram ze kha cig mi dge ba yang dag pa ji lta ba bzhin rab tu shes shing zhes bya ba dag ni snga ma bzhin no/ /de ni bdag gi du 'gyur la gang bdag gi
80b1(mdo sde): du 'gyur ba de ni bdag gi log par 'gyur te/ de ltar na dge sbyong dang bram ze shes ldan de ni log par lta bas 'jigs pa dang log par lta bas 'jigs skrag pa dang log par lta ba nyid yongs su smad pas gzhi de la gnas so zhes bya ba ni snga ma bzhin no/ /ci la rten cing ci la gnas
80b2(mdo sde): nas ci la gnas bcas te zhes bya ba nas tshig rlung bskur zhes bya ba'i bar 'di ni gzhi gnyis pa'o/ /gsum pa ni dge sbyong dang bram ze shes ldan ci la rten cing ci la gnas nas ci la gnas bcas te/ sngon gyi mtha' la rtog cing zhes bya ba dag ni snga ma bzhin no/ /'di na dge sbyong
80b3(mdo sde): dang bram ze kha cig mi dge ba yang dag pa ji lta ba bzhin du rab tu mi shes shing / dge ba dag ces bya ba snga ma bzhin no/ /de ni bdag gi du 'gyur la gang bdag gi du 'gyur ba de ni bdag gi log par 'gyur zhing gang bdag gi log par 'gyur ba de ni bdag gi shes bzhin ma
80b4(mdo sde): yin par 'gyur te/ de ltar na dge sbyong dang bram ze de ni shes bzhin ma yin pas 'jigs pa dang shes bzhin ma yin pas 'jigs skrag pa dang shes bzhin ma yin pa nyid yongs su smad pas gzhi de dang gling de la gnas so zhes bya ba nas/ tshig rlung bskur ba 'di ni gzhi gsum pa'o zhes bya ba'i
80b5(mdo sde): bar du snga ma bzhin no/ /bzhi pa ni dge sbyong dang bram ze shes ldan ci la rten cing ci la gnas nas zhes bya ba dag ni snga ma bzhin no/ /'di na dge sbyong dang bram ze kha cig rang bzhin nyid kyis yid rtul zhing blun pa yin te/ de 'di snyam du sems te/ ji ste bdag gi thad du la la zhig 'ongs
80b6(mdo sde): nas de 'jig rten pha rol yod snyam nas/ 'jig rten pha rol yod dam zhes dri ba dris na bdag gis de la 'jig rten pha rol yod do zhes lung bstan par bya'o/ /'jig rten pha rol med pa ma yin nam/ yod pa yang yin med pa yang yin nam/ yod pa yang ma yin med pa yang ma yin
80b7(mdo sde): nam de 'jig rten 'di lta bu'am 'on te ma yin/ rnam pa gzhan zhig gam 'on te ma yin/ ma yin nam 'on te ma yin/ 'di lta bu ma yin nam 'on te ma yin/ de 'jig rten pha rol ma yin nam 'on te ma yin/ 'di lta bu ma yin nam 'on te ma yin zhes dri ba 'dri na/ bdag gis
81a1(mdo sde): 'jig rten pha rol zhes bya ba ma yin nam 'on te ma yin/ 'di lta bu ma yin nam 'on te ma yin zhes lung bstan par bya'o/ /dge sbyong dang bram ze de gti mug gi 'jigs pa dang / gti mug gis 'jigs skrag pa dang / des gti mug nyid yongs su smad pas gzhi
81a2(mdo sde): de dang gling de dang mgon de dang skyabs de dang gzhol ba de la gnas so/ /lha mi spong ba dri ba dris pa dang tshig rlung bskur ba 'di ni gzhi bzhi pa ste/ ci la rten cing ci la gnas nas zhes bya ba dag ni snga ma bzhin no/ /dge sbyong dang bram ze sngon gyi mtha' la rtog cing / lha mi spong la lha
81a3(mdo sde): mi spong ba dri ba dris pa dang tshig rlung bskur ba de thams cad ni gzhi bzhi po 'di dag la ste/ de las mi lhag mi mang la de dag de bzhin gshegs pas yang dag pa ji lta ba bzhin du rab tu mkhyen/ de las lhag par yang dag pa ji lta ba bzhin du rab tu mkhyen to/ /de ltar na lta bar
81a4(mdo sde): song ba 'di dag 'di ltar 'dzin pa dang 'di ltar mchog tu 'dzin pa dag ni snga ma bzhin no/ /dge slong dag dge sbyong dang bram ze kha cig sngon gyi mtha' la rtog cing / sngon gyi mtha' dang ldan pa lta bar song ba dag mngon par smra zhing mngon par rjod pa de thams cad ni lta bar song ba
81a5(mdo sde): brgyad po 'di dag ste/ de las mi lhag mi mang zhes bya ba nas lhag par mkhyen to zhes bya ba'i bar du snga ma bzhin no/ /dge slong dag chos gang dag gzhan zab pa zab par snang ba zhes bya ba dag ni snga ma bzhin no/ /dge slong dag chos gang dag gzhan zab pa zab par snang ba dag
81a6(mdo sde): gang zhe na zhes bya ba dag ni snga ma bzhin no/ /dge slong dag dge sbyong dang bram ze kha cig phyi ma'i mtha' la rtog cing 'du shes can du smra ba dag yod de/ de phan chad bdag ni 'du shes can ma yin no zhes kha cig mngon par smra zhing mngon par rjod pa ni 'di lta ste gzhi bcu drug po la'o/ /dge
81a7(mdo sde): sbyong dang bram ze shes ldan de dag ci la rten cing ci la gnas nas ci la gnas bcas te/ phyi ma'i mtha' la rtog cing 'du shes can du smra ba dag de phan chad bdag ni 'du shes can ma yin no zhes kha cig mngon par smra zhing mngon par rjod pa ni/ 'di lta ste gzhi bcu drug po dag la'o/ /dge slong
81b1(mdo sde): dag dge sbyong dang bram ze kha cig 'di ltar lta zhing 'di skad du smra ba dag yod de/ de phan chad bdag gzugs dang ldan pa'i 'du shes can dang / de phan chad bdag gzugs dang mi ldan pa yin pa dang / gzugs dang ldan pa yang yin la gzugs dang mi ldan pa yang yin pa dang / gzugs
81b2(mdo sde): dang ldan pa yang ma yin la gzugs dang mi ldan pa yang ma yin pa'i 'du shes can dang / de phan chad bdag mtha' dang ldan pa'i 'du shes can dang / mtha' dang mi ldan pa dang de phan chad bdag mtha' dang ldan pa yang yin la mtha' dang mi ldan pa yang yin pa dang / mtha' dang ldan pa yang
81b3(mdo sde): ma yin la mtha' dang mi ldan pa yang ma yin pa'i 'du shes can dang / de phan cad bdag gcig pa'i 'du shes can dang / tha dad pa'i 'du shes can dang / chung ngu'i 'du shes can dang / tshad med pa'i 'du shes can dang / gcig tu bde ba can dang / gcig tu sdug bsngal
81b4(mdo sde): ba can dang / bde ba dang sdug bsngal ba can dang / bde ba dang sdug bsngal ba can ma yin pa'i 'du shes can 'di dag ni dge slong dag gzhi bcu drug po dag la ste/ ci la rten cing zhes bya ba nas mngon par smra zhing mngon par rjod pa zhes bya ba'i bar du'o/ /dge sbyong dang bram ze kha cig phyi
81b5(mdo sde): ma'i mtha' la rtog cing / 'du shes can du smra ba dag de phan cad bdag gi 'du shes can no zhes kha cig mngon par smra zhing mngon par rjod pa de thams cad ni gzhi bcu drug po 'di dag la ste/ de las mi lhag mi mang la/ de bzhin gshegs pas yang dag pa ji lta ba bzhin du rab tu
81b6(mdo sde): mkhyen/ de las lhag par yang dag pa ji lta ba bzhin du rab tu mkhyen to/ /de ltar na lta bar song ba 'di dag 'di ltar 'dzin pa dang / 'di ltar mchog tu 'dzin pa dang / 'di ltar len pa dang / 'di ltar spyod pa dang / 'gro ba ni 'di lta bu'o/ /skye ba ni 'di lta bu'o/ /tshe
81b7(mdo sde): phyi ma ni 'di lta bu yin no zhes de dag de bzhin gshegs pas yang dag pa ji lta ba bzhin du rab tu mkhyen/ de las lhag par yang dag pa ji lta ba bzhin du rab tu mkhyen to/ /de dag de bzhin gshegs pas yang dag pa ji lta ba bzhin du rab tu mkhyen/ de las lhag par yang dag pa ji
82a1(mdo sde): lta ba bzhin du rab tu mkhyen nas kyang mchog tu mi 'dzin to/ /mchog tu mi 'dzin pas bdag nyid mya ngan las 'das par rig nas tshor ba rnams kun du 'byung ba nub par thugs su chud de 'di ni sdug bsngal lo/ /'di ni sdug bsngal nges par 'byin pa'o zhes
82a2(mdo sde): bya bar mkhyen to/ /dge slong dag chos gang dag gzhan zab pa zab par snang ba yongs su dag pa yongs su byang ba de dag ngas rang gi mngon par shes pas mngon par rdzogs par sangs rgyas nas bshad la/ pha rol pos kyang de bzhin gshegs pa la gang yang dag pa ji lta ba bzhin
82a3(mdo sde): du snyan par smra zhing rjod par byed do/ /dge slong dag chos gang dag gzhan zab pa zab par snang ba yongs su dag pa yongs su byang ba de dag ngas rang gi mngon par shes pas mngon par rdzogs par sangs rgyas nas bshad la/ pha rol pos kyang de bzhin gshegs pa la gang yang dag
82a4(mdo sde): pa ji lta ba bzhin du snyan par smra zhing rjod par byed pa gang zhe na/ dge slong dag dge sbyong dang bram ze kha cig phyi ma'i mtha' la rtog cing 'du shes can du smra ba dag /de phan cad bdag ni 'du shes can no zhes kha cig mngon par smra zhing mngon par rjod pa yod pa ni 'di lta ste/ gzhi brgyad po
82a5(mdo sde): 'di dag la'o/ /dge sbyong dang bram ze shes ldan de dag ci la rten cing ci la gnas nas ci la gnas bcas te/ phyi ma'i mtha' la rtog cing 'du shes med pa can du smra ba dag de phan cad bdag ni 'du shes med pa can yin no zhes kha cig mngon par smra zhing mngon par rjod pa ni 'di lta ste/
82a6(mdo sde): gzhi brgyad po dag la'o/ /dge slong dag dge sbyong dang bram ze kha cig 'di ltar lta zhing 'di skad du smra ba dag yod de/ de phan cad bdag ni gzugs can yin zhing 'du shes can yang yin pa dang / de phan chad bdag ni gzugs can ma yin pa dang / gzugs can
82a7(mdo sde): yin la gzugs can ma yin pa yang yin pa dang / gzugs can yang ma yin la/ gzugs can ma yin pa yang ma yin zhing 'du shes can yang ma yin pa dang / de phan cad bdag ni mtha' dang ldan zhing 'du shes can yang yin pa dang / de phan cad bdag ni mtha' dang mi
82b1(mdo sde): ldan pa dang / mtha' dang ldan pa'ang yin la mtha' dang mi ldan pa'ang yin pa dang / mtha' dang ldan pa yang ma yin la mtha' dang mi ldan pa'ang ma yin zhing 'du shes can yang yin pa 'di ni gzhi brgyad pa'o/ /ci la rten cing zhes bya ba dag ni snga ma bzhin no/ /dge sbyong dang
82b2(mdo sde): bram ze kha cig phyi ma'i mtha' la rtog cing 'du shes med pa can du smra ba dag / de phan cad bdag ni 'du shes med pa can yin no zhes kha cig mngon par smra zhing mngon par rjod pa de thams cad ni gzhi brgyad po dag la ste/ de las mi lhag mi mang la/ de dag de bzhin gshegs pas yang
82b3(mdo sde): dag pa ji lta ba bzhin du rab tu mkhyen/ de lhag par yang dag pa ji lta ba bzhin du rab tu mkhyen te/ de ltar na lta bar song ba 'di dag 'di ltar 'dzin pa dang zhes bya ba dag ni snga ma bzhin no/ /dge slong dag chos gang dag gzhan zab pa zab par snang ba zhes bya ba dag ni snga ma bzhin no/ /dge
82b4(mdo sde): slong dag chos gang dag gzhan zab pa zab par snang ba gang zhe na zhes bya ba dag ni snga ma bzhin no/ /dge slong dag dge sbyong dang bram ze kha cig phyi ma'i mtha' la rtog cing 'du shes can yang ma yin la/ 'du shes can ma yin pa yang ma yin par smra ba dag yod de/ de phan cad bdag ni
82b5(mdo sde): 'du shes can yang ma yin la/ 'du shes can ma yin pa yang ma yin no zhes kha cig mngon par smra zhing mngon par rjod pa ni 'di lta ste/ gzhi brgyad po dag la'o/ /dge sbyong dang bram ze de dag ci la rten cing ci la gnas nas ci la gnas bcas te phyi ma'i mtha' la rtog cing 'du shes can
82b6(mdo sde): yang ma yin la/ 'du shes can ma yin pa yang ma yin zhes smra ba dag de phan cad bdag ni 'du shes can yang ma yin la 'du shes can ma yin pa yang ma yin no zhes kha cig mngon par smra zhing mngon par rjod pa dag ni gzhi brgyad po dag la'o/ /dge slong dag dge sbyong dang bram
82b7(mdo sde): ze kha cig 'di ltar lta zhing 'di skad du smra ba dag de phan chad bdag gi gzugs can yin zhing / 'du shes can yang ma yin la 'du shes can ma yin pa yang ma yin pa dang / de phan chad bdag ni gzugs can ma yin pa dang / gzugs can yang yin la gzugs can ma yin pa
83a1(mdo sde): yang yin pa dang / gzugs can yang ma yin la gzugs can ma yin pa yang ma yin zhing / 'du shes can yang ma yin la 'du shes can ma yin pa yang ma yin pa dang / de phan chad bdag ni mtha' dang ldan pa yin zhing 'du shes can yang ma yin la
83a2(mdo sde): 'du shes can ma yin pa yang ma yin pa dang / de phan chad bdag ni mtha' dang mi ldan pa dang / mtha' dang ldan pa yang yin la mtha' dang mi ldan pa yang yin pa dang / mtha' dang ldan pa yang ma yin la mtha' dang mi ldan pa yang ma yin zhing 'du shes can yang ma yin la 'du shes
83a3(mdo sde): can ma yin pa yang ma yin pa 'di ni gzhi brgyad la'o/ /ci la rten cing ci la gnas nas ci la gnas bcas te/ phyi ma'i mtha' la rtog cing 'du shes can yang ma yin 'du shes can ma yin pa yang ma yin no zhes smra ba dag de phan chad bdag ni 'du shes can yang ma yin 'du
83a4(mdo sde): shes can ma yin pa yang ma yin no zhes kha cig mngon par smra zhing mngon par rjod pa de thams cad gzhi brgyad po dag la ste/ de las mi lhag mi mang ba de dag de bzhin gshegs pas yang dag pa ji lta ba bzhin du rab tu mkhyen/ de las lhag par yang dag pa ji lta ba bzhin du rab tu
83a5(mdo sde): mkhyen to/ /de ltar na lta bar song ba 'di dag ces bya ba dag ni snga ma bzhin no/ /dge slong dag chos gang dag gzhan zab pa zab par snang ba zhes bya ba dag ni snga ma bzhin no/ /dge slong dag chos gang dag gzhan zab pa zab par snang ba dag gang zhe na zhes bya ba dag ni snga ma bzhin no/ /
83a6(mdo sde): dge slong dag dge sbyong dang bram ze kha cig phyi ma'i mtha' la rtog cing chad par smra ba dag yod de/ de phan chad bdag ni chad par 'gyur te med do zhes kha cig mngon par smra zhing mngon par rjod pa ni 'di lta ste/ gzhi bdun po dag la'o/ /dge slong dag dge sbyong dang bram ze shes
83a7(mdo sde): ldan ci la rten cing ci la gnas nas ci la gnas bcas te phyi ma'i mtha' la rtog cing chad par smra ba dag de phan cad bdag ni chad par 'gyur te/ med do zhes kha cig mngon par smra zhing mngon par rjod pa ni 'di lta ste/ gzhi bdun po dag la'o/ /dge slong dag dge sbyong dang bram ze
83b1(mdo sde): kha cig 'di ltar lta zhing 'di skad du smra ba dag yod de/ bdag gzugs can ni 'byung ba chen po bzhi po rags pa ji srid du 'tsho zhing gnas la brtan cing 'dug pa de srid du nad dang bcas so/ /shu ba dang bcas so/ /zug rngu dang bcas so/ /rims nad dang bcas so/ /yongs
83b2(mdo sde): su gdung ba dang bcas so/ /bdag ni nam zhig na yongs su chad par 'gyur ro/ /'dod pa na spyod pa'i lha dang / gzugs na spyod pa'i lha dang / gzugs can ma yin pa nam mkha' mtha' yas skye mched la gnas pa dang / gzugs can ma yin pa rnam shes mtha' yas skye
83b3(mdo sde): mched la gnas pa dang / gzugs can ma yin pa ci yang med pa'i skye mched la gnas pa dang / gzugs can ma yin pa yod min med min skye mched la gnas pa dag ji srid du 'tsho zhing gnas pa zhes bya ba nas/ 'di ni gzhi bdun pa'o zhes bya ba'i bar du snga ma bzhin no/ /ci la
83b4(mdo sde): rten cing ci la gnas nas ci la gnas bcas te/ phyi ma'i mtha' la rtog cing chad par smra ba dag de phan chad bdag ni chad par 'gyur te med do zhes kha cig mngon par smra zhing mngon par rjod do/ /dge slong dag dge sbyong dang bram ze kha cig phyi ma'i mtha' la rtog cing chad par smra ba dag de phan chad
83b5(mdo sde): bdag ni chad par 'gyur te med do zhes kha cig mngon par smra zhing mngon par rjod pa thams cad kyang gzhi bdun po 'di dag la ste/ de las mi lhag mi mang la de dag de bzhin gshegs pas yang dag pa ji lta ba bzhin du rab tu mkhyen ces bya ba dag ni snga ma bzhin no/ /dge slong dag chos gang dag
83b6(mdo sde): gzhan zab pa zab par snang ba zhes bya ba dag ni snga ma bzhin no/ /dge slong dag chos gang dag gzhan zab pa zab par snang ba de dag kyang gang zhe na zhes bya ba dag ni snga ma bzhin no/ /dge slong dag dge sbyong dang bram ze kha cig 'di ltar lta zhing 'di skad du smra ba dag yod de/ gang gi tshe bdag
83b7(mdo sde): 'dod pa'i yon tan lnga 'byor par gyur cing / rtse dga' yongs su spyod pa de tsam gyis na bdag 'di mthong ba'i chos la mya ngan las 'das pa thob pa yin no/ /gang gi tshe bdag 'dod pa dag las dben zhing bsam gtan bzhi pa'i bar du rdzogs par byas te/ gnas pa de tsam gyis na
84a1(mdo sde): bdag 'di mthong ba'i chos la mya ngan las 'das pa thob pa yin no zhes bya ba 'di ni gzhi lnga pa'o/ /ci la rten cing ci la gnas nas ci la gnas bcas te phyi ma'i mtha' la rtog cing / mthong ba'i chos la mya ngan las 'das par mngon par smra ba dag /mthong
84a2(mdo sde): ba'i chos la mya ngan las 'das par mngon par smra zhing mngon par rjod do/ /dge slong dag dge sbyong dang bram ze kha cig phyi ma'i mtha' la rtog cing / mthong ba'i chos la mya ngan las 'das par smra ba dag /mthong ba'i chos la mya ngan las 'das par mngon par smra zhing mngon
84a3(mdo sde): par rjod pa thams cad kyang gzhi lnga po 'di dag la ste/ de las mi lhag mi mang la/ de dag de bzhin gshegs pas yang dag pa ji lta ba bzhin du rab tu mkhyen/ de las lhag par yang dag pa ji lta ba bzhin du rab tu mkhyen to/ /de ltar na lta bar song ba 'di dag 'di ltar
84a4(mdo sde): 'dzin pa dang zhes bya ba nas thugs su chud do zhes bya ba'i bar du snga ma bzhin no/ /dge slong dag dge sbyong dang bram ze kha cig phyi ma'i mtha' la rtog cing / phyi ma'i mtha' la gnas pa lta bar song ba dag mngon par smra zhing mngon par rjod pa thams cad kyang lta bar song ba bzhi bcu rtsa
84a5(mdo sde): bzhi po 'di dag ste/ de las mi lhag mi mang la/ de dag de bzhin gshegs pas yang dag pa ji lta ba bzhin du rab tu mkhyen/ de las lhag par yang dag pa ji lta ba bzhin du rab tu mkhyen to/ /de ltar na lta bar song ba 'di dag 'di ltar 'dzin pa dang zhes bya ba nas thugs
84a6(mdo sde): su chud do zhes bya ba'i bar du snga ma bzhin no/ /dge slong dag dge sbyong dang bram ze kha cig phyi ma'i mtha' la rtog cing / phyi ma'i mtha' la gnas pas lta bar song ba dag mngon par smra zhing mngon par rjod pa thams cad kyang lta bar song ba bzhi bcu rtsa bzhi po 'di dag ste/ de las mi lhag mi mang
84a7(mdo sde): la/ de dag de bzhin gshegs pas yang dag pa ji lta ba bzhin du rab tu mkhyen/ de las lhag par yang dag pa ji lta ba bzhin du rab tu mkhyen to/ /de ltar na lta bar song ba 'di dag 'di ltar 'dzin pa dang zhes bya ba nas thugs su chud do zhes bya ba'i bar du snga ma bzhin no/ /
84b1(mdo sde): dge slong dag dge sbyong dang bram ze shes ldan kha cig sngon gyi mtha' la rtog cing / sngon gyi mtha' la gnas pa lta bar song ba dag mngon par smra zhing mngon par rjod pa dag phyi ma'i mtha' la rtog cing / phyi ma'i mtha' la gnas pa lta bar song ba dag mngon par smra zhing mngon par
84b2(mdo sde): rjod pa thams cad kyang lta bar song ba drug cu rtsa gnyis po 'di dag la ste/ de las mi lhag mi mang la/ de dag de bzhin gshegs pas yang dag pa ji lta ba bzhin du rab tu mkhyen/ de las lhag par yang dag pa ji lta ba bzhin du rab tu mkhyen to/ /de ltar na lta bar song ba 'di
84b3(mdo sde): dag 'di ltar 'dzin pa dang / 'di ltar len pa dang / 'di ltar spyod pa dang / 'gro ba 'di ni 'di lta bu'o/ /skye ba ni 'di lta bu'o/ /tshe phyi ma ni 'di lta bu'o zhes de bzhin gshegs pas yang dag pa ji lta ba bzhin du rab tu mkhyen to/ /de las lhag par yang dag pa ji lta ba bzhin
84b4(mdo sde): du rab tu mkhyen nas kyang mchog tu mi 'dzin to/ /mchog tu mi 'dzin pas bdag nyid mya ngan las 'das par rig nas/ tshor ba rnams kun 'byung ba nub par thugs su chud de 'di ni sdug bsngal lo/ /'di ni sdug bsngal nges par 'byin pa'o zhes bya bar mkhyen to/ /dge slong dag
84b5(mdo sde): de la dge sbyong dang bram ze gang de dag sngon gyi mtha' la rtog cing / sngon gyi mtha' la gnas pa lta bar song ba rnams dang phyi ma'i mtha' la rtog cing / phyi ma'i mtha' la gnas pa lta bar song ba rnams kyis gyen du dmyugs su zin kyang de thams cad lta ba'i chu'i nang na 'dug pas bdud sdig
84b6(mdo sde): can gyi dbang du song zhing lag tu song ba ste/ bdud sdig can gyis ci dga' mgur bya ba bdud kyi zhags pa dag las yongs su grol ba ma yin no/ /dge slong dag dper na nya pa'am/ nya pa'i slob ma mkhas pa dag gis rgya mig phra mo thogs te lteng ka'i chu chung ngu bcus pa na/ de srog chags
84b7(mdo sde): gang rags pa che long rnams kyis gyen du dmyugs su zin kyang de thams cad chu'i nang na gnas pas nya pa'i dbang du song zhing lag tu song ba ste/ nya pas ci dga' mgur bya ba yin par rig par bya'o/ /de bzhin du dge sbyong dang bram ze gang kha cig sngon gyi mtha' la rtog cing / sngon gyi mtha'
85a1(mdo sde): la gnas pa lta bar song ba rnams dang / phyi ma'i mtha' la rtog cing phyi ma'i mtha' la gnas pa lta bar song ba rnams kyis kyang gyen du dmyugs su zin kyang / de thams cad lta ba'i chu'i nang na 'dug pas bdud sdig can gyi dbang du song zhing lag tu song ste/ bdud sdig can gyis ci
85a2(mdo sde): dga' mgur bya ba dag go/ /dge slong dag de la dge sbyong dang bram ze gang de dag sngon gyi mtha' la rtog cing rtag par smra ba dag bdag dang 'jig rten rtag go/ /zhes mngon par rjod pa ni/ 'di lta ste/ gzhi bzhi po dag la ste/ dge slong dag dge sbyong dang / bram ze mkhas pa
85a3(mdo sde): ma yin zhing ma rig par gyur pa bag med cing rmongs pa la gnas pa de dag srid par rig par bya ste/ de ni srid pas rnam par bskyod pa'o/ /dge slong dag de la dge sbyong dang bram ze gang de dag phyi ma'i mtha' la rtog cing zhes bya ba ni mthong ba'i chos la mya ngan las 'das par smra ba dag mthong
85a4(mdo sde): ba'i chos la mya ngan las 'das par mngon par smra zhing mngon par rjod pa ni gzhi bzhi po dag la ste zhes bya ba'i bar du'o/ /dge sbyong dang bram ze mkhas pa ma yin zhing ma rig par gyur pa/ bag med cing rmongs pa la gnas pa de dag la rig par bya ste/ de ni srid pas rnam par
85a5(mdo sde): bskyod pa'o/ /dge slong dag de la dge sbyong dang bram ze gang de dag sngon gyi mtha' la rtog cing rtag par smra ba dag bdag dang 'jig rten ni rtag go zhes mngon par smra zhing mngon par rjod pa ni 'di lta ste/ gzhi bzhi po dag la ste/ de yang rten cing 'brel par 'byung ba yin par srid kyi rten cing
85a6(mdo sde): 'brel par 'byung ba ma yin par 'gyur ba de ni gnas med do/ /mthong ba'i chos la mya ngan las 'das par smra ba dag mthong ba'i chos la mya ngan las 'das par mngon par smra zhing mngon par rjod pa dag gzhi lnga po dag la ste zhes bya ba'i bar du'o/ /de yang rten cing 'brel par 'byung ba yin
85a7(mdo sde): par srid kyi rten cing 'brel par 'byung ba ma yin par 'gyur ba 'di ni gnas med do/ /dge slong dag de la dge sbyong dang bram ze gang de dag sngon gyi mtha' la rtog cing / rtag par smra ba dag mthong ba'i chos la bdag dang 'jig rten ni rtag go zhes bya ba mngon par smra zhing mngon par rjod pa ni gzhi
85b1(mdo sde): bzhi po dag la ste/ de yang reg pa'i rkyen las byung bar srid kyi reg pa las 'byung ba las gzhan pa'i tshor bar 'gyur ba 'di ni gnas med do/ /phyi ma'i mtha' la rtog cing zhes bya ba ni mthong ba'i chos la mya ngan las 'das par smra ba dag mthong ba'i chos la mya ngan las 'das par mngon
85b2(mdo sde): par smra zhing mngon par rjod pa ni 'di lta ste/ gzhi lnga po dag la'o zhes bya ba'i bar du'o/ /de yang reg pa'i rkyen las byung bar srid kyi reg pa las byung ba las gzhan pa'i tshor bar 'gyur ba 'di ni gnas med do/ /dge slong dag gis gang tshun chad rig pa'i skye mched drug po dag ni kun
85b3(mdo sde): 'byung ba nub pa dang ro myang ba dang nyes dmigs yang dag pa ji lta ba bzhin khong du chud pa 'di ni/ 'di ltar lhag par yang dag pa ji lta ba bzhin khong du chud pa yin no/ /dge slong dag de la gang zag kun nas nyon mongs pa can/ yang srid pa pa rims nad dang bcas pa/ sdug bsngal
85b4(mdo sde): rnam par smin pa/ tshe phyi ma la rga shi'i rjes su 'thun pa de dag de bzhin gshegs pas spangs shing yongs su mkhyen la/ shing ta la'i mgo bzhin rtsa ba nas bcad de/ 'gro ba snang ba med pa skye ste/ phyi ma la mi skye ba'i chos can du 'gyur ro/ /chos kyi rnam grangs 'di bshad pa na/
85b5(mdo sde): stong gsum gyi stong chen po'i 'jig rten gyi khams 'di rnam pa gsum du g.yos/ rab tu g.yos/ kun du rab tu g.yos so/ /'gul rab tu 'gul/ kun du rab tu 'gul to/ /ldeg rab tu ldeg /kun du rab tu ldegs so/ /de'i tshe tshe dang ldan pa kun dga' bo bcom ldan
85b6(mdo sde): 'das kyi snam logs na 'dug cing bsil yab thogs nas/ bcom ldan 'das la g.yob cing bcom ldan 'das la 'di skad ces gsol to/ /btsun pa chos kyi rnam grangs 'di'i ming ci lags/ ji ltar gzung bar bgyi/ kun dga' bo de'i phyir chos kyi rnam grangs 'di ni rgyu'i dra ba zhes
85b7(mdo sde): bya bar yang zung shig / don gyi dra ba dang chos kyi dra ba dang tshangs pa'i dra ba zhes bya bar yang zung shig /de bas na tshangs pa'i dra ba zhes bya ba 'di ni chos kyi rnam grangs 'di'i tshig so/ /bcom ldan 'das kyis de skad ces bka' stsal nas/ dge slong de dag bcom ldan 'das
86a1(mdo sde): kyis gsungs pa la yi rangs te mngon par bstod do/ / //bar gyi sdom ni/ rtag dang gcig pu rgyu med dang / /mtha' ldan de bzhin lha mi spong / /'du shes 'du shes med can dang / /chad dang mya ngan 'das pa dang / /dmyugs dang kun nas
86a2(mdo sde): rmongs pa dang / /brten dang reg pa dge slong dang / /rgyu dang don chos 'dra ba ste/ /tha ma tshangs pa'i dra ba'o/ /tshangs pa'i dra ba rdzogs so/ @#/ /rgya'i skad du/ de'i phAng bya na ph+hur po'u in kyeng sU phim de'i a+yir/ bod skad
86a3(mdo sde): du/ thabs mkhas pa chen po sangs rgyas drin lan bsab pa'i mdo/ bam po dang po/ 'di skad bdag gis thos pa dus gcig na/ bcom ldan 'das rgyal po'i khab bya rgod spungs pa'i ri la/ dge slong gi dge 'dun chen po dge slong nyi khri brgyad stong thams cad kyang bya ba byas pa/
86a4(mdo sde): tshangs par spyod pa spyad pa/ srid par kun du sbyor ba yongs su zad pa/ klu chen po ltar sems kyi dbang thob pa sha stag la 'di lta ste/ 'od srung chen po dang / rab 'byor dang / kun shes kauN+Di n+ya dang / mdzes bzang dang / byams ma'i bu gang po dang / lam chen brtan
86a5(mdo sde): dang / shA ri'i bu dang / kA t+yA'i bu chen po dang / kun dga' bo dang / sgra gcan 'dzin la sogs pa cang shes pa dag dang thabs cig tu bzhugs so/ /byang chub sems dpa' sems dpa' chen po sum khri brgyad stong dag dang thabs cig ste/ byang chub sems dpa' de
86a6(mdo sde): dag thams cad kyang yun ring por dge ba'i rtsa ba bskyed pas sangs rgyas bye ba brgya stong tshad med pa rnams la rtag tu tshangs par spyod pa spyad pa/ smon lam chen po yongs su rdzogs pa/ ting nge 'dzin brgya stong snyed khong du chud cing rtogs pa/ gzungs yongs su rdzogs pa/ snying rje chen
86a7(mdo sde): po mi gtong ba/ sems can chen po ji lta ba bzhin du thams cad la phan par brtson pa/ dkon mchog gsum gyi gdung mi 'chad par 'tshob pa/ chos kyi rgyal mtshan rnam par 'dzugs pa/ so so'i skye bo'i ma bskul ba'i dge ba'i bshes gnyen du gyur pa/ ye shes chen
86b1(mdo sde): po'i 'gram du phyin pas kun du grangs med pa sha stag la 'di lta ste/ byang chub sems dpa' spyan ras gzigs dbang phyug dang / byang chub sems dpa' mthu chen thob dang / byang chub sems dpa' rtag par brtson dang / byang chub sems dpa' yon tan dam pa dang /
86b2(mdo sde): byang chub sems dpa' yon tan dbyangs dang / byang chub sems dpa' glog gi 'od dang / byang chub sems dpa' kun du mnyam pa dang / byang chub sems dpa' yon tan gtso bo dang / byang chub sems dpa' ri rab rgyal po dang / byang chub sems dpa' spos kyi
86b3(mdo sde): glang po dang / byang chub sems dpa' spos kyi glang po chen po dang / byang chub sems dpa' stobs 'dzin dang / byang chub sems dpa' khams gsum 'phags dang / byang chub sems dpa' rtag par snying rje dang / byang chub sems dpa' lag na rin chen dang / byang
86b4(mdo sde): chub sems dpa' 'od btsan dang / byang chub sems dpa' dam pa'i dpal dang / byang chub sems dpa' rin chen zla ba dang / byang chub sems dpa' stobs po che dang / byang chub sems dpa' blo gros tshad med dang / byang chub sems dpa' bzang skyong dang / byang chub sems
86b5(mdo sde): dpa' seng ge'i sgra dang / byang chub sems dpa' seng ge byed dang / byang chub sems dpa' seng ge rnam par bsgyings pa dang / byang chub sems dpa' smon lam rdzogs dang / byang chub sems dpa' rin chen brtsegs dang / byang chub sems dpa' byams pa dang / byang
86b6(mdo sde): chub sems dpa' 'jam dpal gzhon nur gyur pa la sogs pa 'khor mang po dang yang thabs cig tu bzhugs so/ /de ma yin pa gzhan yang / 'dod pa'i khams kyi lha'i bu tshad med pa brgya stong dag kyang lhags nas lha rdzas kyi me tog dang spos rnams thogs shing / lha rdzas
86b7(mdo sde): kyi rol mo dkrol nas steng gi nam mkha' la 'khod do/ /de ma yin pa lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye chen po dang / mi dang / mi ma yin pa dang / de la sogs pa so so nas 'khor brgya
87a1(mdo sde): stong snyed lhags nas sangs rgyas kyi zhabs la mgo bos phyag 'tshal te/ phyogs gcig tu 'khod do/ /de'i tshe na bcom ldan 'das la 'khor mang pos yongs su bskor te/ rim gro dang mchod pa byas/ bkur sti dang bcas pas yongs su bstod pa byas so/ /
87a2(mdo sde): de'i tshe na bcom ldan 'das kyi byin gyi rlabs kyis kun dga' bo snga dro'i dus kyi tshe rgyal po'i khab tu zhugs nas mthar gyis bsod snyoms blangs so/ /de'i dus na bram ze pha ma la sri zhu cher byed pa/ khyim so zhig nas ci yang mi bdog pa cig kyang ma rgan khur du khyer te/ mthar gyis slongs mo
87a3(mdo sde): byed de/ de yang kha zas zhim po ro dang ldan pa'am/ shing tog bzang po dag rnyed na pha ma la stobs so/ /kha zas ngan pa ro med pa'am/ shing tog skam po dag rnyed na bdag rang za'o/ /kun dga' bos de lta bu dag mthong nas rab tu dga' ba'i sems skyes te/ mi de la legs
87a4(mdo sde): so/ /legs so zhes snyan par bstod nas/ rigs kyi bu pha ma la sri zhu byed cing mchod pa byed pa ngo mtshar che ste legs so zhes smras so/ /de nas kun du rgyu ston pa drug gi bstan pa la phyogs shing grogs su gyur pa cig dbang po rno la gtsug lag dang / rig byed rnam pa bzhi la mkhas par
87a5(mdo sde): gyur pa/ skar ma dang rtsis la mkhas pa/ dge sdig gi ltas rno ba/ mo dang gtsug lag gi rig pas pha rol gyi sems shes pa/ phal mang po'i slob dpon du gyur pa/ kun gyis bkur ba cig lta ba ngan pa la zhen nas khe dang grags pa'i phyir dam pa'i chos 'jig par byed/
87a6(mdo sde): sangs rgyas dang / chos dang / dge 'dun la phrag dog byed de smod pa'i phyir kun dga' bo la 'di skad ces smras so/ /khyod kyi ston pa gau ta ma shAka rigs kyi bu nga ni dge ba yin te/ yon tan chen po dang ldan no zhes smra ba yang ming tsam du zad de bden pa'i dngos po med do/ /khyod kyi
87a7(mdo sde): ston pa gau ta ma ni yang dag par na sdig pa can yin te/ btsas nas zhag bdun lon pa na ma yang shi bas sdig pa can yin par mngon no/ rgyal po'i pho brang na 'dug pa las pho brang nang nas bros pas yab rgyal po yang mya ngan gyis non te/ sems 'khrugs nas brgyal ba las chus gtor
87b1(mdo sde): te/ zhag bdun lon pa dang dran pa phyir rnyed de cho nges btab nas nga'i lha'i bu gcig deng du stor ro zhes snying rje rje skad du ngus nas/ nga'i yul dang srid kyang khyod 'ba' zhig dbang bar zad la bu yang khyod gcig pur zad na ci'i phyir nged spangs te ri dgon par chas zhes smre sngags 'don du
87b2(mdo sde): bcug pas khyod kyi ston pa gau ta ma drin mi shes te ci la'ang ma bltas par langs te song bas na sri zhu med par yang mngon no/ /yab rgyal pos pho brang brtsigs nas chung ma blangs pa las kyang chung ma'i las ma byas te mya ngan gyis gdungs par byas pas na khrel med pa yang yin par
87b3(mdo sde): mngon no/ /kun dga' bos de skad ces smras pa'i tshig de dag thos nas ngo tsha zhing skyengs te/ bsod snyoms blangs te phyir sangs rgyas ga na bar 'ongs nas zhabs la mgo bos phyag 'tshal te phyogs gcig tu thal mo sbyar ba btud de bcom ldan 'das la 'di skad ces gsol to/ /bcom
87b4(mdo sde): ldan 'das sangs rgyas kyis bstan pa'i chos la pha ma la sri zhu bgyi ba lta ma mchis sam/ sangs rgyas kyis kun dga' bo la bka' stsal pa/ 'di skad du zhu ba 'di khyod la su zhig gis bstan/ lha'am mi'am/ mi ma yin pas bstan tam/ 'on te khyod nyid kyi shes pa'i blos de
87b5(mdo sde): bzhin gshegs pa la zhu bar gyur ces bka' stsal pa dang / kun dga' bos gsol pa/ bdag la lha'am/ klu'am/ sam/ mi'am/ mi ma lags pa gang gis kyang bstan pa ma mchis te/ snga dro bsod snyoms slong du mchis pa'i shul du ston pa drug gi 'khor kun du
87b6(mdo sde): rgyu gcer bu pa zhig dang mjal ba dang / bdag la tshig rtsub mo dag mchi'o zhes rgyas par gsol to/ /de'i tshe bcom ldan 'das 'dzum pa mdzad nas zhal gyi sgo nas kha dog rnam pa du ma dang ldan pa'i 'od byung bas shar phyogs logs su sangs rgyas kyi zhing tshad med pa bye ba brgya stong
87b7(mdo sde): 'das pa'i pha rol na 'jig rten gyi khams bla ma mchog ces bya ba snang bar byas so/ /'jig rten gyi khams de na sangs rgyas dga' ba'i rgyal po zhes bya ba de bzhin gshegs pa dgra bcom pa yang dag par rdzogs pa'i sangs rgyas/ rig pa dang zhabs su ldan pa/ bde bar gshegs pa/
88a1(mdo sde): 'jig rten mkhyen pa/ skyes bu 'dul ba'i kha lo sgyur ba bla na med pa/ ston pa rgyal ba/ sangs rgyas bcom ldan 'das/ sangs rgyas kyi zhing rab tu bkod pa zhes bya ba na bzhugs te/ sangs rgyas kyi zhing de yang shin tu mnyam zhing gzhi bai dUr+ya las byas pa/ gser btso mas thig re'u bres pa/ rin po
88a2(mdo sde): che sna bdun gyi shing bskyed pa/ shing de dag kyang mda' rgyang tsam du mtho ba/ me tog dang / 'bras bu dang / yal ga dang 'dab mas shin tu brgyan pa/ rlung mi drag pas bskyod na sgra snyan pa 'byung ba/ sgra de dag so so'i skye bos thos pas mi ngoms pa/ skabs skabs na chu mig dang / mtshe'u dang / khrus kyi rdzing bu
88a3(mdo sde): yod la yon tan brgyad dang ldan pa'i chus yongs su gang ba/ rdzing gi zhabs kyang gser gyi bye mas bdal ba/ rdzing gi ngos bzhi na bsung dam pa dang ldan pa'i me tog pad ma dang / puN+Da ri ka dang / pA ru Sha ka dang / de ma yin pa'i me tog sngon po dang / ser po dang / dmar po dang / dkar po shing rta'i phang lo
88a4(mdo sde): tsam gyis chu'i steng yongs su khebs te/ chu de'i nang na bya rnam pa sna tshogs kyang shin tu yid du 'ong ba'i sgra snyan pa 'byin to/ /rdzing de'i nang na rin po che sna bdun las byas pa'i gru yod de/ de na sems can mang po 'dod dgur rtse zhing longs spyod do/ /rin po che'i shing de dag gi bar bar na seng ge'i khri mtho
88a5(mdo sde): khyad kyi tshad dpag tshad gcig pa bshams nas rin po che sna bdun gyis brgyan te/ lha rdzas kyi na bza' khri'i steng du rim par bting ba/ lha rdzas kyi spos kyi dri 'thul ba/ lha rdzas kyi me tog gis chal par bkram pa'i khri de la de bzhin gshegs pa dga' ba'i rgyal po skyil mo krung du bcas shing bzhugs
88a6(mdo sde): pa la byang chub sems dpa' tshad med pa bye ba brgya stong snyed mdun du bdar te thal mo sbyar ba btud nas de bzhin gshegs pa de la so so nas tshig 'thun par 'di skad ces gsol to/ /bcom ldan 'das ci'i rgyu ci'i rkyen gyis 'od bzang po kha dog sngon po dang / ser po dang / dmar po dang / dkar po dang
88a7(mdo sde): ldan pa/ rab tu gsal ba/ dper mi bzod pa 'di nub phyogs logs nas 'khor mang po 'di dag la snang bar gyur te/ gang la 'od kyis reg pa de dag thams cad lus dang sems bde bar 'gyur ba de thugs brtse ba'i slad du bcom ldan 'das kyis bstan du gsol/ de la bcom ldan 'das des 'di skad ces
88b1(mdo sde): bka' stsal to/ /rigs kyi bu dag legs par nyon la shin tu yid la zung shig dang khyod la dgrol zhing bshad par bya'o/ /'di nas nub phyogs logs su 'jig rten gyi khams tshad med pa bye ba brgya stong 'das pa'i pha rol na sangs rgyas kyi zhing mi mjed ces bya ba yod de/ de na sangs rgyas shAkya thub pa zhes bya ba de
88b2(mdo sde): bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ ston pa rgyal ba/ sangs rgyas bcom ldan 'das zhes bya ba 'khor mang pos yongs su bskor nas/ 'khor
88b3(mdo sde): mang po thams cad la thabs mkhas pa chen po drin lan bsab pa'i mdo sde ston cing / sems can thams cad la phan pa dang bde ba'i don gyi phyir/ sems can thams cad kyi log par lta ba'i zug rngu rtsa nas gdon pa'i phyir/ sems thog ma pa'i byang chub sems dpa' dag byang chub kyi lam las
88b4(mdo sde): phyir mi ldog cing brtan par bya ba'i phyir/ nyan thos dang rang sangs rgyas thams cad mthar phyin pa'i theg pa gcig gi lam la dgod pa'i phyir/ byang chub sems dpa' chen po rnams myur du mngon par byang chub cing sangs rgyas kyi drin lan bsab pa'i phyir sems can thams cad kyis drin lci ba dran par
88b5(mdo sde): bya ba'i phyir/ sems can thams cad sdug bsngal gyi rgya mtsho las bsgral ba'i phyir/ so so'i skye bo mtha' dag pha ma dag la sri zhu bya bar 'dod pa'i phyir 'od 'di snang bar gyur pa yin no/ /de'i tshe 'khor de'i nang na byang chub sems dpa' 'khor mang po'i gtso bo dang ston par gyur pa stong phrag bcu
88b6(mdo sde): snyed stan las langs te/ bla gos phrag pa gcig tu byas nas pus mo g.yas pa'i lha nga sa la btsugs te bcom ldan 'das la 'di skad ces gsol to/ /bcom ldan 'das kyi byin gyi rlabs kyis bdag cag rnams mi mjed kyi 'jig rten gyi khams der mchi zhing / de bzhin gshegs pa shAkya
88b7(mdo sde): thub pa la mchod pa dang / bsnyen bkur bgyi ba dang / thabs mkhas pa chen po sangs rgyas drin lan bsab pa'i mdo dam pa nyan cing mchi bar byin gyis brlab tu gsol/ de nas sangs rgyas des byang chub sems dpa' de rnams la 'di skad ces bka' stsal to/ /rigs kyi bu dag khyed mi mjed
89a1(mdo sde): kyi 'jig rten gyi khams der phyin nas sangs rgyas bcom ldan 'das de la mchod cing bkur sti bya ba dang / shin tu phrad par dka' ba'i 'du shes bskyed par bya'o/ /de ci'i phyir zhe na/ sangs rgyas shAkya thub pa ni bskal pa grangs med pa bye ba khrag khrig gi bar du shin tu spyad
89a2(mdo sde): dka' ba spyad de/ snying rje chen pos smon lam 'di skad ces btab bo/ gal te mngon par sangs rgyas pa na 'jig rten gyi khams sdig pa can ri dang / shang shong dang / gyo mo dang / gseg ma dang / tsher ma la sogs pa yod pa'i gnas su sems can dag kyang nyon mongs pa dang bcas pa/
89a3(mdo sde): mtshams med pa lnga dang / mi dge ba bcu rdzogs par spyod pa'i gnas der mngon par rdzogs par sangs rgyas te/ phan pa dang bde ba'i don du sdug bsngal thams cad yongs su bcad de/ bde ba thams cad dang yongs su ldan par byas nas chos kyi sku yongs su rdzogs par byas shing lhag ma ma
89a4(mdo sde): lus pa'i mya ngan las 'das par gyur cig ces smon lam du btab bo/ sangs rgyas bcom ldan 'das des thog ma de skad ces smon lam btab pas khyed rnams 'jig rten gyi khams der phyin nas ji ltar sangs rgyas nyid gshegs pa dang / ji ltar sangs rgyas nyid bzhugs pa dang 'dra bar gnas par
89a5(mdo sde): bya'o zhes bka' stsal pa dang / byang chub sems dpa' de dag thams cad kyis tshig 'thun par bcom ldan 'das kyi bka' bzhin du bgyi'o zhes gsol nas byang chub sems dpa' de dag re re yang 'khor byang chub sems dpa' bye ba khrag khrig brgya stong snyed kyis yongs su bskor te mi mjed kyi 'jig rten
89a6(mdo sde): gyi khams gang na ba der song ngo / /de dag 'jig rten gyi khams gang dang gang du phyin par 'jig rten gyi khams de dag rnam pa drug tu g.yos te/ 'od zer chen po yang kun du snang bar gyur/ steng gi bar snang las lha rnams kyis me tog man dA ra ba dang / man dA ra ba chen po yang char bzhin phab
89a7(mdo sde): bo/ /'od zer chen pos snang bar byas shing rdzu 'phrul gyis 'jig rten gyi khams gang gA'i klung gi bye ma snyed dag kyang g.yos so/ /de ma yin pa gzhan yang lha rdzas kyi rol mo tshad med pa brgya stong snyed kyang steng gi bar snang la ma dkrol bar rang zer bzhin du byang chub sems dpa' de dag bya rgod
89b1(mdo sde): spungs pa'i ri ga la ba der de bzhin gshegs pa'i spyan sngar lhags nas zhabs la mgo bos phyag 'tshal te/ sangs rgyas la lan gsum bskor ba byas nas phyogs gcig tu 'khod do/ /de'i tshe de bzhin gshegs pa'i 'od zer gyis lho phyogs logs su sangs rgyas kyi zhing bye ba
89b2(mdo sde): khrag khrig brgyad cu 'das pa'i pha rol na/ 'jig rten gyi khams yon tan 'od ces bya ba snang bar byas so/ /'jig rten gyi khams de na sangs rgyas mtshan mar dgongs zhes bya ba de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/
89b3(mdo sde): bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ ston pa rgyal ba/ sangs rgyas bcom ldan 'das sangs rgyas kyi zhing shin tu dag pa zhes bya ba na bzhugs te/ sangs rgyas kyi zhing de yang shin tu mnyam zhing gzhi bai dUr+ya las
89b4(mdo sde): byas pa/ gser btso mas thig re'ur bres pa/ rin po che sna bdun gyi shing bskyed pa/ shing de dag kyang mda' rgyang gang tsam du mtho ba/ me tog dang / 'bras bu dang / yal ga dang / 'dab mas brgyan pa/ rlung mi drag pas bskyod na sgra snyan pa 'byung ba/ sgra de dag so so'i
89b5(mdo sde): skye bos thos pas mi ngoms pa/ skabs skabs na chu mig dang / mtshe'u dang / khrus kyi rdzing bu yod la/ yon tan brgyad dang ldan pa'i chus yongs su gang zhing / rdzing gi zhabs kyang gser gyi bye mas bdal ba/ rdzing gi ngos bzhi na bsung dam pa dang ldan pa'i me tog pad ma dang / puN+Da
89b6(mdo sde): rI ka dang / pA ru Sha ka dang / de ma yin pa'i me tog sngon po dang / ser po dang / dmar po dang / dkar po shing rta'i phang lo tsam chu'i steng yongs su khebs te/ chu de'i nang na bya rnam pa sna tshogs kyang shin tu yid du 'ong ba'i sgra snyan pa 'byin to/ /rdzing de'i nang na rin po che sna bdun las
89b7(mdo sde): byas pa'i gru yod de/ de na sems can mang po 'dod dgur rtse zhing longs spyod do/ /rin po che'i shing de dag gi bar bar na seng ge'i khri mtho khyad dpag tshad gcig bshams nas/ rin po che sna bdun gyis brgyan te/ lha rdzas kyi na bza' khri'i steng du rim par bting ba lha rdzas kyi spos kyi dri 'thul ba/
90a1(mdo sde): lha rdzas kyi me tog gi chal par bkram pa'i khri de la/ de bzhin gshegs pa mtshan ma dgongs skyil mo krung bcas shing bzhugs pa la/ byang chub sems dpa' tshad med pa bye ba brgya stong snyed mdun du bdar te thal mo sbyar ba btud nas/ de bzhin gshegs pa de la so
90a2(mdo sde): so nas tshig 'thun par 'di skad ces gsol to/ /bcom ldan 'das ci'i rgyu ci'i rkyen gyis 'od zer kha dog bzang po/ kha dog sngon po dang / ser po dang / dmar po dang / dkar por ldan pa rab tu gsal ba dper mi bzod pa 'di/ byang phyogs logs nas 'khor mang po 'di dag
90a3(mdo sde): la snang bar gyur te/ gang la 'od kyis reg pa de dag thams cad lus dang sems bde bar gyur par thugs brtse ba'i slad du bcom ldan 'das kyis bstan du gsol/ de nas bcom ldan 'das des 'di skad ces bka' stsal to/ /rigs kyi bu dag legs par rab tu nyon la yid la zung
90a4(mdo sde): shig dang khyed la dgrol zhing bshad par bya'o/ /'di nas byang phyogs logs kyi 'jig rten gyi khams bye ba khrag khrig brgyad cu 'das pa'i pha rol na/ sangs rgyas kyi zhing mi mjed ces bya ba yod de/ de na sangs rgyas shAkya thub pa zhes bya ba de bzhin gshegs pa dgra bcom pa yang dag
90a5(mdo sde): par rdzogs pa'i sangs rgyas rig pa dang zhabs su ldan pa bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ sangs rgyas bcom ldan 'das zhes bya ba 'khor mang pos yongs su bskor nas/ 'khor mang po thams cad thabs mkhas pa chen po drin lan
90a6(mdo sde): bsab pa'i mdo sde ston cing / sems can thams cad la phan pa dang bde ba'i don gyi phyir/ sems can thams cad kyi log par lta ba'i zug rngu rtsa nas 'don pa'i phyir/ sems thog ma pa'i byang chub sems dpa' dag byang chub kyi lam las phyir mi ldog cing / brtan par bya ba'i phyir/
90a7(mdo sde): nyan thos dang rang sangs rgyas thams cad mthar phyin pa'i theg pa gcig gi lam la dgod pa'i phyir/ byang chub sems dpa' chen po rnams myur du mngon par byang chub cing / sangs rgyas kyi drin lan bsab pa'i phyir/ sems can thams cad kyis drin lci ba dran par bya ba'i phyir/ sems can
90b1(mdo sde): thams cad sdug bsngal gyi rgya mtsho las sgrol ba'i phyir/ sa so'i skye bo dag pha ma la sri zhu bya bar 'dod pa'i phyir/ 'od 'di snang bar gyur pa yin no/ /de'i tshe 'khor de'i nang na byang chub sems dpa' 'khor mang po'i gtso bo dang ston par gyur pa stong phrag bcu snyed stan las langs te/
90b2(mdo sde): bla gos phyogs gcig tu byas nas/ pus mo g.yas pa'i lha nga sa la btsugs te/ bcom ldan 'das de la 'di skad ces gsol to/ /bcom ldan 'das kyi byin gyi rlabs kyis/ bdag cag rnams mi mjed kyi 'jig rten gyi khams der mchi zhing / de bzhin gshegs pa shAkya
90b3(mdo sde): thub pa la mchod pa dang / bsnyen bkur bgyi ba dang / thabs mkhas pa chen po sangs rgyas drin lan bsab pa'i mdo sde dam pa nyan cing mchi bar byin gyis brlab tu gsol/ de nas sangs rgyas des byang chub sems dpa' rnams la 'di skad ces bka' stsal to/ /rigs kyi bu dag khyed
90b4(mdo sde): mi mjed kyi 'jig rten gyi khams der phyin nas sangs rgyas bcom ldan 'das de la mchod pa dang bkur sti bya ba dang / shin tu phrad dka' ba'i 'du shes bskyed par bya'o/ /de ci'i phyir zhe na/ sangs rgyas shAkya thub pa ni bskal pa grangs med pa bye ba khrag khrig gi bar du shin tu spyad dka' ba spyad
90b5(mdo sde): de/ snying rje chen pos smon lam 'di skad ces btab bo/ /gal te mngon par sangs rgyas pa na/ 'jig rten gyi khams sdig pa can/ ri dang / shang shong dang / gyo mo dang / gseg ma dang / tsher ma la sogs pa yod pa'i gnas su/ sems can dag kyang nyon mongs pa
90b6(mdo sde): dang bcas pa/ mtshams med lnga dang / mi dge bcu rdzogs par spyod pa'i gnas der mngon par sangs rgyas te/ phan pa dang bde ba'i don du sdug bsngal thams cad yongs su bcad de/ bde ba thams cad dang ldan par byas nas/ chos kyi sku yongs su rdzogs shing / lhag ma
90b7(mdo sde): ma lus pa'i mya ngan las 'das par gyur cig ces smon lam btab bo/ /sangs rgyas bcom ldan 'das des thog ma de skad ces smon lam btab pas/ khyed rnams 'jig rten gyi khams der phyin nas/ ci ltar sangs rgyas nyid gshegs pa dang / ci ltar sangs rgyas nyid bzhugs
91a1(mdo sde): pa dang 'dra bar bya'o zhes bka' stsal pa dang / byang chub sems dpa' de dag thams cad tshig 'thun par bcom ldan 'das kyi bka' bzhin du bgyi'o zhes gsol nas/ byang chub sems dpa' de dag re re yang 'khor byang chub sems dpa' bye ba khrag
91a2(mdo sde): khrig brgya stong snyed kyis yongs su bskor te/ mi mjed kyi 'jig rten gyi khams gang na ba der song ngo / /de dag 'jig rten gyi khams gang dang gang du phyin par 'jig rten gyi khams de dag rnam pa drug tu g.yos te/ 'od zer chen po kun du snang bar gyur/ steng gi bar snang
91a3(mdo sde): las lha rnams kyis me tog man dA ra ba dang / man dA ra ba chen po yang char bzhin du phab bo/ /'od zer chen pos snang bar byas shing / rdzu 'phrul gyis 'jig rten gyi khams gang gA'i klung gi bye ma snyed dag kyang g.yos so/ /de ma yin pa'i gzhan yang lha rdzas kyi rol mo tshad
91a4(mdo sde): med pa brgya stong snyed kyang steng gi bar snang la ma dkrol bar rang zer bzhin du/ byang chub sems dpa' de dag bya rgod spungs pa'i ri ga la ba der de bzhin gshegs pa'i spyan sngar lhags nas/ zhabs la mgo bos phyag 'tshal te/ sangs rgyas la lan gsum bskor ba byas
91a5(mdo sde): nas phyogs gcig tu 'khod do/ /de'i tshe de bzhin gshegs pa shAkya thub pas kha dog rnam pa lnga dang ldan pa'i 'od zer gyis nub phyogs logs su sangs rgyas kyi zhing tshad med pa bye ba khrag khrig brgya stong 'das pa'i pha rol na 'jig rten gyi khams dag pa'i gnas zhes bya ba snang bar byas
91a6(mdo sde): so/ /'jig rten gyi khams de na sangs rgyas kyi mtshan nyi zla mar me'i 'od ces bya ba de bzhin gshegs pa dgra bcom pa yang dag par rdzogs pa'i sangs rgyas/ rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na
91a7(mdo sde): med pa/ ston pa rgyal ba/ sangs rgyas bcom ldan 'das sangs rgyas kyi zhing bde ba can zhes bya ba na bzhugs te/ sangs rgyas kyi zhing de yang shin tu mnyam zhing gzhi bai dUr+ya las byas pa/ gser btso mas thig re'u bres pa/ rin po che sna bdun gyi shing bskyed pa/ shing de dag kyang
91b1(mdo sde): mda' rgyang gang tsam du mtho ba/ me tog dang / 'bras bu dang / yal ga dang / 'dab mas shin tu brgyan pa/ rlung mi drag pas bskyod pas sgra snyan pa 'byung ba/ sgra de dag so so'i skye bos thos pas mi ngoms pa/ skabs skabs na chu mig dang / mtshe'u dang / khrus
91b2(mdo sde): kyi rdzing bu yod la yon tan brgyad dang ldan pa'i chus yongs su gang zhing / rdzing gi zhabs kyang gser gyi bye mas bdal ba/ rdzing gi ngos bzhi na bsung dam pa dang ldan pa'i me tog pad ma dang / puN Da rI ka dang / pA ru Sha ka dang / de ma yin pa'i me tog sngon po dang / ser po
91b3(mdo sde): dang / dmar po dang / dkar po shing rta'i phang lo tsam chu'i steng yongs su khebs te/ chu de'i nang na yang bya rnam pa sna tshogs kyang shin tu yid du 'ong ba'i sgra snyan pa 'byin to/ /rdzing de'i nang na rin po che sna bdun las byas pa'i gru yod de/ de na sems can mang po 'dod
91b4(mdo sde): dgur rtse zhing longs spyod do/ /rin po che'i shing de dag gi bar bar na seng ge'i khri mtho khyad kyi tshad dpag tshad gcig pa bshams nas rin po che sna bdun gyis brgyan pa/ lha rdzas kyi na bzas khri'i steng du rim par bting ba/ lha rdzas kyi spos kyi dri 'thul ba/ lha rdzas kyi me tog
91b5(mdo sde): gi chal par bkram pa'i khri de la de bzhin gshegs pa nyi zla mar me'i 'od skyil mo krung bcas shing bzhugs pa la byang chub sems dpa' tshad med pa bye ba brgya stong snyed mdun du bdar te thal mo sbyar ba btud nas de bzhin gshegs pa de la so so nas tshig 'thun par 'di skad ces gsol to/ /
91b6(mdo sde): bcom ldan 'das ci'i rgyu ci'i rkyen gyis 'od bzang po kha dog sngon po dang / ser po dang / dmar po dang / dkar por bcas pa dang ldan pa/ rab tu gsal ba/ dper mi bzod pa 'di shar phyogs logs nas 'khor mang po 'di dag la snang bar gyur te/ gang la 'od kyis reg par
91b7(mdo sde): gyur pa de dag thams cad lus dang / sems bde bar gyur pa thugs brtse ba'i slad du bcom ldan 'das kyis bstan du gsol/ de la bcom ldan 'das des 'di skad ces bka' stsal to/ /rigs kyi bu legs par nyon la shin tu yid la legs par zung shig dang / khyed la dgrol
92a1(mdo sde): bar bshad par bya'o/ /'di nas shar phyogs logs su 'jig rten gyi khams tshad med pa bye ba khrag khrig brgya stong 'das pa'i pha rol na sangs rgyas kyi zhing mi mjed ces bya ba yod de/ de na sangs rgyas shAkya thub pa zhes bya ba de bzhin gshegs pa dgra bcom pa
92a2(mdo sde): yang dag par rdzogs pa'i sangs rgyas/ rig pa dang / zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ ston pa rgyal ba/ sangs rgyas bcom ldan 'das zhes bya ba 'khor mang pos yongs su bskor
92a3(mdo sde): nas/ 'khor mang po thams cad la thabs mkhas pa chen po drin lan bsab pa'i mdo sde ston cing / sems can thams cad la phan pa dang bde ba'i don gyi phyir/ sems can thams cad kyi log par lta ba'i zug rngu rtsa nas 'don pa'i phyir/ sems thog ma pa'i byang chub sems
92a4(mdo sde): dpa' dag byang chub kyi lam las mi ldog cing brtan par bya ba'i phyir/ nyan thos dang rang sangs rgyas thams cad mthar phyin pa'i theg pa gcig gi lam la dgod pa'i phyir/ byang chub sems dpa' sems dpa' chen po rnams myur du mngon par byang chub cing sangs rgyas kyi drin lan bsab
92a5(mdo sde): pa'i phyir/ sems can thams cad kyis drin lci ba dran par bya ba'i phyir/ sems can thams cad sdug bsngal gyi rgya mtsho las bsgral ba'i phyir/ so so'i skye bo dag pha ma la sri zhu bya bar 'dod pa'i phyir 'od 'di snang bar gyur pa yin no/ /de'i tshe 'khor de'i nang na byang chub sems
92a6(mdo sde): dpa' 'khor mang po'i gtso bo dang ston par gyur pa stong phrag bcu snyed stan las langs te/ bla gos phyogs gcig tu byas nas/ pus mo g.yas pa'i lha nga sa la btsugs te bcom ldan 'das de la 'di skad ces gsol to/ /bcom ldan 'das kyi byin gyi rlabs kyis bdag cag
92a7(mdo sde): rnams mi mjed kyi 'jig rten gyi khams der mchi zhing de bzhin gshegs pa shAkya thub pa la mchod pa dang / bsnyen bkur bgyi ba dang / thabs mkhas pa chen po sangs rgyas kyi drin lan bsab pa'i mdo sde dam pa nyan cing mchi bar byin gyis brlab tu gsol/ de nas sangs rgyas
92b1(mdo sde): des byang chub sems dpa' de dag la 'di skad ces bka' stsal to/ /rigs kyi bu dag khyed mi mjed kyi 'jig rten gyi khams der phyin nas sangs rgyas bcom ldan 'das de la mchod cing bkur sti bya ba dang / shin tu phrad dka' ba'i 'du shes bskyed par bya'o/ /de ci'i phyir
92b2(mdo sde): zhe na/ sangs rgyas shAkya thub pa ni bskal pa grangs med pa bye ba khrag khrig gi bar du shin tu spyad dka' ba spyad de snying rje chen pos smon lam 'di skad ces btab bo/ /gal te mngon par sangs rgyas pa na 'jig rten gyi khams sdig pa can/ ri dang / shang shong dang / gyo mo dang /
92b3(mdo sde): gseg ma dang / tsher ma la sogs pa yod pa'i gnas su sems can dag kyang nyon mongs pa dang bcas pa mtshams med pa lnga dang / mi dge ba bcu rdzogs par spyod pa'i gnas der mngon par sangs rgyas te/ phan pa dang bde ba'i don du sdug bsngal thams cad yongs su
92b4(mdo sde): bcad de/ bde ba thams cad dang ldan par byas nas chos kyi sku yongs su rdzogs shing lhag ma ma lus pa'i mya ngan las 'das par gyur cig ces smon lam btab bo/ /sangs rgyas bcom ldan 'das des thog ma de skad ces smon lam btab pas khyed rnams 'jig rten gyi khams
92b5(mdo sde): der phyin nas/ ji ltar sangs rgyas nyid gshegs pa dang / ji ltar sangs rgyas nyid bzhugs pa dang 'dra bar gnas par bya'o zhes bka' stsal pa dang / byang chub sems dpa' de dag thams cad kyis tshig 'thun par/ bcom ldan 'das kyi bka' bzhin du bgyi'o zhes gsol nas/
92b6(mdo sde): byang chub sems dpa' de dag re re yang 'khor byang chub sems dpa' bye ba khrag khrig brgya stong snyed kyis yongs su bskor te/ mi mjed kyi 'jig rten gyi khams gang na ba der song ste/ de dag 'jig rten gyi khams gang dang gang du phyin par 'jig rten gyi khams de dag rnam pa drug tu
92b7(mdo sde): g.yos te/ 'od zer chen po yang kun du snang bar gyur/ steng gi bar snang las lha rnams kyis me tog man da ra ba dang / man dA ra ba chen po yang char bzhin phab bo/ /'od zer chen pos snang bar byas shing / rdzu 'phrul gyis 'jig rten gyi khams gang gA'i klung gi bye
93a1(mdo sde): ma snyed dag kyang g.yos so/ /de ma yin pa gzhan yang lha rdzas kyi rol mo tshad med pa brgya stong snyed kyang steng gi bar snang la ma dkrol bar rang zer bzhin du byang chub sems dpa' de dag kyang bya rgod spungs pa'i ri ga la ba der de bzhin gshegs pa'i
93a2(mdo sde): spyan sngar lhags nas zhabs la mgo bos phyag 'tshal te/ sangs rgyas la lan gsum bskor ba byas nas phyogs gcig tu 'khod do/ /de'i tshe de bzhin gshegs pa shAkya thub pas kha dog rnam pa lnga dang ldan pa'i 'od zer gyis byang phyogs logs su sangs rgyas kyi zhing bye ba
93a3(mdo sde): khrag khrig lnga brgya 'das pa'i pha rol na 'jig rten gyi khams dbang phyug grags pa'i rgyal po zhes bya ba snang bar byas so/ /'jig rten gyi khams de na sangs rgyas pad mo le brgan gyi 'od ces bya ba/ de bzhin gshegs pa dgra bcom pa yang dag par rdzogs pa'i sangs rgyas/ rig
93a4(mdo sde): pa dang / zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ ston pa rgyal ba/ sangs rgyas bcom ldan 'das sangs rgyas kyi zhing dri ma dang bral ba zhes bya ba na bzhugs te/ sangs rgyas kyi zhing
93a5(mdo sde): de yang shin tu mnyam zhing gzhi bai dUr+ya las byas pa/ gser btso mas thig re'u bres pa/ rin po che sna bdun gyi shing bskyed pa/ shing de dag kyang mda' rgyang gang tsam du mtho ba/ me tog dang / 'bras bu dang / yal ga dang / 'dab mas shin tu brgyan pa/ rlung
93a6(mdo sde): mi drag pas bskyod pas sgra snyan pa 'byung ba/ sgra de yang so so'i skye bos thos na mi ngoms pa/ skabs skabs na chu mig dang / mtshe'u dang / khrus kyi rdzing bu yod la/ yon tan brgyad dang ldan pa'i chus yongs su gang zhing rdzing gi zhabs kyang gser gyi bye mas bdal ba
93a7(mdo sde): rdzing gi ngos bzhi na bsung dam pa dang ldan pa'i me tog pad ma dang / puN+Da rI ka dang / pA ru Sha ka dang / de ma yin pa'i me tog sngon po dang / ser po dang / dmar po dang / dkar po shing rta'i phang lo tsam du chu'i steng yongs su khebs te/ chu de'i nang na bya rnam pa sna
93b1(mdo sde): tshogs kyang shin tu yid du 'ong ba'i sgra snyan pa 'byin to/ /rdzing de'i nang na rin po che sna bdun las byas pa'i gru yod de/ de na sems can mang po 'dod dgur rtse zhing longs spyod do/ /rin po che'i shing de dag gi bar bar na seng ge'i khri mtho khyad dpag tshad gcig pa
93b2(mdo sde): bshams nas rin po che sna bdun gyis brgyan te/ lha rdzas kyi na bzas khri'i steng du rim par bting ba/ lha rdzas kyi spos kyi dri 'thul ba/ lha rdzas kyi me tog gi chal par bkram pa'i khri'i thog na/ de bzhin gshegs pa pad mo'i le brgan gyi 'od chags pa/
93b3(mdo sde): skyil mo krung du bcas shing bzhugs pa la byang chub sems dpa' tshad med pa bye ba brgya stong snyed mdun du bdar te thal mo sbyar ba btud nas/ de bzhin gshegs pa de la so so nas tshig 'thun par 'di skad ces gsol to/ /bcom ldan 'das ci'i rgyu ci'i rkyen gyis 'od bzang
93b4(mdo sde): po kha dog sngon po dang / ser po dang / dmar po dang / dkar por bcas pa dang ldan pa/ rab tu gsal ba/ dper mi bzod pa 'di lho phyogs logs nas 'khor mang po 'di dag la snang bar gyur te/ gang la 'od kyis reg pa de dag thams cad lus dang sems bde bar
93b5(mdo sde): 'gyur ba thugs brtse ba'i slad du bcom ldan 'das kyis bstan du gsol/ de la bcom ldan 'das kyis 'di skad ces bka' stsal to/ /rigs kyi bu dag legs par nyon la shin tu yid la zung shig dang / khyed la dgrol zhing bshad par bya'o/ /'di nas lho
93b6(mdo sde): phyogs logs su 'jig rten gyi khams bye ba khrag khrig brgya stong 'das pa'i pha rol na sangs rgyas kyi zhing mi mjed ces bya ba yod de/ de na sangs rgyas shAkya thub pa zhes bya ba de bzhin gshegs pa dgra bcom pa yang dag par rdzogs pa'i sangs rgyas/ rig pa dang / zhabs su
93b7(mdo sde): ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ ston pa rgyal ba/ sangs rgyas bcom ldan 'das zhes bya ba 'khor mang pos yongs su bskor nas/ 'khor mang po thams cad la thabs mkhas pa
94a1(mdo sde): chen po drin lan bsab pa'i mdo sde ston cing / sems can thams cad la phan pa dang bde ba'i don gyi phyir/ sems can thams cad kyi zug rngu rtsa nas gdon pa'i phyir/ sems thog ma pa'i byang chub sems dpa' dag byang chub las phyir mi ldog
94a2(mdo sde): cing brtan par bya ba'i phyir/ nyan thos dang rang sangs rgyas thams cad mthar phyin pa'i theg pa gcig la dgod pa'i phyir/ byang chub sems dpa' chen po rnams myur du mngon par byang chub cing sangs rgyas kyi drin lan bsab pa'i phyir/ sems can thams cad kyis drin lci
94a3(mdo sde): ba dran par bya ba'i phyir/ sems can thams cad sdug bsngal gyi rgya mtsho las bsgral ba'i phyir/ so so'i skye bo dag pha ma la sri zhu bya bar 'dod pa'i phyir 'od 'di snang bar gyur pa yin no/ /de'i tshe 'khor de'i nang na byang chub sems dpa' 'khor mang po'i nang na/ gtso bo dang
94a4(mdo sde): ston par gyur pa/ stong phrag bcu snyed stan las langs par gyur nas/ bla gos phrag pa gcig tu gzar nas/ pus mo g.yas pa'i lha nga sa la btsugs te/ bcom ldan 'das de la 'di skad ces gsol to/ /bcom ldan 'das kyi byin gyi rlabs kyis bdag cag rnams mi
94a5(mdo sde): mjed kyi 'jig rten gyi khams der mchi zhing de bzhin gshegs pa shAkya thub pa la mchod pa dang / bsnyen bkur bgyi ba dang / thabs mkhas pa chen po sangs rgyas drin lan bsab pa'i mdo sde dam pa nyan cing mchi bar byin gyis brlab tu gsol/ de nas sangs rgyas des byang chub
94a6(mdo sde): sems dpa' de rnams la 'di skad ces bka' stsal to/ /rigs kyi bu dag khyed mi mjed kyi 'jig rten gyi khams der phyin nas sangs rgyas bcom ldan 'das de la mchod cing bkur sti bya ba dang / shin tu phrad dka' ba'i 'du shes bskyed par bya'o/ /de ci'i phyir zhe na/ sangs rgyas
94a7(mdo sde): shAkya thub pa ni bskal pa grangs med pa bye ba khrag khrig gi bar du shin tu spyad dka' ba spyad pas/ snying rje chen pos smon lam 'di skad ces btab bo/ /gal te mngon par sangs rgyas pa na/ 'jig rten gyi khams sdig pa can/ ri dang / shang shong dang / gyo mo dang / gseg ma dang / tsher
94b1(mdo sde): ma la sogs pa yod pa'i gnas su sems can dag kyang nyon mongs pa dang bcas pa/ mtshams med pa lnga dang / mi dge ba bcu rdzogs par spyod pa'i gnas der mngon par sangs rgyas te/ phan pa dang bde ba'i don du sdug bsngal thams cad yongs su bcad de/ bde ba
94b2(mdo sde): thams cad dang ldan par byas nas chos kyi sku yongs su rdzogs shing / lhag ma ma lus pa'i mya ngan las 'das par gyur cig ces smon lam btab bo/ /sangs rgyas bcom ldan 'das des thog ma de skad ces smon lam btab pas/ khyed rnams 'jig rten gyi khams der
94b3(mdo sde): phyin nas/ ji ltar sangs rgyas nyid gshegs pa dang / ji ltar sangs rgyas nyid bzhugs pa dang 'dra bar sems par bya'o zhes bka' stsal pa dang / byang chub sems dpa' de dag thams cad kyis tshig 'thun par bcom ldan 'das kyi bka' bzhin du bgyi'o zhes gsol nas/ byang
94b4(mdo sde): chub sems dpa' de dag re re yang 'khor byang chub sems dpa' bye ba khrag khrig brgya stong snyed kyis yongs su bskor te/ mi mjed kyi 'jig rten gyi khams gang na ba der dong ste/ de dag 'jig rten gyi khams gang dang gang du phyin par 'jig rten gyi khams de dag rnam pa drug tu g.yos
94b5(mdo sde): te/ 'od zer chen po yang kun du snang bar gyur/ steng gi bar snang las lha rnams kyis me tog man dA ra ba dang / man dA ra ba chen po yang char bzhin phab bo/ /'od zer chen pos snang bar byas shing rdzu 'phrul gyis 'jig rten gyi khams gang gA'i klung gi bye ma snyed dag kyang g.yos
94b6(mdo sde): so/ /de ma yin pa gzhan yang lha rdzas kyi rol mo tshad med pa brgya stong snyed kyang steng gi bar snang la ma dkrol bar rang zer bzhin du byang chub sems dpa' de dag bya rgod spungs pa'i ri ga la ba der de bzhin gshegs pa'i spyan sngar lhags nas zhabs la mgo bos phyag 'tshal te/ sangs
94b7(mdo sde): rgyas la lan gsum bskor ba byas nas phyogs gcig tu 'khod do/ /de bzhin du phyogs mtshams bzhi dang / steng dang / 'og gi phyogs dang / phyogs bcu nas lhags pa'i byang chub sems dpa' chen po thams cad kyis so so nas 'khor brgya stong grangs med pa dang bcas te/ bcom ldan
95a1(mdo sde): 'das gang na ba der lhags nas/ mchod pa dang bkur sti byas/ bstod pa byas nas thams cad kyis mgrin gcig tu tshigs su bcad pa brgya stong snyed kyis bcom ldan 'das la yongs su bstod do/ /de ltar sangs rgyas la bstod nas kyang phyogs gcig tu 'khod do/ /de'i tshe mi
95a2(mdo sde): mjed kyi 'jig rten gyi khams kyang yongs su dag par gyur te/ ri khrad khrod dang / ri chen po dang / chung ngu dang / gtsang po dang / chu klung dang / mtshe'u dang / rdzing dang / lteng ka dang / shang shong dang / ngam grog dag med cing / de na gnas pa'i sems can rnams kyang 'od kyis snang bar
95a3(mdo sde): byas pas sangs rgyas gang na ba der lhags te/ dga' zhing mgu ba'i sems kyis thal mo sbyar ba btud nas mgo bos phyag 'tshal te mig mi 'dzums par chags pa'i yid kyis lta zhing 'khod do/ /de nas bcom ldan 'das kyis 'od zer phyir 'dus par mdzad de/ 'od zer de dag gis
95a4(mdo sde): sku la lan bdun bskor nas dbu'i spyi gtsug tu nub par gyur to/ /de ltar gyur pa kun dga' bos mthong nas 'khor mang po thams cad kyang the tsom skyes par sems kyis rab tu shes pas/ de bzhin gshegs pa'i mdzad pa thabs mkhas pa mngon par bstan pa dang / phyis ma 'ongs pa'i
95a5(mdo sde): skye bo dag gi shes rab kyi mig skye ba dang / so so'i skye bo thams cad sred pa'i chu klung las rgal zhing pha rol tu phyin pas bde ba la dgod pa dang / so so'i skye bo dag la pha ma dang / slob dpon dang / bla ma'i drin lci ba dran zhing shes par bya ba'i phyir stan las langs nas/ gos tshags su bcos nas
95a6(mdo sde): bla gos phyogs gcig tu byas nas pus mo g.yas pa'i lha nga sa la btsugs nas thal mo sbyar ba btud de/ bcom ldan 'das la 'di skad ces gsol to/ /btsun pa bcom ldan 'das bdag kun dga' bos sangs rgyas kyi zhabs 'bring na mchis nas 'dzum pa mdzad pa mthong ste 'di la nges par
95a7(mdo sde): dgongs pa ni mnga' na 'khor mang po'i the tsom gyi dra ba bcad pa'i slad du bcom ldan 'das kyis bstan du gsol/ sangs rgyas kyis bshad du gsol/ thabs mkhas pa chen po sangs rgyas drin lan bsab pa'i mdo las gleng gzhi'i le'u zhes bya ste dang po'o// //de'i tshe de'i dus na 'khor mang po
95b1(mdo sde): 'dus pa der rin po che sna bdun las grub pa'i pad ma'i sdong po dngul las byas/ 'dab ma ni gser las byas/ gzhi ni rin po che shel las byas/ mu tig gi dra bas kun du brgyan pa gcig sa de nyid nas byung bar gyur to/ /de nas bcom ldan 'das shAkya thub pa bzhugs pa las bzhengs nas
95b2(mdo sde): pad mo de la skyil mo krung bcas nas bzhugs so/ /de la bzhugs ma thag tu yongs su dag pa'i sku mngon par bstan to/ /sku de las lam rgyud lnga'i lus kyi tshogs bstan/ lus kyi tshogs re re la yang gzugs tha dad pa rnam pa khri brgya stong snyed bstan to/ /gzugs rnam pa de re re la yang sku'i
95b3(mdo sde): tshogs brgya stong snyed bstan/ sku'i tshogs de dag re re la yang gang gA'i klung bzhi'i bye ma snyed kyi sku'i tshogs snyed bstan to/ /gang gA'i klung bzhi'i bye ma snyed kyi sku'i tshogs de dag re re la yang gling bzhi'i rdul phra rab snyed kyi sku'i tshogs bstan to/ /rdul phra rab snyed kyi sku'i tshogs de dag re re la
95b4(mdo sde): yang stong gsum gyi stong chen po'i 'jig rten gyi khams kyi rdul phra rab snyed kyi sku'i tshogs bstan to/ /rdul phra rab snyed kyi sku'i tshogs de dag re re la yang phyogs bcur phyogs re rer yang sangs rgyas kyi zhing bye ba khrag khrig brgya stong gi rdul phra rab snyed kyi sku'i tshogs bstan nas/ nam mkha'i
95b5(mdo sde): dbyings kyis klas pa/ chos kyi dbyings dang mnyam pa bsam gyis mi khyab pa snyed kyi sems can gyi lus kyi tshogs mngon par bstan to/ /de'i tshe de bzhin gshegs pas de snyed kyi lus kyi tshogs mngon par bstan nas kun dga' bo dang phyogs bcu nas 'dus shing tshogs pa'i byang chub
95b6(mdo sde): sems dpa' sems dpa' chen po rnams dang / 'khor mang po rnams la 'di skad ces bka' stsal to/ /rigs kyi bu dag deng de bzhin gshegs pas thams cad mkhyen pa'i ye shes kyis yang dag pa'i tshig gang yin pa de bka' stsal bar bya'o/ /chos la tshig tu brjod pa med mod kyi
95b7(mdo sde): de bzhin gshegs pas thabs mkhas pa'i dbang gis mtshan ma dang / ming med pa'i chos la ming dang mtshan mar bstan par bya'o/ /'di lta ste/ de bzhin gshegs pa ni thog mar skyes shing 'khor bar 'khor ba'i tshe bsam gyis mi khyab pa'i rdul phra rab snyed kyi lus kyi tshogs rnam pa tha dad pa de dag
96a1(mdo sde): thams cad rdzogs par myong ste/ de ltar lus kyi tshogs de dag kun myong bas na/ sems can thams cad kyang de bzhin gshegs pa'i pha mar ma gyur pa med/ de bzhin gshegs pas kyang sems can gyi pha mar ma gyur pa med de/ pha mar gyur
96a2(mdo sde): pa thams cad kyi phyir rgyun du shin tu spyad dka' ba yang spyad/ shin tu gtang dka' ba yan lag gi dam pa mgo dang / mig dang / klad rgyas dang / yul dang / grong khyer dang / chung ma dang / bu pho dang / bu mo dang / ban glang dang / rta dang / rin po che sna bdun gyi
96a3(mdo sde): shing rta dang / theg pa dang / gos dang / zas dang / skom dang / mal cha dang / nad kyi rkyen rtsi dang / dgos pa'i yo byad thams cad gang yang ma btang ba med do/ /shin tu 'bad pa'i brtson 'grus kyis tshul khrims bsrungs pa dang / sbyin pa byas pa dang / mang
96a4(mdo sde): du thos pa dang / bsam gtan bsgoms pa dang / shes rab spyad pa nas spyod dka' ba thams cad spyad de/ skyo ba dang / ngal ba med cing rgyun mi 'chad par brtson 'grus su 'bad pa yang pha ma la sri zhu bya ba dang / drin shes pa dang / drin lan bsab pa dang / sems
96a5(mdo sde): can thams cad myur du bla na med pa yang dag par rdzogs pa'i byang chub la dgod pa dang / de bzhin gshegs pa'i sngon gyi smon lam yongs su rdzogs par bya ba dang / de ltar na sems can thams cad la sangs rgyas kyi bka' drin chen po yod par shes par bya ba dang / de
96a6(mdo sde): bzhin gshegs pa'i thugs rje chen pos sems can yongs su mi gtong ba dang / rtag par shin tu thabs mkhas pas khams gsum pa'i srid pa nyi shu rtsa lngar gnas pa'i sems can thams cad la bskal pa bsam gyis mi khyab pa'i bar du mnyam snyoms pa'i byams
96a7(mdo sde): pa bsgoms shing / btang snyoms dang ldan pa'i thabs mkhas pas spyod de/ sems can thams cad stong pa nyid du rtogs pa dang / chos stong pa nyid dang / phung po lnga stong pa nyid du rtogs shing phyir mi nur ba dang / mi 'bying ba dang / mi rgod pa stong pa nyid du
96b1(mdo sde): yang dag pa'i mtshan nyid la thabs mkhas pas bsgom par bya ba dang / theg pa gsum mi spong zhing chub par slob pa'i thabs la mkhas pas shin tu zab mo'i spyod yul dam pa spyad pa la thabs mkhas par bya ba'i phyir/ chos kyi mtshan nyid la shin tu gsal bar rtogs te/
96b2(mdo sde): sangs rgyas kyi chos rnams thog ma dang tha ma'i bar du gcig ma yin par rtogs shing chud kyang so so'i skye bo dag ni myos shing bslad pas gdung ba gsum gyis yongs su gdungs te/ sdug bsngal gyi mtshor nub par gyur to/ /phyin ci log bzhis bsgribs pas zag pa dang bcas
96b3(mdo sde): pa'i chos la phyin ci log tu gyur to/ /mi bden pa kun tu rtogs pas bdag med pa la bdag tu lta/ mi rtag pa la rtag par lta/ mi bde ba la bde bar lta/ mi gtsang ba la gtsang bar lta zhing skye ba dang / rga ba dang / na ba dang / 'chi bas gzir te skad cig tu mi rtag pas sgrib pa
96b4(mdo sde): lnga dang / kun nas glags pa bcus kun du glags te/ srid pa gsum du 'khor zhing skye shi thog ma dang tha ma med pa myong bar gyur to/ /de bas na de bzhin gshegs pas ci dang cir 'phrod pa bzhin sde snod gsum dang / mdo sde dgu nas mdo sde bcu gnyis kyi bar du rnam par phye
96b5(mdo sde): zhing bstan to/ /so so'i 'dod pa bzhin mdo sde mang po gsungs so/ /tshig la chags pa kha cig bdag ni 'di kho nas chog ste/ mya ngan las 'das pa thob ces 'dzin pa yang yod do/ /de yang de bzhin gshegs pa'i sngon gyi thugs rje chen po'i smon lam gyi shugs
96b6(mdo sde): kyis phyogs bcu'i 'jig rten gyi khams na las 'thun pa thams cad bsdus so/ /de ltar las 'thun pa kun 'dus pa 'khor mang po'i dkyil 'khor der dam pa'i chos mdo sde gsungs par dgongs te/ gzugs brnyan gyi chos nam du yang rgyun mi 'chad cing so so'i skye bo thams
96b7(mdo sde): cad bde ba chen po thob par mdzad do/ /de bas na de bzhin gshegs pa 'dul zhing ston pa yang dus las mi yol bar shes/ dus las mi yol bar mya ngan las 'da'o/ /'jig rten gyi khams kha cig tu de bzhin gshegs pa rnam par snang mdzad ces bya ba dgra
97a1(mdo sde): bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ ston pa rgyal ba/ sangs rgyas bcom ldan 'das zhes grags
97a2(mdo sde): so/ /skabs kha cig tu ni dga' ldan gnas su gshegs nas lha rnams kyi ston pa mdzad do/ /skabs kha cig tu ni dga' ldan gnas nas babs te/ 'dzam bu'i gling du sku tshe lo brgyad cur bzhugs pa yang ston to/ /de bas na de bzhin gshegs pa ni bsam gyis mi khyab
97a3(mdo sde): bo/ /'jig rten gyi khams kyang bsam gyis mi khyab bo/ /las kyi rnam par smin pa yang bsam gyis mi khyab bo/ /sems can gyi bsam pa yang bsam gyis mi khyab bo/ /bsam gtan gyi ting nge 'dzin yang bsam gyis mi khyab bo/ /klu'i mthu yang bsam gyis mi
97a4(mdo sde): khyab bo/ /'di ni sangs rgyas bsam gyis mi khyab pa ste/ sems can thams cad kyis sangs rgyas kyi thugs la dgongs pa shes par 'dod na sems can dbang po zhan pa tha ma'i bar du yang kun shes par mdzad do/ sems can thams cad las gang yang sangs rgyas
97a5(mdo sde): mthong bar 'dod na de ma thag tu mthong bar mdzad do/ /gal te mthong bar mi mdzad na mig sngar bab kyang mi mthong ngo / /de bas na nyan thos dang / rang sangs rgyas dag lha'i mig gi mngon par shes pa yod kyang mthong bar mi nus so/ /de ma yin pa gzhan yang sangs
97a6(mdo sde): rgyas kyis 'od zer chen po bkye nas srid pa'i rtse mo man chad mtshams med pa'i sems can dmyal ba yan chad snang bar mdzad kyang gang 'dul ba'i skal ba dang ldan pas ni mthong bar 'gyur/ gang skal ba dang mi ldan pas ni mig sngar bab kyang mi mthong ngo / de bzhin
97a7(mdo sde): gshegs pa skabs kha cig tu ni ched du skul ba mdzad/ skabs kha cig tu ni cang mi gsung bas na/ sangs rgyas bcom ldan 'das ni bsam gyis mi khyab ste/ shin tu dpag par dka' ba/ shin tu shes shing rtogs par dka' na/ ji ltar khyod kyis de bzhin
97b1(mdo sde): gshegs pa la spyod dka' ba shin tu zab mo dri ba la spobs par gyur/ khyod kyis zhus pa 'di ni yang dag par sems can thams cad la byams shing snying brtse ba yin te/ ngan 'gro gsum gyi lam bkag nas lha dang mi'i lam btod pa yin no/ /kun dga' bo ngas da khyod
97b2(mdo sde): la pha ma la sri zhu bya ba'i spyad dka' ba mdo tsam zhig bstan par byas legs par nyon la yid la zung shig / de nas bcom ldan 'das kyis kun dga' bo dang / byang chub sems dpa' sems dpa' chen po de dag dang / 'khor mang po rnams la 'di skad ces bka' stsal to/ /
97b3(mdo sde): sngon byung ba bskal pa tshad med pa mtha' yas grangs med pa 'das pa'i pha rol na yul bA rA Na sIr sangs rgyas rnam par gzigs zhes bya ba de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten
97b4(mdo sde): mkhyen pa/ skyes bu gdul ba'i kha lo sgyur ba bla na med pa/ ston pa rgyal ba/ 'jig rten gyi gtso bo/ /lha dang mi'i ston pa 'jig rten du byung ngo / /sangs rgyas de'i sku tshe'i tshad kyang bskal pa chung ngu nyi shur bzhugs so/ /dam pa'i chos kyang bskal pa chung ngu nyi shur gnas
97b5(mdo sde): so/ /gzugs brnyan gyi chos kyang bskal pa chung ngu nyi shur gnas so/ /gzugs brnyan gyi chos la spyod pa'i tshe mi'i rgyal po rA dza zhes bya ba 'jig rten du byung ste/ yul bA rA Na sI la dbang sgyur ro/ /rgyal po de la btsun mo ni nyi khri yod/ blon po ni bzhi stong snyed yod/
97b6(mdo sde): bal gyi glang po che yang lnga brgya yod/ rgyal phran drug cu la dbang / grong khyer brgyad brgya zhig yod/ rgyal po de la rgyal bu gsum yod de/ gsum char yang rgyal phran re re byed do/ /de'i tshe de'i dus na yul bA rA Na sI'i rgyal po de mkhas shing shes rab dang ldan te/ rtag
97b7(mdo sde): tu yang drang ba'i chos kyis yul gyi srid 'dzin pas gang yang gtams las chad ces bya ba med do/ /rgyal po'i bsod nams dang yon tan gyi mthus char chu dus las mi yol te/ lo tog rgyun du legs pas de na gnas pa'i mi rnams kyang bde skyid do/ /de'i tshe na bA rA Na sI'i rgyal po
98a1(mdo sde): de la blon po nag po sgra gcan zhes bya ba zhig yod do/ /blon po sgra gcan rgyal po la 'khus nas dmag rnam bzhi bshams pa la 'di lta ste/ bal glang gi tshogs dang / shing rta'i tshogs dang / rta'i tshogs dang / dpung bu chung gi tshogs bshams
98a2(mdo sde): nas bA rA Na sI'i rgyal po la brgal nas rgyal po'i srog bcad do/ /de ltar rgyal po bsad nas kyang dmag gi tshogs rnam pa bzhi bkye nas mtha'i rgyal phran rgyal bu rab kyang bsad do/ /de nas rgyal bu 'bring po yang phab nas mtha'i rgyal phran rgyal bu tha thog tu dmag drang bar
98a3(mdo sde): bshams so/ /rgyal bu tha de ngo mtshar du gzugs byad bzang la/ 'phags par mdzes shing rang bzhin gyis dge ba/ dul ba/ 'dzum zhing smra ba smra'o cog kyang phan pa'i don du smra zhing 'gyur gyi gnod pa med pa/ rtag tu drang po'i chos kyis yul gyi srid 'dzin te/
98a4(mdo sde): log pas mi 'tsho bas yul gyi mi rnams kyang bde skyid la dar ba/ longs spyod dang nor rin po cher ldan pa/ bang mdzod gang ba/ rgyal po de'i yon tan la kun gyis bsngags shing bstod pa/ bar snang gi lha dang / 'jig rten gyi lha thams cad kyis kyang dga'
98a5(mdo sde): zhing bkur ba/ de'i tshe na rgyal po de la rgyal bu su sha de ba zhes bya ba gcig pu zhig yod de/ shin tu yid gzhungs shing gsal ba/ byams pa'i sems dang ldan pa/ sbyin pa la dga' ba/ lus kyi mdog gser du 'dug pa/ gnas bdun mnyam par
98a6(mdo sde): gang ba/ skyes bu'i mtshan rdzogs par ldan pa/ lo bdun lon pa zhig yod pa de la/ yab rgyal po yang shin tu byams shing sdug par sems so/ /de'i tshe na pho brang srung ba'i lha zhig rgyal po de la 'di skad ces smras so/ /rgyal po mkhyen tam/ blon po
98a7(mdo sde): sgra gcan 'khus nas yul srid phrogs te rgyal po yab kyang bkrongs/ dmag gi tshogs bzhi yang bkye nas/ rgyal po gcen gnyis kyang srog gi dbang po dang phral te/ dmag gi tshogs rnams ring po mi thogs par 'dir phyin na rgyal po ci'i phyir srog bskyabs shing
98b1(mdo sde): gud du mi 'gro / de'i tshe rgyal po des de skad smras pa thos nas lus kyi ba spu kun zing zhes byed de/ lus kyang 'dar nas yi mug cing mya ngan gyis sems gdungs te/ sa la 'gre zhing brgyal bar gyur nas ring zhig lon pa dang / cung zad sangs te dal gyis nam
98b2(mdo sde): mkha'i lha la 'di skad ces smras so/ /'di ltar smra ba'i skad ni yod la gzugs ni mi snang ba khyod ci yin/ smras pa'i tshig 'di yang dag par bden nam/ lhas smras pa bdag ni rgyal po'i pho brang srung ba'i lha yin te/ rgyal po khyod shes pa dang ldan zhing bsod
98b3(mdo sde): nams dang yon tan du bcas pas drang po'i chos kyis yul srid 'dzin te/ de bas na bdag gis sngar smras pa yin te/ sdug bsngal gyis nyon mongs par ma gyur par myur du byol zhing 'gro ba'i rigs so/ /de nas rgyal po de pho brang du zhugs nas da ni bdag yul gzhan
98b4(mdo sde): zhig tu 'gro dgos so snyam du bsams so/ /yang 'di snyam du bsams so/ /yul pha rol tu 'gro ba'i lam gnyis yod do/ /lam nye bar zhugs na ni zhag bdun gyis yul pha rol tu phyin par 'gyur/ lam ring por zhugs na ni zhag bcu bzhis phyin par 'gyur bas/
98b5(mdo sde): ci nas lam nye bar 'gro'o snyam bsams nas zhag bdun gyi rgyags dang chas te/ pho brang gi phyi rol tu phyin pa dang / phyir pho brang gi nang du log nas rgyal bu su sha de ba pang du blangs te mig mi 'dzums par lta zhing dngangs pa ltar langs nas phyir yang 'dug go/ /de'i tshe na btsun mos
98b6(mdo sde): de ltar mi bde zhing skrag pa ltar gyur pa mthong nas rgyal po la 'di skad ces gsol to/ /rgyal po chen po/ ci'i slad du 'jigs shing skrag pa lta bu'i gzugs ston cing sku la yang rdul gyis gos pa lta bu/ skra yang 'dzings te/ dbugs kyang mi bde ste/ yul stor la
98b7(mdo sde): thug pa'am/ mdza' sdug pa dang bye ba'am/ dgra sdang ba dang phrad pa lta bu dang / bkra mi shis pa'i mtshan ma dag gda' ba 'di ci lags bstan du gsol/ rgyal pos smras pa/ kho bo ci nyes pa khyod kyis shes pa ma yin gyis ma smra zhig btsun mos gsol pa/
99a1(mdo sde): bdag dang rgyal por lus gzugs gnyis kyang sems gcig ste/ dper na bya'i 'dab ma gnyis sam/ lus kyi rkang pa gnyis sam/ mgo'i mig gnyis sam/ de dang 'dra na ci'i slad du bdag la gsang ste mi gsung / rgyal pos
99a2(mdo sde): btsun mo la smras pa/ khyod mi shes sam/ blon po sgra gcan ngan sems skyes nas rgyal po la 'khus te yab rgyal po yang bkrongs te gcen rgyal bu gnyis kyi srog gi bar chad byas nas da ltar dmag dang chas te nga la rgol du 'ong bas/ kho bo yul gzhan du 'byol du 'gro zhes
99a3(mdo sde): smras nas rgyal bu dge don pang du blangs te lam du zhugs so/ /de nas btsun mo yang rgyal po'i phyir 'brangs te song ngo / /de'i tshe rgyal po mya ngan gyis non te/ yid 'khrugs nas zhag bcu bzhi'i lam du zhugs pas lam yang nor te/ lam de yang bgrod dka' zhing rtswa
99a4(mdo sde): yang rtsub/ rtswa chu tsam yang med de/ zhag du ma zhig song song ba las rgyags kyang chad do/ /thog ma gsang ste rgyal po gcig pu 'gro bar byas nas zhag bdun gyi rgyags las kyang ma brdzangs pa las lam yang nor/ mi gsum gyis kyang zos te/ zhag bcu bzhi'i lam du
99a5(mdo sde): zhugs pas da dung lam ring zhig yod pa las rgyags kyang chad nas de'i tshe rgyal po dang btsun mos skad phyung nas ngus so/ /kyi hud kyi hud re sdug thog ma btsas nas da tsam gyi bar du 'di 'dra ba ma myong ba da 'dir myong bar gyur te/ da 'dir sdug cing phongs so zhes zer te lag pas mgo
99a6(mdo sde): la brdabs so/ /sa la 'gre zhing lus la rdul gyis gos nas tshig 'di skad du smre sngags 'don to/ /bdag cag gis tshe snga ma la sdig pa mi dge ba'i las ci zhig byas/ 'on te pha ma dang dgra bcom pa bsad dam/ 'on te dam pa'i chos la skur pa btab bam/ 'on
99a7(mdo sde): te 'thun pa'i dge 'dun gyi dbyen bgyis sam/ 'on te rngon pa dang / nya pa byas sam/ 'on te srang dang bre bcos te pha rol la phrog rlom byas sam/ 'on te dge 'dun gyi nor la spyod spyod dam/ ci byas na 'di 'dra ba'i sdug bsngal myong bar gyur ces de skad smre zhing cung
99b1(mdo sde): zad bstir ni dgras slebs na srog gi bar chad nges par 'byung / lam du zhugs nas 'gror ni bkres pa dang skom pas nyen nas/ srog la bab tu cha'o/ /rgyal po dang btsun mo de lta bu'i sdug bsngal gyis nyen te skad phyung ste ngus pa dang sa la 'gyel nas brgyal bar gyur to/ /
99b2(mdo sde): de nas ring zhig lon pa dang sangs nas 'di snyam du gsum char lhan cig tu 'di kho nar 'chi bar 'gyur gyis/ btsun mo bsad la bdag dang bu'i srog thar bar bya'o snyam bsams nas ral gri phyung ste btsun mo bsad par bshams pa dang / rgyal bu dge don gyis rgyal po'i
99b3(mdo sde): lag pa nas bzung ste/ da ltar ci zhig mdzad dgongs zhes gsol to/ /yab rgyal pos mig nas mchi mas gang bzhin du rgyal bu la 'di skad ces smras so/ /khyod kyi ma btsun mo dam pa bsad la khyod kyi srog gso snyam mo/ /gal te ma bsad kyang / rang 'chi bar 'gyur
99b4(mdo sde): te/ kho bo ni 'chi 'am gson yang rung na bu khyod kyi srog gso ba'i phyir khyod kyi ma btsun mo bsad snyam mo/ /de nas rgyal bu dge don gyis yab rgyal po la 'di skad ces gsol to/ /gal te btsun mo bsad par gyur na de'i sha la bdag mi 'tshal te/ gang na yang ma'i sha
99b5(mdo sde): la bu za ba mi srid pas bdag kyang 'chi bar 'gyur na yab rgyal po ci'i slad du bdag bkum ste/ pha ma'i srog thar bar mi mdzad/ yab rgyal pos de skad ces smras pa thos nas mod la 'khams te 'gyel nas sa la 'gre zhing rgyal bu la 'di skad ces smras so/ /khyod kho bo'i mig
99b6(mdo sde): dang 'dra na su zhig rang gi mig phyung ste za bar byed/ kho bo ni shi'ang bla bas bu mi gsod do/ /bu bsad de sha za mi nus so/ /de nas rgyal bu dge don gyis yang yab rgyal po la 'di skad ces gsol to/ /gal te yab yum gyis bdag bkum na sha khrag kyang ring po mi thogs
99b7(mdo sde): par rul sungs nas dgos pa ma mchis par 'gyur te/ bdag gis gsol ba gcig cig ma gnang na byams pa'i yab yum ma lags pas bdag gi yid dang mi 'gal bar mdzad du gsol/ de nas yab rgyal pos sras rgyal bu la khyod kyi yid dang mi 'gal bar bya bas ci gsol
100a1(mdo sde): ba rnams myur du smros shig ces bsgo ba dang / rgyal bu dge don gyis yab rgyal po la 'di skad ces gsol to/ /yab yum gyis bdag la thugs brtse ba'i slad du nyin re re zhing bdag gi lus las sha rgya ma gsum gsum bcad de/ cha gnyis ni yab
100a2(mdo sde): yum la 'bul/ cha gcig ni bdag rang 'tshal na lus srog gi zungs su 'gyur ro/ /de nas rgyal pos kyang rgyal bus gsol pa bzhin du gnang nas nyin gcig bzhin sha rgya ma gsum gsum bcad de/ cha gsum du bgos nas/ cha gnyis ni rgyal po dang btsun mo za/ /
100a3(mdo sde): cha gcig ni rgyal bu rang za ste/ lus dang srog gi zungs byas nas lam du zhugs te song song ba las zhag gnyis kyis yul pha rol ma slebs par rgyal bu'i lus kyi sha zad de rus pa'i tshigs dang chu ba tsam zhig 'brel te srog gi lhag ma tsam zhig lus nas sa la 'gyel to/ /de
100a4(mdo sde): nas rgyal po dang btsun mos rgyal bu pang du blangs nas skad chen po phyung nas cho nges chen po btab ste 'di skad ces smras so/ /nged gnyis kyis ma rig pas khyod kyi sha zos te khyod 'di lta bu'i na tsha ba'i sdug bsngal myong bar gyur la/ lam yang da dung ring bas/ khyod kyi lus kyi
100a5(mdo sde): sha ni zad de/ da ni lhan cig tu gnas 'dir ro gzhag go/ /de nas rgyal bu dge don gyis skad chung ngus yab rgyal po la 'di skad ces gsol to/ /da 'di nas pha rol tu zhag gcig tsam gyi lam las ma lus te/ bdag ni g.yo zhing bskyod mi nus pas srog 'dir 'dor ro/ /rgyal
100a6(mdo sde): po dang btsun mo ni mi ma rabs ngan pa ltar lhan cig tu gnas 'dir ro gzhag go ma gsung shig / bdag la byams shing thugs brtse bar dgongs na bdag gis bsams pa dang mi 'gal bar mdzad du gsol/ da dung yang bdag gi rus pa'i gseb na sha ci yod pa ma lus par btogs
100a7(mdo sde): la yul pha rol tu gshegs su gsol/ de nas rgyal pos yang rgyal bus gsol pa bzhin du tshigs dang rus pa'i gseb na sha ci yod pa zad par btogs nas cha gsum du bgos te/ cha gnyis ni rgyal po dang btsun mos zos/ cha gcig ni rgyal bu rang gis zos te/ rgyal po
100b1(mdo sde): dang btsun mo yang lam du zhugs nas dong ngo / /rgyal bu dge don langs nas 'greng bzhin du rgyal po dang btsun mo song ba la blta'o/ /rgyal po dang btsun mo gnyis skad phyung nas ngu zhing song nas rgyal bu dge don gyis mig gis mi sod kyi bar du rgyal po dang btsun mo la chags pa'i sems
100b2(mdo sde): kyis mig mi 'dzums par blta blta nas ring zhig lon pa dang phyir sa la 'gyel to/ /sha dang khrag gi dri bro bas phyogs bcu nas sbrang ma dang sha sbrang mang po 'dus nas rgyal bu yog pa tsam du lus la za zhing 'dzugs te sdug bsngal gyis gdungs so/ /de'i tshe na rgyal bu de srog
100b3(mdo sde): gi lhag ma tsam zhig ma chad de skad phyung nas 'di skad ces smon lam du btab bo/ /bdag gi sngon gyi mi dge ba'i las rnams ni 'dis byang zhing zad par gyur cig /deng slan chad mi bgyid do/ /bdag gi lus pha ma la phul te sbyin pa byas pas bdag gi pha ma snga ma bas lhag
100b4(mdo sde): pa'i bsod nams bcu gcig dang ldan te bde bar nyal ba dang / bde bar sad pa dang / rmi lam ngan pa mi rmi ba dang / lhas srung ba dang / mis bkur ba dang / zhal mchu dang / rkun po dang / dgra dang / rku lto byed pa med cing dus thams cad du bkra shis par shog shig /
100b5(mdo sde): bdag gi lus lhag ma tsam sha khrag sbrang ma la byin pas thams cad du 'grangs shing tshim par gyur te bdag ma 'ongs pa'i dus na sangs rgyas su grub par shog shig /sangs rgyas su grub nas chos kyi sku thob nas kyang chos kyi skus thams cad kyi bkres skom pa'i mu ge dang skye shir 'khor
100b6(mdo sde): ba'i nad lci ba sel bar shog shig / rgyal bus de skad ces smon lam btab pa na gnam sa yang rnam pa drug tu g.yos/ nyi ma yang 'od mi gsal bar gyur/ gcan gzan dang rnams kyang skrag nas kun tu rgyug /rgya mtsho yang rab tu 'khrugs/ ri rab kyang 'gul
100b7(mdo sde): zhing ldeg / sum cu rtsa gsum gnam gyi bar du yang rab tu g.yos so/ /de'i tshe brgya byin lha'i dbang pos 'dod pa'i khams kyi lha dag dang 'dzam bu'i gling dag tu babs nas rgyal bu dge don bsdigs pa'i phyir seng ge dang / stag dang / 'phar spyang la sogs pa'i lus
101a1(mdo sde): su sprul nas mig bgrad kha gdangs/ spu bsgrengs nas skad chen po'i nga ro phyung ste/ rgyal bu la mchong ba bzhin bsdigs so/ /de'i tshe rgyal bu dge don gyis gcan gzan khro bo de dag mthong nas kyang skad mi che bas 'di skad ces smras so/ /khyed rnams
101a2(mdo sde): kho bo za 'dod na ci bder zo zhig / 'di 'dra ba'i mthu rtsal gyis bsdigs ci dgos zhes bsgo'o/ /de nas brgya byin lha'i dbang pos smras pa/ bdag cag ni seng ge'am gcan gzan ma yin gyi/ brgya byin lha'i dbang po yin te khyod bgam zhing sad du 'ongs so/ /de'i tshe rgyal
101a3(mdo sde): bus brgya byin lha'i dbang po mthong nas shin tu dga' mgu rangs par gyur to/ /de nas brgya byin gyis rgyal bu la smras pa/ khyod kyis shin tu gtong dka' ba btang ste/ lus kyi sha khrag gis pha ma la bstabs pa 'di'i bsod nams kyis khyod bdud kyi rgyal po 'dod dam/ 'on
101a4(mdo sde): te tshangs pa'i rgyal po 'dod dam/ lha'i dbang po'am/ mi'i rgyal po'am/ 'khor los sgyur ba'i rgyal po 'dod/ rgyal bus smras pa/ bdag ni bdud kyi rgyal po'am/ tshangs pa'am/ lha'i rgyal po'am/ mi'i rgyal po'am/ 'khor los sgyur ba'i rgyal po
101a5(mdo sde): gang yang mi 'dod de/ sems can thams cad rnam par grol bar bya ba'i phyir bla na med pa yang dag par rdzogs pa'i byang chub 'dod do/ /brgya byin gyis smras pa/ khyod ni shin tu yang gti mug can zhig yin pa 'dra/ bla na med pa yang dag par rdzogs pa'i byang chub ni yun
101a6(mdo sde): ring po nas shin tu dka' ba bsgrubs pas gdod 'grub ce'o/ /khyod kyis shin tu sdug bsngal ba bzod dam/ rgyal bus smras pa/ gal te lcags kyi 'khor lo 'bar ba bdag gi spyi bo'i steng nas rgyun du 'khor yang sdug bsngal de tsam gyis bdag bla na med pa yang dag par
101a7(mdo sde): rdzogs pa'i byang chub las phyir mi ldog go/ /brgya byin gyis smras pa/ khyod kyis smras pa stong pa 'di la su zhig yid ches par 'gyur/ de nas rgyal bus dam bcas nas smon lam 'di skad ces btab bo/ /gal te bdag gis smras pa'i tshig te/ lha'i dbang po
101b1(mdo sde): bslus par gyur na bdag gi lus kyi rma 'di nam du yang 'tsho bar ma gyur cig / gal te smras pa'i tshig bden na/ bdag gi lus kyang sor chud cing khrag kyang 'o mar gyur cig ces smras ma thag tu lus kyi rma yang snga mkho bzhin sor chud de/ khrag kyang 'o mar gyur nas rgyal bu'i byad
101b2(mdo sde): gzugs kyang snga ma bas lhag par bzang zhing sdug pa dang mdzes par gyur te langs nas lha'i dbang po'i rkang pa la mgo bos phyag byas so/ /de nas lha'i dbang po brgya byin gyis rgyal bu khyod legs so/ /shin tu legs so/ /shin tu dpa' ba'i brtson 'grus kyis gdon mi za
101b3(mdo sde): bar bla na med pa yang dag par rdzogs par byang chub par 'gyur ro/ /ring po mi thogs par bla na med pa yang dag par rdzogs pa'i byang chub thob pa na/ thog mar bdag gi don mdzad par gyur cig ces smras nas brgya byin lha'i dbang po yang nam mkha'i phyogs de nyid du mi snang bar gyur
101b4(mdo sde): to/ /de'i tshe yang rgyal po dang btsun mo yang rgyal po pha rol po de'i drung du phyin nas rgyal po des kyang rgyang ma nas bsu nas dgos pa'i yo byad yid bzhin du sbyar ro/ /de'i tshe rgyal po dang btsun mo des rgyal bu'i lus kyi sha khrag gis pha ma la ji ltar bstabs pa rgyal po de la zhib tu
101b5(mdo sde): brjod pa dang / rgyal po des ji ltar gyur pa de dag thos nas rgyal bu des lus kyi sha khrag gis pha ma la bstabs pas sri zhu cher byas pa'i drin lan bsabs nas/ dmag rnam bzhi bshams nas rgyal po de dang yul bA rA Na sIr dmag drangs so/ /de'i tshe rgyal po de dmag rnam bzhi
101b6(mdo sde): dang chas nas lam du zhugs te/ rgyal bu dang bral ba'i gnas su phyin pa dang / 'di snyam du bdag gi bu ni gdon mi za bar 'di nyid du shi na bu'i rus pa tsam bsdus te phyir bdag gi yul du bkur ro snyam du bsams nas skad phyung nas ngu zhing bu'i rus bu sdud du song song ba las rgyang ma nas
101b7(mdo sde): bdag gi bu lus kyi rma yang sos nas snga bas kyang bzang zhing mdzes te drung du 'ongs so/ /de nas rgyal pos pang du blangs te khyod da dung gson nam zhes smras pa dang / rgyal bus ji ltar gyur pa/ yab rgyal po dang btsun mo la smras so/ /rgyal po dang btsun mo rab tu dga' ste/ thams
102a1(mdo sde): cad ban glang la zhon nas phyir bdag gi yul du phyin pa dang / rgyal bu de'i bsod nams kyi mthus bdag gi yul yang phyir thob nas rgyal bu don grub rgyal por dbang bskur te rgyal por bcug go/ /bcom ldan 'das kyis kun dga' bo la bka' stsal pa/ de'i tshe de'i
102a2(mdo sde): dus na yab rgyal por gyur pa de gzhan zhig yin snyam du khyod sems na de de ltar mi blta'o/ /de ci'i phyir zhe na/ de'i tshe de'i dus na yab rgyal po de ni da ltar nga'i yab zas gtsang ma zhes bya bar gyur to/ /de'i tshe de'i dus na yum du gyur pa de ni gzhan zhig yin snyam du khyod sems
102a3(mdo sde): na de de ltar mi blta ste/ de ni da ltar nga'i yum lha mdzes zhes bya ba yin no/ /de'i tshe de'i dus na rgyal bu don grub ces bya bar gyur pa de gzhan zhig yin snyam du khyod sems na de de ltar mi blta'o/ /de'i tshe de'i dus na rgyal bu de ni da ltar shAkya thub pa zhes bya ba nga yin no/ /de'i tshe de'i
102a4(mdo sde): dus na brgya byin lha'i dbang por gyur pa de ni da ltar kun shes kau Di n+ya zhes bya ba yin no/ /bcom ldan 'das kyis pha ma la sri zhu byed pa'i le'u 'di bstan pa'i tshe 'khor gyi dkyil 'khor de na byang chub sems dpa' khri phrag nyi shu snyed kyis 'gro ba thams cad la phan pa dang bde ba'i don la
102a5(mdo sde): mkhas pa'i tshig gi spobs pa thob par gyur to/ /byang chub sems dpa' khri phrag bcu gnyis kyis mi skye ba'i chos la chos kyi bzod pa thob bo/ /gzhan yang phyogs bcu nas 'dus pa'i nyan thos dang / rang sangs rgyas rdul phra rab snyed kyis theg pa gnyis kyi sems spangs
102a6(mdo sde): te theg pa gcig gis mthar phyin par gyur to/ /dge bsnyen dang / dge bsnyen ma rdul phra rab snyed kyis 'bras bu dang po nas theg pa gnyis kyi 'bras bu'i bar du thob par gyur to/ /lha dang mi brgya stong snyed ni bla na med pa yang dag par rdzogs pa'i byang chub tu sems bskyed do/ /
102a7(mdo sde): de ma yin pa lha dang / klu dang / dang / lha ma yin dang / dri za dang / nam mkha' lding dang / mi'am ci dang / lto 'phye chen po dang / mi dang mi ma lags pa la sogs pa'i tshogs mang po rnams la la ni bla na med pa'i byang chub tu sems bskyed nas nyan
102b1(mdo sde): thos dang rang sangs rgyas kyi bar du sems bskyed par gyur to/ /bcom ldan 'das kyis kun dga' bo la bka' stsal pa/ byang chub sems dpa' dag gis sems can thams cad kyi don du pha ma la sri zhu bya ba'i phyir lus kyi sha dang khrag gis kyang pha ma la bstabs shing shin
102b2(mdo sde): tu spyad dka' ba spyod pa ni 'di lta bu yin no/ /'khor mang po thams cad kyis sangs rgyas kyis gsungs pa thos nas so so nas phan pa dang bde ba'i don rnyed de/ dga' mgu rangs nas mgo bos phyag 'tshal te g.yas phyogs nas bskor ba byas nas phyir dong ngo / /thabs
102b3(mdo sde): mkhas pa chen po sangs rgyas drin lan bsab pa'i mdo las sri zhu'i le'u zhes bya ste gnyis pa'o/ / //thabs mkhas pa chen po sangs rgyas drin lan bsab pa'i mdo/ bam po gnyis pa/ de'i tshe de'i dus na bcom ldan 'das 'khor gyi dkyil 'khor mang po'i nang
102b4(mdo sde): na nyi ma'i dkyil 'khor gyis skar ma mang po zil gyis mnan pa lta bu'am/ klu 'khyil pa'i 'ja' tshon ltar 'tsher zhing gsal ba la lta na mig mi chags pa bzhin nam/ bsams na yid 'khrul pa tsam du 'od zer lham me/ lhang nger bzhugs te/ dper mi bzod pa ni srin bu
102b5(mdo sde): me khyer gyi 'od nyi ma shar ma thag tu mi snang ba'am/ nyi zla la 'od zer brgya stong snyed yod kyang brgya byin gyi drung na sol phung lta bu'am/ brgya byin la 'od gsal ba yod kyang tshangs pa chen po'i 'od zer gyi drung na gyo mo'am/ gseg ma lta bu'am/ mtshan mo dang nor bu rin po che'i
102b6(mdo sde): 'od du bsgrun pa tsam mam/ tshangs pa'i rgyal po chen po la 'od zer dam pa brgya stong snyed yod pa'i 'od thams cad kyang de bzhin gshegs pa'i 'od zer gyi drung na sol ba'i phung po ltar gyur to/ /de ci'i phyir zhe na/ de bzhin gshegs pa'i 'od zer gyi mdog gang gis phyogs
102b7(mdo sde): bcu'i 'jig rten gyi khams kun tu snang bar gyur to/ /de dag na gnas pa'i sems can dag la 'od zer des reg na dmus long ni mig gis gzugs mthong bar 'gyur/ lus sgur po ni lus rangs par 'gyur/ dbang po nyams pa rnams ni dbang po tshang zhing yan lag
103a1(mdo sde): dang nying lag dang ldan par 'gyur/ myos pa rnams ni dran pa phyir rnyed par 'gyur/ mdor na ji tsam du yid du mi 'ong ba thams cad dang bral te 'dod pa bzhin thob par 'gyur ro/ /de'i tshe 'khor gyi dkyil 'khor de nyid du byang chub sems dpa' sems dpa' chen po
103a2(mdo sde): bdun cu snyed stan las langs nas sangs rgyas kyi zhabs la mgo bos phyag 'tshal te lan brgya stong du bskor ba byas nas phyogs gcig tu 'khod do/ /thams cad kyis skad 'thun par tshigs su bcad pa brgya stong gis de bzhin gshegs pa la mngon par bstod pa byas pa la 'di lta ste/
103a3(mdo sde): byang chub sems dpa' bsam gyis mi khyab pa dang / byang chub sems dpa' rtog med dbyangs dang / byang chub sems dpa' bde ba 'ba' zhig sems dang / byang chub sems dpa' dri ma med par grags pa dang / byang chub sems dpa' tshad med dbyangs dang / byang chub
103a4(mdo sde): sems dpa' grags pa chen po dang / byang chub sems dpa' gtsug phud 'od dang / byang chub sems dpa' brtan pa'i seng ge dang / byang chub sems dpa' 'ba' zhig rol dang / byang chub sems dpa' rtog pa spong ba dang / byang chub sems dpa' ye shes brtsegs dang /
103a5(mdo sde): byang chub sems dpa' dge gnas blo gros dang / byang chub sems dpa' rab tu mtshan med dang / byang chub sems dpa' blo gros 'od zer dang / byang chub sems dpa' khro zhi blo gros dang / byang chub sems dpa' shin tu bsrung 'gyur dang / byang chub sems dpa' dad
103a6(mdo sde): pa btsan dang / byang chub sems dpa' me tog 'phags dang / byang chub sems dpa' kun tu bde dang / byang chub sems dpa' 'phags pa'i shes rab las dang / byang chub sems dpa' ngo 'phral 'chad dang / byang chub sems dpa' bsam du med pa dang /
103a7(mdo sde): byang chub sems dpa' tshangs pa sbyin dang / byang chub sems dpa' rin chen las dang / byang chub sems dpa' lha'i me tog gnas dang / byang chub sems dpa' shin tu sems dang / byang chub sems dpa' dpag med chos dang / byang chub sems dpa' grags
103b1(mdo sde): pa'i yid dang / byang chub sems dpa' spobs pa brtsegs dang / byang chub sems dpa' dbang phyug sgo dang / byang chub sems dpa' stobs bcu dang / byang chub sems dpa' stobs bcu 'chang dang / byang chub sems dpa' 'phags pa chen pos skyong dang /
103b2(mdo sde): byang chub sems dpa' 'das pa med pa dang / byang chub sems dpa' zhi ba rol dang / byang chub sems dpa' de na gnas dang / byang chub sems dpa' grangs med lha dang / byang chub sems dpa' ri rab 'od dang / byang chub sems dpa' rab tu lci ba'i sdong
103b3(mdo sde): po dang / byang chub sems dpa' rgyu las 'phags dang / byang chub sems dpa' gcig pu 'gro dang / byang chub sems dpa' gzi brjid 'phags dang / byang chub sems dpa' sde chen mkhas dang / byang chub sems dpa' ris skyob dang / byang chub sems
103b4(mdo sde): dpa' 'jig rten gsum 'dzin dang / byang chub sems dpa' ngo 'phral yod dang / byang chub sems dpa' grags pa brjod dang / byang chub sems dpa' nyi 'od gsal dang / byang chub sems dpa' seng ge btsan dang / byang chub sems dpa' dus tshod rgyal po dang /
103b5(mdo sde): byang chub sems dpa' seng ge'i snying po dang / byang chub sems dpa' srid mngon ston dang / byang chub sems dpa' 'od rgyang gsal dang / byang chub sems dpa' seng ge'i ri dang / byang chub sems dpa' srid len sbyin dang / byang chub sems dpa' rgyal ba sbyin
103b6(mdo sde): dang / byang chub sems dpa' rgyal mtshan mchog dang / byang chub sems dpa' dga' mgu rangs dang / byang chub sems dpa' brtson 'grus brtan dang / byang chub sems dpa' 'gribs med dang / byang chub sems dpa' grags ldan dang / byang chub sems
103b7(mdo sde): dpa' 'jigs med dang / byang chub sems dpa' ma chags lha dang / byang chub sems dpa' sgron ma chen po dang / byang chub sems dpa' 'jig rten 'od dang / byang chub sems dpa' dam pa'i dbyangs dang / byang chub sems dpa' thabs chen stobs dang /
104a1(mdo sde): byang chub sems dpa' mun nag sel dang / byang chub sems dpa' mnyam med phyogs la sogs pa byang chub sems dpa' de dag thams cad kyis sangs rgyas kyi spyan sngar yi dam 'di skad bcas so/ /bdag cag rnams kyis bcom ldan 'das mya ngan las
104a2(mdo sde): 'das pa'i 'og tu sangs rgyas kyi chos bsrung zhing phyogs bcu'i 'jig rten gyi khams kun tu rgyas par bgyi zhing rgyun mi 'chad par bgyi'o/ /de ci'i slad du zhe na/ bdag cag gis de bzhin gshegs pa'i 'od zer dam pa bsam gyis mi khyab pa mthong nas 'od zer de dag las
104a3(mdo sde): sangs rgyas kyi chos bsam gyis mi khyab par yang thos par 'gyur/ chos de dag thos nas sems kyi sgrib pa dang bral te kun nas nyon mongs pa thams cad byang nas/ lha'i rin po che gser ltar sems rnam par dag par gyur pas thams cad gsal bar snang bar
104a4(mdo sde): gyur pa'i phyir ro/ /bdag cag gis phan pa dang / bde ba'i yon tan 'di lta bu dran pas de bzhin gshegs pa la ston pa chen por 'du shes skyes so/ /byams pa'i pha ma lta bu'i 'du shes skyes nas rtag tu sangs rgyas kyi bka' drin dran te sangs rgyas kyi bka' drin shes par
104a5(mdo sde): bgyid do/ /de ci'i phyir zhe na/ dam pa'i chos thos pas ring po mi thogs par byang chub kyi snying po la 'dug cing dam pa'i chos kyi 'khor lo bskor te sems can thams cad sgrol bar 'gyur ro/ /de dag kyang chos thos pas bla na med pa yang dag par rdzogs pa'i byang
104a6(mdo sde): chub thob par 'gyur ba'i phyir ro/ /de nas de bzhin gshegs pas 'khor mang po la 'di skad ces bka' stsal to/ /byang chub sems dpa' sems dpa' chen po bdun cu po 'di dag yun ring po nas bskal pa grangs med pa bye ba khrag khrig brgya stong gi rdul phra rab snyed kyi
104a7(mdo sde): sngon rol na/ sangs rgyas bcom ldan 'das gang gA'i klung gi bye ma brgya stong snyed kyi 'jig rten gyi khams kyi rdul phra rab snyed la bsnyen bkur byas te/ sangs rgyas de dag las rtag tu tshangs par spyod pa spyad cing rgyal ba de dag la mi skyo ba'i sems kyis mnyes par byas nas/
104b1(mdo sde): byams pas bdag gi lus bsrungs te sangs rgyas kyi chos 'dzin cing snying rje chen pos rgyun du phyogs bcur thams cad la phan pa dang bde ba'i don byed do/ /sems can gang zhig tha ma shi kar byang chub sems dpa' de dag la gcig gi ming ngam/ gnyis sam/
104b2(mdo sde): gsum mam/ bzhi nas bdun cu'i bar du rdzogs par thos te/ de la srog phyogs skyabs su song na tshe 'phos ma thag tu gang na sangs rgyas bzhugs pa'i 'jig rten gyi khams su pad mo las rdzus te skye bar 'gyur zhing 'dod chags dang yongs su bral ba dang / mngal
104b3(mdo sde): gyi gnas nas mi skye ba dang / mnam zhing btsog pa dang bral bar 'gyur te/ lus yongs su dag cing lus dri zhim pa dang / thams cad kyi yid du 'ong zhing bkur sti byed par 'gyur ro/ /kun gyi yid du 'ong zhing bkur sti byas pas sems rab tu dga' bar 'gyur ro/ /
104b4(mdo sde): sems rab tu dga' bas bla na med pa yang dag par rdzogs pa'i byang chub tu sems bskyed par 'gyur ro/ /bla na med pa yang dag par rdzogs pa'i byang chub tu sems bskyed pas sems can thams cad la byams pa dang snying rje chen po'i sems bskyed par 'gyur/ de ltar
104b5(mdo sde): byams pa dang snying rje'i sems bskyed pas 'gro ba ma lus pa la btang snyoms su mi gtong ba'i sems skye bar 'gyur/ gzhan yang sems can thams cad la phan pa dang bde bar 'gyur ba'i sems dang / bdag dang gzhan gyi don byed pa'i sems dang / sgrib pa dang /
104b6(mdo sde): bar chad du 'gyur ba bsal ba'i sems dang / nyon mongs pa zhi bar byed pa'i sems dang / dge ba'i bshes gnyen la bsnyen cing rtag tu bkur sti byed pa'i sems dang / 'dun pa'i yid kyis chos nyan pa'i sems dang / mi brjed par yid la byed cing don bzang po
104b7(mdo sde): gzungs su 'dzin pa'i sems dang / nyung du thos la don mang du shes pa'i sems dang / mang du thos la don mi shes pa mi 'dod pa'i sems skye bar 'gyur ro/ /de nas yang dag pa nyid la dang ba'i sems dang / de bzhin nyid kyi don bden pa la dad pa'i sems skye bar
105a1(mdo sde): 'gyur/ yang dag pa'i don bden pa la dad pa'i sems skyes pas ji ltar bstan pa bzhin du rnal 'byor spyod pa'i sems skye bar 'gyur ro/ /ji ltar bstan pa bzhin du rnal 'byor spyod pa'i sems skyes pas phyir mi ldog pa'i sems skye bar 'gyur/ de
105a2(mdo sde): ltar phyir mi ldog pa'i sems skyes pas sems can de dag thams cad la mnyam snyoms pa'i gnyen po'i sems skye bar 'gyur ro/ /ji ltar bdag khams gsum pa'i srid pa nyi shu lngar skye bar mi dga' ba bzhin du gzugs yod pa dang / gzugs med pa dang / rkang bzhi
105a3(mdo sde): dang / rkang dang / grog sbur nas srog chags thams cad kyang de dang 'dra ste/ de bas na byang chub sems dpa' ni lus dang srog gi bar du stor yang pha rol po'i srog 'phrog pa'i las mi byed do/ /ji ltar bdag la nor rdzas dang / 'bru dang / gos dang / zas
105a4(mdo sde): dang / skom dang / ban glang dang / shing rta dang / theg pa dang / yul dang / grong khyer dang / chung ma dang / bu dang / lus kyi yan lag gi bar du longs spyod rnams la srung zhing rim gro byed do/ /gzhan gyis khyer zhing 'phrog pa la mi dga' ba bzhin du
105a5(mdo sde): sems can thams cad kyang de dang 'dra ste/ de bas na byang chub sems dpa' ni bdag gi lus dang srog stor kyang sems can rnams kyi nor dang / gos dang / zas dang / skom dang / longs spyod la 'phrog pa'i sems mi skyed do/ /ji ltar bdag gi
105a6(mdo sde): gzugs dam pa sring mo'am/ chung ma'am/ slas la gzhan gyi mi rigs par byed mi 'dod pa de bzhin du sems can thams cad kyang de dang 'dra ste/ de bas na byang chub sems dpa' ni bdag gi lus dang srog stor kyang pha rol po'i gzugs dam pa la 'du shes
105a7(mdo sde): ngan pa log pa'i sems mi skyed na mi rigs pa'i chos ngan pa lta ci smos/ ji ltar bdag phra ma dang tshig rtsub po 'khrug par 'gyur ba la mi dga' ba bzhin du sems can rnams kyang de dang 'dra ste/ de bas na byang chub sems dpa' ni bdag gi lus dang
105b1(mdo sde): srog yal yang du smra ba dang / phan tshun 'khrug pa'i tshig mi smra'o/ /ji ltar bdag rdo dbyug gis rdeg pa dang / lcag gis gzhu ba dang / nan la 'bor ba la mi dga' ba bzhin du sems can thams cad kyang de dang 'dra ste/ de bas na byang chub sems
105b2(mdo sde): dpa' ni bdag gi lus dang srog yal yang rdo dbyug dang / lcag dang chad pas gcad pa'i las kyis sems can rnams la mi 'tshe'o/ /ji ltar bdag lcags sgrog dang / khong sgril dang / mtshon cha dang / bzung ba dang / btags pa dang / bcing bas bcings
105b3(mdo sde): pa'i gnod pa rnams la mi dga' ba bzhin du sems can kun kyang de dang 'dra ste/ de bas na byang chub sems dpa' ni lus dang srog yal yang lcags sgrog dang / khong sgril dang / bzung ba dang / bcing ba la sogs pa gnod pas 'tshe bar mi byed do/ /ji ltar
105b4(mdo sde): bdag gzhan gyis brnyas pa dang / dbang dang / drag shul byed pa dang / dbang rlom btsan byed bsnyems shing ngan du byed pa la mi dga' ba bzhin du sems can thams cad kyang de dang 'dra ste/ de bas na byang chub sems dpa' ni bdag gcig pu'i lus dang srog yal
105b5(mdo sde): yang tshul bzhin ma yin pa'i mi rigs pas sems can la gnod pa mi byed do/ /ji ltar bdag la pha rol po gzhan gyis bkur sti byed cing mchod dam tshig snyan pas bstod na/ bdag bde ba la dga' ba bzhin du bdag kyang sems can rnams la gos dang / zas dang /
105b6(mdo sde): skom dang / mal cha dang / nad kyi rkyen rtsi dang / bde ba'i yo byad thams cad kyis sbyin par byed do/ /gal te bdag gis las chen po zhig sgrub pa'am/ sangs rgyas kyi phyir ram/ chos kyi phyir ram/ dge 'dun gyi phyir ram/ don sgrub pa las blos mi lcogs
105b7(mdo sde): te don grub par ma gyur nas/ mi dga' zhing mya ngan gyis gdungs pa las mkhas pa blo dang ldan pa zhig gis bdag gis bsgrub pa'i don ma grub pas mi dga' zhing mya ngan byed par mthong na bdag la 'di skad zer ro/ /rigs kyi bu khyod mi dga' ba ma byed cig /khyod
106a1(mdo sde): kyi don grub pa'i grogs bya ste/ don yid bzhin du bsgrub par bya'o/ /zhes zer na de la rab tu dga' ba'i sems skye bar 'gyur te/ de bas na bdag gis sems can la phan pa dang bde ba'i don du bsgrub pa'i las kyi grogs bya'o/ /
106a2(mdo sde): ji ltar bdag la rgyal po dang / rkun po dang chu'am/ mes gnod par 'gyur ram/ blon po la sogs pas/ bzung ngam/ btags sam/ bcings na mi dga' ba'i mya ngan gyis gdungs par gyur pa las mkhas pa blo dang ldan pa zhig gis bdag de ltar mya
106a3(mdo sde): ngan gyis gdungs pa mthong na/ snyan pa sgra'i tshig gis bdag la khyed mya ngan ma byed cig /khyod kyi phyir kho bos rgyal po'am/ blon po chen po la gsol ba btab ste/ gal te na nor gsug sbyin pa'am/ thabs rnam pa sna tshogs kyis ci nas kyang khyod mi
106a4(mdo sde): bde ba'i sdug bsngal las thar bar bya'o zhes zer na/ bdag gis tshig de thos pa tsam gyis sems dga' bar 'gyur te/ de bas na byang chub sems dpa' ni shes par bya ba'i sgyu rtsal dang bzo'i bar du yang mthar phyin par brtson 'grus su slob bo/ /'di lta ste/
106a5(mdo sde): shes par bya ba rig pa'i gnas dang / bzo'i gnas dang / rol mo dang / rtsed mo dang / grangs dang / rtsis dang / mig 'phrul gyi sngags dang / sman dang / ban glang dang / rta dang / bzhon pa dang / dgra chos dang / dmag drang ba dang / dpyad la sogs
106a6(mdo sde): pa la mkhas par slob ste/ de ltar sgyu rtsal ci la yang mkhas par bslabs nas 'gro ba mang po dang / rgyal po dang / blon po chen po la sogs pa yang bsams pa'i yid dang 'gal bar mi byed/ de ma yin pa gzhan yang longs spyod kyi rkyen gos sam/ nor
106a7(mdo sde): ram/ zas sam/ bza' ba'am/ btung ba'am/ nor bu'am/ gdu bu'am/ lus kyi rgyan nam/ gser ram/ dngul lam/ bai dUr+ya'am/ byi ru'am/ man shel lam/ spug gam/ mu tig gam/ a mra gar b+ha'am/ nor bu
106b1(mdo sde): rin po che'am/ ban glang ngam/ rta'am/ theg pa'am/ bran po'am/ las byed pa'i mi'am/ chung ma'am/ slas kyang yod/ chu mig gam/ khrus kyi rdzing bu'am/ rin po che'i yang tog bzang po'am/ longs spyod kyi yo byad rnam pa sna tshogs yod
106b2(mdo sde): kyang byang chub sems dpa' de la rlom pa'am rgyags pa'i sems med do/ /de ltar sgyu rtsal kun la yang mkhas/ rin po che'i bang mdzod brgya stong dang yang ldan/ ban glang dang / rta dang / theg pa yang yod/ na chung bzang mo yang grangs med par yod/ yang tog
106b3(mdo sde): bzang po yang yod/ chu mig dang khrus kyi rdzing bu la sogs pa 'dod pa'i longs spyod gang yang yod mod kyi/ de la ma chags te rtag tu 'dod pa nyung ba dang / chog shes pa la dga' zhing / bas mtha' dgon pa dang / ri dang / tshal dang / shing drung du bsam gtan la
106b4(mdo sde): zhi bar gnas pa la mos so/ /skye bo mang po dang / smra zhing gtam zer yang / sems ni rtag tu gnyen po'i sgor 'jug par byed do/ /so so'i skye bo dang spyod tshul 'thun pa ltar byed kyang sems can la phan pa'i don du nor bu rin po che gtong bar byed kyis sems can la
106b5(mdo sde): gnod pa mi phan pa'i don mi byed do/ /gang dbul ba/ phongs pa nyam thag par gyur pa dag byang chub sems dpa' la slong du 'ongs na de la ci 'dod pa bzhin byang chub sems dpa' sbyin par byed do/ /sems can gang zhig sangs rgyas kyi chos la mos shing dad de byang
106b6(mdo sde): chub sems dpa' la bsnyen bkur dang / mchod pa bya ba'i phyir rim gro dang g.yog byed cing rkang pa 'khru ba'i las byed dam/ lus bkru ba dang mnye ba'i las byed dam/ chag chag dang phyag dar byed dam/ so shing dang khrus chur sbyor ram/ mal stan 'dings shing mal
106b7(mdo sde): gos sprug pa'i las byed dam/ srod dang tho rangs la mar me 'bud dam/ khye'u sus dang / dro la kha zas tha na pa na dang / pu she na dang / kha da ne 'bul lam/ 'thung ba'i skom yu li shi dang / bu la sha ka'i 'bras bu'i skom dang / rgun chu dang / kha ra nag po'i chu la sogs
107a1(mdo sde): pa sbyar sbyar nas yo byad de lta bus zhag bdun nas zhag dgu bcu'i bar du byang chub sems dpa' la chos 'dod pa'i phyir 'bul bar byed na byang chub sems dpa' de'i tshe mchod pa'i yo byad 'bul ba de la dga' ba'i sems med do/ /de ci'i phyir zhe na/ byang
107a2(mdo sde): chub sems dpa' ni bskal pa grangs med pa yun ring po nas sangs rgyas kyi chos tshol ba'i phyir/ sems can thams cad la skyed 'bri'i sems med pa'i phyir/ byams pa dang snying rje'i sems dang ldan pa'i phyir/ mnyam snyoms pa'i sems la gnas pa'i phyir
107a3(mdo sde): ro/ /de bas na dus kha cig tu 'khor los sgyur ba'i rgyal po byed de/ rtag tu dge ba bcu'i chos kyis sems can gyi don byed do/ /sems can de dag kyang rgyal po'i yid bzhin du dga' zhing spyod pas tshe'i dus byas na yang lha dang mi'i 'jig rten du 'dod pa lnga'i longs spyod
107a4(mdo sde): mchog dam pa dang ldan te/ rigs che zhing mtho bar skye bar 'gyur/ bsams pa'i yid bzhin du nyal ba dang / ldang ba dang / 'gro ba la gnod pa med par 'gyur/ gnas gang du 'gro yang bzhon pa'i rta dang theg par ldan te skyed mos tshal du rtsed mo dang rol mo la rtse zhing
107a5(mdo sde): longs spyod par 'gyur/ bza' ba dang btung ba dam pa dang dga' dgur spyod par 'gyur yang tha ma mi rtag pa bsten te/ rga ba dang na bas gzir te shi bar gyur na khyim gyi bu smad mya ngan gyis gdungs te skad phyung nas ngu zhing la la ni mgo la thal mo rdebs/ la la ni rang rang gi skra
107a6(mdo sde): 'bal te mchi ma 'dzag cing sa la 'gre'o/ /de nas khyogs sam shing rta'i steng du bzhag nas dur khrod du bskyel te/ de ltar bskyal nas kyang bu smad dag phyir khyim du 'ongs nas mya ngan gyis gdungs te la la ni brgyal nas sa la 'gre /la la ni de'i rkyen gyis nad du 'gyur/ la
107a7(mdo sde): la ni mi dran nas myos/ la la ni tshe'i bar chad du shi bar byas te/ de ltar byas kyang gson pa rnams la ni phan pa med/ shi ba la ni rab tu gnod do/ /de'i tshe de'i dus na 'khor los sgyur ba'i rgyal po 'khor dang bcas te yul rgyu zhing song ba las sems can mya ngan gyis
107b1(mdo sde): gzir ba mthong nas snying brtse ba'i sems skyes te 'di skad zer ro/ /rgyal po zhes bya ba ni yul sa dbang gis 'gro ba mang po'i dbang sgyur te/ de ltar dge ba bcu'i lam gyis 'gro ba rnams btul te/ 'bras bu 'dod pa lnga mchog dam pa thob tu zin kyang skye ba dang / rga ba dang /
107b2(mdo sde): na ba dang / 'chi ba dang / mi rtag pas 'jigs pa las thar bar ma gyur na/ bdag gis drang po'i chos kyis yul gyi srid btsas kyang phan pa'i don med do/ /de ltar 'gro ba rnams la phan pa'i don med na 'khor los sgyur ba'i rgyal po chen po zhes kyang ji skad bya/ byams
107b3(mdo sde): pa chen po'i pha zhe'am/ sman pa'i rgyal po chen po zhe'am/ 'dren pa'i ston pa chen po zhes ji skad du gdags/ 'dren pa'i ston pa chen po zhes bya ba ni yang dag pa'i lam du 'dren cing mya ngan las 'das pa'i lam ston te/ 'dus ma byas pa'i rab tu bde ba thob par byed do/ /
107b4(mdo sde): bdag cag ni ming dang spyod par mi 'thun te/ dper na mi zhig skom pas gdungs nas srog la bab pa las chu 'dod pa'i phyir phan tshun brgyugs te/ khron pa skam po zhig dang phrad nas rab tu dga' ba'i sems skyes te 'di snyam du sems so/ /da ni bdag gi lus 'di 'chi ba las phyir
107b5(mdo sde): sos so/ /de ci'i phyir zhe na/ gal te chu dang ma phrad na srog 'di 'chi ba las yun mi ring ba las da khron pa bzang po dang phrad nas gdon mi za bar chu dong grang mo gtsang ma dang phrad de ngoms shing tshim par 'gyur bas srog 'tsho bar 'gyur ro snyam bsams nas myur ba myur bar khron pa'i
107b6(mdo sde): drung du bsnyen to/ /khron pa'i drung du phyin nas lus la gyon pa'i gos phud de/ phyogs gcig tu sbas nas chu 'dod pa'i phyir khron pa'i nang du zhugs so/ /khron pa'i gting du phyin nas chu ni med kyi sbrul gdug pa dang / smigs pa dang / sdig pa dang / rtsangs pa dang / sbal pa
107b7(mdo sde): dang / gyo mo dang / de la sogs pa gseg ma dang / shing dang / rtswa nyal nyil 'ba' zhig mthong bar gyur to/ /de'i tshe skom pas nyam thag par gyur pa de thog ma re ba bzhin du chu yang ma rnyed la gdug pa mang pos gzas nas khron pa de las phyir byung bar gzas kyang khron pa
108a1(mdo sde): rnyings shing zhig la zabs kyang mda' rgyang gang tsam yod de/ de'i nang na skas sam/ thag srad dam/ 'bru ba'i shing tsam yang med de/ mas mchong du stsal yang nyam thag la stobs zhan pas 'phar mi nus te/ phyir yang zhabs su lhung nas sbrul gdug pa la sogs
108a2(mdo sde): pas za zhing 'jib bo/ /de cung zad cig srog ma chad kyi bar du 'di skad ces zer ro/ /bdag khron pa 'di'i nang na chu med par sngar shes na lta khron pa 'di la mig gis blta yang mi phod na 'di'i nang du zhugs pa lta smos kyang ci dgos te/ da ni khron pa 'di'i rkyen gyis sdug
108a3(mdo sde): bsngal ba'i sdug bsngal myong bar gyur to zhes smre sngags 'don to/ /'khor los sgyur ba'i rgyal po yang de ltar so so'i skye bo dag gcig shi ba'i 'og tu khyim gang gi bu smad dang / gnyen rnams kyis sdug pa dang bye bral ba'i sdug bsngal gyis gdungs pa mthong nas 'di skad zer
108a4(mdo sde): ro/ /bdag gi lus 'di ni khron pa skam po de dang 'dra ste/ khron pa ming tsam yod kyi chu ni med pas na 'jug pa yod kyang thob pa med pas de lta bu'i lus dang srog stor ba'i sdug bsngal myong bar gyur to/ /da ltar bdag 'khor los sgyur ba'i rgyal po'i dbang sgyur zhing rin
108a5(mdo sde): po che sna bdun dang ldan te/ dge ba bcu'i las kyis 'gro ba 'dul zhing drang po'i chos kyis yul gyi srid btsas nas skye bo mang po dag lha dang mi'i mtho ris kyi gnas su bkod de 'dod pa lnga'i yon tan mchog dam pa la longs spyod du bcug kyang de dag skye ba dang / rga ba dang / na ba
108a6(mdo sde): dang / 'chi ba dang / sdug pa dang / bye bral ba dang / dgra sdang ba dang phrad pa'i sdug bsngal las thar bar ma nus te/ gcig la gcig ngu zhing cho nge byed pa 'di ni bdag gis nyes kyi sems can rnams kyis ma nyes so/ /de ji lta zhe na/ bdag la 'jig rten las 'das pa'i
108a7(mdo sde): chos 'gro ba mang po la phan pa'i don du 'gyur ba med de/ bdag las dge ba'i chos 'dod cing rab tu bde ba 'dod kyang sdug bsngal gyi mtsho las rgal mi nus so/ /de'i tshe 'khor los sgyur ba'i rgyal po yang 'di snyam du sems so/ /da ltar bdag gi lus 'di ni dper na shes
108b1(mdo sde): pa med pa gti mug can gyi sbyin bdag dang 'dra'o/ /de'i tshe dus gzhan zhig na lo bdun gyi bar du char ma bab pas than pa chen po byung ste/ rtsi shing yang skams/ 'bru yang rab tu dkon par gyur nas mu ge chen po byung ste/ gcig la gcig 'cha' zhing za bar gyur/
108b2(mdo sde): gcig gi sha khrag la gcig za ste/ la la ni bu'i sha khrag la pha ma za/ la la ni pha ma'i sha la bu za zhing / pha ma dang / phu nu dang / khyo shug dang / bu pho dang / bu mo yang gcig gi sha la gcig za bar gyur to/ /de'i tshe na sbyin bdag chen po de 'chag cing 'phyan du song
108b3(mdo sde): song ba las sems can mang po dag ltogs nas da rod nyams de rid cing skams la nyam chung la mdog ngan pa dang / skra yang 'dzings nas lus gnag la rke ba dag phrag pa la mi ro khur du khyer te/ kha cig ni mi'i mgo dang / lag pa dang / rkang pa dang / lhu tshigs dang / lag
108b4(mdo sde): ngar dang / phrag pa dang / tshigs pa dang / rgal pa dang / brla dang / rje ngar dang / yan lag dang / nying lag gi bar du khyer/ kha cig ni nang khrol mchin pa dang / mcher pa dang / glo ba dang / rgyu ma dang / gzhang rnams khyer ba mthong ngo / /de lta bu dag mthong nas sbyin
108b5(mdo sde): bdag des de dag mthong nas/ khyed khur du khyer ba 'di dag ci yin zhes dris so/ /de dag gis smras pa/ bdag cag gi khur du khyer ba 'di dag ni mi ro ste/ mi'i mgo dang / rkang lag dang / brla dang / rje ngar dang / yan lag dang / nying lag gi bar du'o/ /khyed mi'i
108b6(mdo sde): mgo dang / yan lag dang / nying lag gi bar du khyer ba 'di ci dgos ci zhig bya zhes dris pa dang / de dag gis smras pa/ khyod mi shes sam/ mu ge chen po byung nas 'bru rab tu dkon par gyur te/ mi kun ltogs nas da ltar gcig la gcig za bas/ bdag cag gi
108b7(mdo sde): khur bu khyer ba 'di ni bdag cag gi zas yin no/ /de'i tshe sbyin bdag chen po des de skad ces smras pa de thos nas dngangs te/ spu zing zhes byed nas 'khams te sa la 'gyel ba las chu grang mos gdong du gtor nas ring zhig lon pa dang / sems sor chud nas 'o na khyod kyi
109a1(mdo sde): zas yin na 'di dag su'i sha yin zhes dris pa dang / de dag skad chen po phyung nas ngus te/ sbyin bdag la brjod du mi rung ngo zhes smras so/ /kye ma'o bdag cag ni sdug go/ /kye ma'o bdag cag ni sdug go/ /kyi hud kyi hud khyod la drang por mi smrar mi rung
109a2(mdo sde): ste/ bdag cag khur du khyer ba 'di la la ni pha'i sha /la la ni ma'i sha /la la ni bu'i sha /la la ni phu nu'i sha /la la ni gnyen bshes kyi sha yin no zhes ltogs pa de dag gis so so nas khyim bdag la drang por gtam byas nas/ bdag cag ni shin tu ltogs pas gcig la
109a3(mdo sde): gcig nying sha za bar gyur to/ /de'i tshe sbyin bdag des dbugs kyis brnangs pa tsam du mi ltogs pa rnams la 'di skad ces smras so/ /khyed rnams deng phyin chad gcig la gcig nying sha za bar ma byed cig /khyed rnams la dgos pa'i yo byad gang yang rung / bgo ba'i
109a4(mdo sde): gos sam/ bza' ba'am/ btung ba'am/ nad kyi rkyen rtsi'am/ yo byad ci dgos pa thams cad sbyin par bya ste/ zhag bdun na khyed rnams kho bo'i sgor shog shig dang / yid bzhin du gos sam/ kha zas sam/ nad kyi rkyen rtsi'am/ ji 'dod pa tshim par bya'o zhes bsgo
109a5(mdo sde): ba dang / de dag rab tu dga' rangs nas shin tu legs so legs so/ /ngo mtshar che'o zhes bstod pa byas so/ /de nas sbyin bdag de phyir khyim du 'ongs nas chung ma dang / bu rnams dang / bran khol dang / las byed pa'i mi rnams kyang bsdus te/ dga' ba'i mdangs
109a6(mdo sde): phyung nas/ 'jam zhing yid du 'ong ba'i tshig snyan pas bu smad dang / bran khol dang / las byed pa'i mi rnams la 'di skad ces bsgo'o/ /khyed rnams shes par gyis shig /kho bos smras pa'i tshig legs par nyon cig /khyed shes sam than pa chen pos mu ge byung nas/
109a7(mdo sde): mi thams cad ltogs te grangs med pa zhig shi bar gyur to/ /bdag gi khyim na bang mdzod kun gang zhing lud de 'bru yang grangs med pa zhig yod pas dus las ma yol bar bdag cag bsod nams bya'o zhes bu smad kun gyis de skad ces bsgo ba thos nas legs so legs so/ /
109b1(mdo sde): bdag cag gi srog lus sbyin pa byas kyang mi phangs na bang mdzod dang / nor rdzas dang / kha zas lta smos kyang ci dgos/ de nas sbyin bdag kyang rab tu dga' rangs nas khyed rnams ni yang dag par kho bo'i bla na med pa'i byang chub thob par bya ba'i grogs yin pa lta dge'o legs so/ /
109b2(mdo sde): khyed rnams kyang so so nas ci dang ci bya ba rnams ci dang ci bsgrub pa skol bya ba'i rigs pa yang mod la bya/ bsgrub pa'i rigs pa yang myur du bsgrub ste/ da ste zhag bdun na nges par 'byor bar bya'o/ /de'i tshe sbyin bdag des so sor bsgo nas khyim gyi phyi rol du byung ste/ gang
109b3(mdo sde): na sa mnyam zhing yangs la bde ba'i gnas zhig bltas nas mod la sa gzhi dag par nyal nyil dang sa rdo med par byas phyags te khri stan bshams so/ /de ltar mang po 'du ba'i gnas sbyin pa sbyin pa'i sa gzhi bshams nas ban glang lnga brgya la kha zas bkal te sbyin pa'i
109b4(mdo sde): sar bskyal nas/ kha zas ni ri bzhin du spungs/ zho chu ni mtsho bzhin bskyil/ mar dang / 'bru mar dang / khur ba la sogs pa kha zas ro brgya dang ldan pa cho ma cho dgu sbyar te/ de ma yin pa gzhan yang gos dang / gdu bu dang / phreng ba dang / lus kyi rgyan sna
109b5(mdo sde): tshogs dang / ban glang dang / rta dang / rin po che sna bdun la sogs te/ thams cad phun sum tshogs par sbyar nas zhag bdun lon pa'i skya rengs shar nas zhag bdun gyi nyi ma la dril rnga brdungs/ dung bus te/ skad chen pos thams cad sbyin pa'i gnas 'dir 'dus shing
109b6(mdo sde): shog shig ces bos so/ /de'i tshe na thams cad kyis bos pa'i skad thos nas 'phags pas byin gyis brlabs pa tsam du rab tu dga' ba'i sems skyes te/ thams cad sbyin pa gtong ba'i gnas su lhags te/ yid bzhin du gos dang / mal cha dang / zas skom dang /
109b7(mdo sde): lus kyi rgyan sna tshogs pa dang / nad kyi rtsi sman mang po dang / ban glang dang / rta dang / rin po che sna bdun la sogs pa ci dang ci 'dod pa yid bzhin du drangs nas sbyin pa'i rdzas ci yod pa thams cad kyis ma lus par khyer ro/ /de nas sbyin bdag de dga' nas phyir khyim du
110a1(mdo sde): 'ongs nas chung ma dang bu rnams dga' ba bzhin du 'dod pa lnga la longs spyod do/ /de nas zhag bdun tsam lon pa dang mi dag na re sbyin bdag des sngar gos dang / zas dang / skom la sogs pa sbyin pa byas na kha zas zos pa rnams dug langs nas thams cad shi'o
110a2(mdo sde): zhes zer ro/ /de ltar shi bar gyur pas thams cad tshig tu brjod de ngo mtshar che'o ngo mtshar che'o/ /de ltar sbyin bdag chen po des kun la snying brtse ba'i phyir ci 'dod pa bzhin du kha zas la sogs pas tshim par byas te lus dang srog gson par byas par gyur na phyis zhag mang po
110a3(mdo sde): ma lon par dug langs nas thams cad shi'o bar sgra sgrogs par gyur to/ /de'i tshe sbyin bdag chen po des de ltar gyur pa de thos nas yi mug cing mi dga' bar gyur te/ chung ma dang / bu la sogs pa la khyed kyi kha zas ji ltar sbyar na kha zas kyi nang du dug ma rungs pa ji ltar 'ongs
110a4(mdo sde): zhes dris pa dang / chung ma dang / bu dang / bran khol dang / las byed pa'i mi rnams kyi mchid nas dug mi srid do/ /dug 'di ga las 'ongs zhib tu rtogs shig ces smras so/ /de nas sbyin bdag de khyim gyi zhal ta byed cing mthar gyis song song ba las khron pa zhig steng
110a5(mdo sde): bkab cing g.yogs pa mthong ngo / /khron pa 'di ci'i phyir g.yogs zhes dris pa dang / khron pa 'di ni khyim bdag khyod bus pa chung ngu'i tshe na sbrul gdug pa gsum zhig gso gso ba las khron pa 'di brkos nas sbrul gdug pa gsum bcug go/ /khron pa 'di ni sbrul
110a6(mdo sde): gdug pa 'dug pa'i khron pa yin no/ /chu yang gdug pas chu 'di yang 'thungs pas na ste 'chi bar 'gyur ro/ /sbyin bdag des tshig de dag thos nas las byed pa dag la khyed de bar kha zas g.yo ba'i tshe khron chu 'di las bcus te kha zas ma g.yos sam/ las byed pas
110a7(mdo sde): smras pa/ kha zas mang du g.yos pas nas chu 'di yang bcus nas kha zas kyi g.yos byas so zhes bsgo'o/ /khyim bdag mi dga' ste/ ngo mtshar che'o/ /bdag ni gti mug can shes pa'i blo med pa yin pa 'dra ste/ ci'i phyir sbrul gdug pa gso zhing khron pa
110b1(mdo sde): gdug pa rko zhes 'gyod nas chung ma dang / bu la bsgo ba/ sbrul gdug pa gsum gyi khron pa myur du tshongs shig /sbrul gdug pa gsum yang kho bo bdag gis bsreg go zhes bsgo ba dang / las byed pa'i mi rnams kyis de ma thag tu khron pa de yang bsubs
110b2(mdo sde): nas med par byas so/ /de nas sbyin bdag des sbrul gdug pa'i khron pa de med par byas nas phyi rol du 'chag tu song song ba las sbyin bdag gi kha zas dug can gyi shi bar gyur pa las thams cad tshig 'thun par sbyin bdag 'dis bdag cag la kha zas dug can byin nas
110b3(mdo sde): bdag cag sngar shi bar gyur pa yin no/ /bdag cag gis de ltar shes na der ma song yang rung zhes 'gyod pa skyes so/ /de bzhin du 'khor los sgyur ba'i rgyal po de yang dge ba bcus sems can btul te/ sems can dag lha dang mi'i mtho ris su skye zhing 'dod pa lnga la 'dod
110b4(mdo sde): dgur longs spyod mod kyi skye ba dang / rga ba dang / na ba dang / 'chi ba las mi thar ba yang de dang 'dra'o/ /de nas 'khor los sgyur ba'i rgyal po de de'i mod la bdag bla na med pa'i sangs rgyas kyi chos dang / 'jig rten las 'das pa'i chos bsgrubs te/ sems can rnams
110b5(mdo sde): kyang de la klog pa dang / 'don pa dang / 'dri ba dang / goms par bya ste/ skye shi'i 'khor ba yongs su spang zhing mya ngan las 'das pa 'thob par bya'o zhes dam bcas so/ /de'i tshe na 'khor los sgyur ba'i rgyal po sangs rgyas kyi chos tshol ba'i phyir/ 'dzam bu'i gling na/
110b6(mdo sde): sangs rgyas kyi chos sus shes zhes gnas kun tu bkar btags so/ /'khor los sgyur ba'i rgyal po chos 'dod pa'i phyir gnas kun tu bkar btags kyang shes pa ma byung ngo / /mtha' 'khob kyi yul chung ngu cig tu phyin pa dang / de na bram ze gcig cig sangs rgyas kyi chos
110b7(mdo sde): shes so zhes zer ro/ /de nas bram ze de'i steng du pho nya btang nas pho nya des bram ze ga la ba der phyin nas btsun pa sangs rgyas kyi chos shes sam zhes dris na shes so zhes zer ro/ /de nas pho nyas bram ze'i rkang pa la mgo bos phyag byas nas btsun pa 'khor los sgyur ba'i
111a1(mdo sde): rgyal pos spyan 'dren du btang gis 'khor los sgyur ba'i rgyal po de ga la ba der gshegs su gsol/ /de nas bram ze yang der 'ongs nas 'khor los sgyur ba'i rgyal pos rgyang ma nas bsu ste rkang pa la mgo bos phyag 'tshal nas bde bar byon tam/ lam
111a2(mdo sde): du nyon mongs par ma gyur tam/ ngal bar ma gyur tam/ zhes gtam dris te pho brang gi nang du khrid nas pho brang gi dbus su rgyal po'i gdan la bzhag go/ /bram zes kyang gdan la skyil mo krung bcas te 'dug nas de'i tshe rgyal pos bram ze de bde bar 'dug nas dgos
111a3(mdo sde): pa'i yo byad rnams kun phul te sbyin pa byas nas thal mo sbyar te bram ze de la ston pa chen po sangs rgyas kyi chos shes sam zhes dris pa dang / bram ze na re bdag gis sangs rgyas kyi chos shes so zhes zer ro/ /de nas rgyal pos bram ze la ston pa chen po bdag la bstan cing
111a4(mdo sde): bshad du gsol zhes byas nas/ bram ze na re rgyal po khyod ni shin tu glen no/ /kho bos sangs rgyas kyi chos bslabs pa na/ yun ring du na dka' ba'i sdug bsngal myong nas gdod lobs pa yin na/ da rgyal pos thal byung du thos par 'dod dam/ rgyal pos smras pa/
111a5(mdo sde): ston pa chen po 'o na ci zhig 'dod/ bram zes smras pa/ bdag la mchod pa phul cig /rgyal pos smras pa/ ston pa chen po mchod pa ci zhig 'dod/ gos sam/ mal cha'am/ bza' ba'am/ btung ba 'dod dam/ 'on te gser ram/ dngul lam/ rin
111a6(mdo sde): po che 'dod dam/ bram zes smras pa/ bdag de 'dra ba'i mchod pa mi 'dod do/ /rgyal pos smras pa/ mchod pa de dag mi 'dod na 'o na ban glang ngam/ rta'am/ theg pa 'dod dam/ 'on te yul lam/ grong khyer ram/ chung ma'am/ bu 'dod dam/ rol mo'am/ glu
111a7(mdo sde): 'am/ gar byed pa 'dod dam/ bram zes smras pa/ bdag ni de dag gang yang mi 'dod do/ /gal te lus la rma stong phyung ste rma'i nang du mar blugs la me mar snying po btsugs te mar me stong 'bar bas mchod na sangs rgyas kyi chos bstan cing bshad par bya'o/ /gal te de ltar mi nus
111b1(mdo sde): na bdag langs te 'gro zhes smras nas rgyal pos skad cig tsam lan ma smras kyi bar du khri las babs so/ /de nas rgyal pos pang du blangs nas ston pa chen po cung zad nyag bsring du gsol/ bdag shes pa zhan zhing bsod nams chung bas cung zad bsams te mchod par bgyid do
111b2(mdo sde): zhes smras so/ /de'i tshe 'khor los sgyur ba'i rgyal po de 'di snyam du sems par gyur te/ bdag gi lus 'di thog ma med pa'i dus nas shi ba grangs med par myong na yang chos kyi phyir ma shi'i/ da yang bdag gi lus 'di yang mthar 'jig cing rul bar 'gyur bas phan pa med de/ da ni
111b3(mdo sde): dus las bab bo snyam bsams nas ston pa bram ze la 'di skad ces smras so/ /ston pa chen po/ bdag mchod pa 'dod pa bzhin bgyid do/ /de nas rgyal po pho brang du song nas btsun mo rnams la da ni bdag cag bye 'bral lo zhes smras so/ /btsun mo rnams de skad ces smras pa
111b4(mdo sde): thos nas dngangs shing 'khams te ci nyes gtol med de rgyal po da ltar ci zhig mdzad snyam dgongs zhes gsol lo/ /rgyal pos smras pa/ bdag gi lus 'di la mar me stong zhig btsugs te ston pa bram ze la mchod pa bya snyam mo/ /btsun mo rnams kyis de skad ces smras pa thos nas
111b5(mdo sde): sa la 'gre zhing cho nges btab ste brgyal lo/ /ring zhig lon pa dang / phyir dran pa rnyed do/ /rgyal po chen po 'jig rten na bdag gi lus las phangs pa med de/ nyes te dogs nas gso ba'i rim gro cher byed na ci'i phyir bdag gi lus la tho 'tsham zhing gnod pa bgyid/ rgyal po ni
111b6(mdo sde): mkhas pa'i blo dang ldan pa lags na da ltar myos sam/ 'on te kyis brlams sam/ ci nongs/ rgyal pos smras pa/ de lta bu gang yang ma yin no/ /'o na ci'i phyir de lta bu'i gnod pa mdzad cing bram ze la mchod par dgongs/ rgyal pos smras pa/ bdag ni
111b7(mdo sde): sangs rgyas kyi chos 'dod de/ sems can thams cad kyi don byed par sems so/ /de ltar sems can thams cad la dgongs na da ci'i phyir bdag cag rnams bkol bar gyur/ rgyal pos smras pa/ 'jig rten na mdza' sdug thams cad mthar bye bral du 'gyur te de bas na bdag
112a1(mdo sde): gis lus kyi mchod pa byas te/ khyed dang sems can thams cad kyi mun gnag gi khang par ye shes chen po'i sgron ma gzugs shing skye shir 'khor ba'i ma rig pa'i mun pa snang bar byas la/ kun nas dkris pa'i nyon mongs pa'i mdud pa bcad de/ 'khor ba'i skyon
112a2(mdo sde): las bsgral nas mya ngan las 'das pa'i gnas su dgod pa'i ched du bsams kyis khyed rnams bar chad dang bgegs ma byed cig / de'i tshe btsun mo rnams de skad ces bsgo ba thos nas brnangs pa ltar cang mi smra zhing skad chen po phyung ste ngu zhing rang rang gi skra 'bal lo/ /bdag cag la
112a3(mdo sde): bsod nams med de bkra mi shis pas gson por bdag cag la lha med par gyur ces smra'o/ /rgyal po de la rgyal bu lnga brgya yod de thams cad kyang mnga' byad bzang zhing sdug pa/ yid gzhungs shing mkhas pa'i blo dang ldan pa/ mi'i mtshan dang rdzogs par ldan pa/ rgyal po yang
112a4(mdo sde): mig bzhin du phangs shing byams so/ /de'i tshe rgyal pos rgyal bu rnams la smras pa/ kho bo da mchod pa'i las shig byed snyam na lus dang srog nyam chung ngu dogs te khyed dang bral ba snyam/ yul gyi srid dang 'bangs rnams kyi tshis ni che rims kyis byos shig ces bsgo'o/ /rgyal bu
112a5(mdo sde): rnams de skad bsgo ba de thos nas lus kyi yan lag dang rtsa rnams bcad pa tsam du sdug bsngal gyis gdungs te/ dper na mi brnangs pa la skyug tu yang med/ mid du yang med pa bzhin du rgyal po la 'di skad ces gsol to/ /ci'i slad du bdag cag rnams spangs te skyabs su ma
112a6(mdo sde): mchis par mdzad/ la la ni rgyal po'i gnya' ba nas 'khyud/ la la ni lag pa dang / rkang pa la bzung nas skad phyung zhing ngu / kyi hud kyi hud ci'i phyir mgon dang skyabs med par 'gyur zhes smras so/ /de nas rgyal pos rgyal bu rnams la spro ba bskyed pa'i phyir 'jig rten na mdza'
112a7(mdo sde): zhing sdug pa thams cad mthar bye bral bar 'gyur ro zhes bsgo'o/ /de skad ces bsgo ba thos kyang yid la gcags te 'bral mi phod na bdag gi gsol ba gcig gnang bar mdzad du gsol/ /bdag cag gi lus dang srog rgyal po la 'bul na ston pa bram ze la mchod pa mdzad
112b1(mdo sde): du gsol/ rgyal pos smras pa/ bu khyed rnams ni da dung shed ma bye la chung bas de 'dra ba'i mchod pa byed mi bzod kyis/ kho bo ni ston pa lam ring po nas gnyer te mchod pa bya bar khas blangs pa'i yid dang 'gal bar byar mi rung bas bu sri zhu can ni pha'i yid dang 'gal bar mi byed na
112b2(mdo sde): khyed rnams kho bo'i yid dang 'gal bar byed dam/ rgyal bu rnams de skad smra ba thos nas skad phyung ste cho nges btab pas yul gyi lha rnams kyang dngangs te ri 'gyel ba bzhin du thams cad lus sa la brdabs so/ /de'i tshe rgyal po la yul mtha'i rgyal phran thams cad kyis kyang mchi phyag
112b3(mdo sde): byas nas pho brang gi nang ston pa chen po ga la ba der song ste/ de'i drung du phyin nas lus kyi rgyan thams cad kyang bkrol nas gos kyang phud nas phyogs gcig tu bzhag nas lus drang por bsrang ste 'dug go/ /'dug ma thag tu rgyal phran rnams dang / blon po dang / rgyal bu lnga
112b4(mdo sde): brgya dang / btsun mo nyi khri la bsgo'o/ /khyed rnams las gang gis kho bo'i lus la rma stong zhig gcod sus nus zhes smras na/ btsun mo dang / rgyal bu dang / blon po dang / rgyal phran gyi mi rnams tshig 'thun par bdag cag gis rang gi lus la gri thogs te mig phyung yang bla'i rgyal
112b5(mdo sde): po'i lus la rma 'byin mi phod do/ /de nas rgyal po mi dga' bar gyur nas da ni bdag ye 'ur gyur pa lta 'khor mang po 'di snyed kyi nang na mi 'ga' yang kho bo'i grogs su 'gyur ba med dam zhes smra bar gyur to/ /de'i tshe na rgyal po de la rigs ngan shen pa rang bzhin gyis khro la kun kyang
112b6(mdo sde): 'jigs su rung ba zhig yod pa zhig bos so/ /shen pa de der 'ongs so/ /shen pa de 'ongs nas rgyal bu rnams la khyed mya ngan ma byed cig /rgyal po chen po don mi 'grub pa'i thabs bdag la mchis kyis/ don ma grub na snga mkho bzhin du rgyal po'i srid gzung du zad do
112b7(mdo sde): zhes smras so/ /rgyal bu rnams kyis tshig de skad ces smras pa thos nas rab tu dga' ba'i sems skyes par gyur to/ /de nas shen pa de rgyal po'i drung du 'ongs nas rgyal po chen po da ltar ci zhig mdzad par dgongs zhes gsol pa dang / rgyal pos smras pa/ kho bo'i lus la
113a1(mdo sde): mar me stong btsugs la ston pa chen po bram ze la mchod par sems so/ /shen pas smras pa/ de lta na sku la gcod nus so/ /rgyal pos de skad smras pa thos nas rab tu dga' ba'i sems su gyur nas shan pa la khyod ni yang dag par kho bo'i bla na med pa'i
113a2(mdo sde): byang chub sgrub pa'i grogs yin no zhes smras so/ /de nas shan pas rgyal po'i drung du 'greng bzhin ngu ngam ngur ba'i skad chen pos rgyal po la 'di skad ces gsol to/ /rgyal po mkhyen tam/ mi gsad pa'i chos kyis ni sngar mgo bcad par dgos te/ gnya' ba gtubs la rkang lag kyang
113a3(mdo sde): phral te/ chu ba dang / rgyus pa yang dbyung dgos na rgyal po chen po de 'dra ba'i na tsha'i sdug bsngal bzod dam/ rgyal pos de skad smras pa thos nas rab tu dga' ba'i sems su gyur nas/ de nas shen pas gnag lce lta bu'i gri thogs te ring po ma thogs par rgyal po'i lus la rma stong
113a4(mdo sde): tshang bar bcad do/ /shan pa rgyal po'i sems phyir nur ba tsam du sems pa las/ sems ma nur bas de gri yang sa la bor nas bros so/ /de nas rgyal po chen po'i lus la rma stong bcad pa'i nang du mar khu blugs nas ras bzang po'i snying po btsugs te mar me stong btsugs so/ /
113a5(mdo sde): de'i tshe bram ze ston pa chen pos de ltar byas pa mthong nas 'di snyam du da ni myur du chos ma bshad na lus srog 'tsho'am mi 'tsho gtol med pas/ gal te srog ma sos na sus chos mnyan par 'gyur snyam bsams nas/ rgyal po la 'di skad ces smras so/ /sangs rgyas kyi chos
113a6(mdo sde): thos par 'dod pas shin tu dpa' ba'i brtson 'grus kyis bya dka' ba'i spyod pa spyad pas legs par nyon la shin tu yid la zung shig dang / da rgyal po la sangs rgyas kyi chos bstan par bya'o/ /de skad ces smras pa thos nas rgyal po rab tu dga' ba'i sems su gyur te/ dper na bu sri zhu can
113a7(mdo sde): zhig pha ma shi na rab tu mi dga' ste/ sdug bsngal gyis gdungs pa las pha ma phyir sos pa na bu de ji ltar rab tu dga' ba ltar rgyal po de yang rab tu dga' bar gyur to/ /de nas bram ze des rgyal po la smras pa/ skye ba yod na 'chi bar 'gyur/ /'gog pa 'di ni bde ba yin/ /zhes
113b1(mdo sde): tshigs su bcad pa phyed pa 'di bstan to/ /rgyal pos dam pa'i chos bstan pa thos nas rab tu dga' ba'i sems su gyur te/ rgyal bu dang blon po rnams la 'di skad ces bsgo'o/ /khyed rnams kho bo la sdug cing brtse ba'i sems yod na chos 'di ma brjed par yid la zung la
113b2(mdo sde): yul phyogs su gang na mang po 'du ba'i gnas dang / grong dang / grong khyer dang / tshong 'dus su 'gro ba mang po la 'di skad ces bkar thogs shig /'khor los sgyur ba'i rgyal po chen pos sems can mang po sdug bsngal gyi rgya mtshor bying ba dag 'don pa dang / sems can
113b3(mdo sde): thams cad la snying rje chen po'i sems bskyed nas lus la mar me stong btsugs te/ tshigs su bcad pa'i tshigs bcad phyed thos pa 'di rgyal po chen po 'di'i byams pa dang snying rje'i sems grub par bya ba'i phyir thams cad kyis yi ger bris te gdon pa dang / kha ton du bya ba dang /
113b4(mdo sde): 'dri ba dang / goms par byed pa dang / don yang yid la bya zhing ji ltar gtams pa bzhin du nan tan du spyad par bya'o/ /de'i tshe na mi mang pos de skad ces bsgo ba thos nas rab tu dga' zhing mgu bar gyur te/ thams cad kyis tshig 'thun par rgyal po la bstod nas shin tu dga'o/ /
113b5(mdo sde): rgyal po chen po bdag cag gi snying rje chen po'i pha yang dag pa yin no/ /sems can thams cad kyi phyir shin tu spyad dka' ba spyad do zhes kun gyis bsngags te/ kun gyis shog shog dang / dar dang / shun pa dang / shing dang / rdo la yi ger bris te kha ton du slob bo/ /gang na
113b6(mdo sde): mi mang po 'du ba'i gnas su yang yi ger bris te/ thams cad kyis mthong bar byas nas/ bla na med pa'i byang chub tu sems bskyed du bcug go/ /de'i tshe rgyal po chen pos lus la mar me stong btsugs te ston pa chen po bram ze la mchod pa byas pa'i 'od zer gyis phyogs bcu'i
113b7(mdo sde): zhing 'jig rten gyi khams snang bar gyur te/ mar me de'i 'od de las tshigs su bcad pa'i tshigs bcad phyed kyi chos kyi sgra yang grags par gyur nas thams cad bla na med pa yang dag par rdzogs pa'i byang chub tu sems bskyed do/ /mar me de'i 'od des sum cu rtsa gsum gnam gyi lha'i
114a1(mdo sde): khang pa yang snang bar byas nas mar me'i 'od des lha'i 'od kun zil gyis mnan pas sum cu rtsa gsum gnam gyi lha rnams mar me'i 'od des kun tu snang bar byas pas de dag 'di snyam du gyur to/ /ci'i rgyu ci'i rkyen gyis 'od zer 'di lta bu snang bar gyur snyam/ lha'i
114a2(mdo sde): mig gis bltas pas 'jig rten gyi khams na 'khor los sgyur ba'i rgyal po chen pos snying rje'i sems bskyed de/ 'gro ba thams cad kyi don du lus la mar me stong btsugs nas ston pa chen po bram ze la mchod pa byas par mthong ngo / /lha de dag rab tu dga' ba'i sems skyes nas 'jig
114a3(mdo sde): rten gyi khams su babs nas mi tha mal pa'i lus su sprul nas rgyal po ga la bar lhags te rgyal po chen po la 'di skad ces smras so/ /rgyal po chen po lus la mar me stong btsugs te/ shin tu yang spyod dka' ba spyad cing tshigs su bcad pa phyed cig thos pas ci zhig bya/ rgyal
114a4(mdo sde): pos smras pa/ rigs kyi bu bdag ni sems can thams cad bla na med pa yang dag par rdzogs pa'i byang chub tu sems bskyed du gzhug pa'i phyir ro/ /de nas sprul pa'i mi de phyir brgya byin gyi lus su bsgyur nas lus kyi 'od kyis kun tu snang bar byas te/ rgyal po chen po la 'di skad
114a5(mdo sde): ces smras so/ /rgyal po chen po 'di ltar mchod pa byas pa 'dis lha'i rgyal po 'dod dam/ bdud kyi rgyal po 'dod dam/ tshangs pa'i rgyal po 'dod dam/ 'khor los sgyur ba'i rgyal pos brgya byin la smras pa/ lha'i dbang po bdag ni lha dang mi'i longs spyod gang yang mi 'dod kyi
114a6(mdo sde): bla na med pa yang dag par rdzogs pa'i byang chub 'dod de/ so so'i skye bo thams cad mi bde ba rnams bde ba'i gnas su dgod pa dang / ma grol ba rnams grol bar bya ba dang / pha rol tu ma phyin pa rnams phyin par bya ba dang / byang chub ma thob pa rnams thob par bya bar 'dod do/ /
114a7(mdo sde): brgya byin gyis smras pa/ rgyal po chen po khyod ni rab tu blun pa'o/ /bla na med pa yang dag par rdzogs pa'i byang chub ni yun ring por shin tu spyod dka' ba spyad pas thob par 'gyur na ci'i phyir bla na med pa'i byang chub 'thob par 'gyur/ rgyal pos brgya byin la smras pa/ ci ste bdag
114b1(mdo sde): gi spyi bo'i steng na lcags kyi 'khor los shin tu 'bar ba rgyun du 'khor yang sdug bsngal de tsam gyis bla na med pa'i byang chub las phyir mi ldog go/ /brgya byin gyis smras pa/ tshig de skad ces smras pa la su zhig yid ches par 'gyur/ de nas 'khor los sgyur ba'i rgyal
114b2(mdo sde): pos brgya byin la smras pa/ gal te bdag bla na med pa yang dag par rdzogs pa'i byang chub 'dod pa ma yin la lha'i dbang po khyod bslus par gyur na/ bdag gi lus kyi rma 'di dag nam du yang 'tsho bar ma gyur cig /gal te de lta ma yin na khrag kyang 'o mar gyur cig /rma
114b3(mdo sde): rnams kyang sos par gyur cig ces dam bcas ma thag tu rma rnams kyang sos par gyur to/ /brgya byin lha'i dbang pos/ rgyal po la shin tu dge'o shin tu dge'o zhes bstod nas/ rgyal po chen po khyod ni yang dag par snying rje chen po dang ldan pa ste/ snying rje chen po'i spyod pa'o/ /
114b4(mdo sde): de ltar spyod dka' ba spyad pas/ ring po mi thogs par bla na med pa yang dag par rdzogs pa'i byang chub 'thob par 'gyur bas/ nam bla na med pa'i byang chub thob pa na/ thog ma bdag gi don sngar byas par shog shig ces smras nas/ brgya byin lha'i dbang pos lus kyi
114b5(mdo sde): 'od zer gyis rgyal po'i lus kun tu snang bar byas nas/ lha'i 'khor brgya stong dang bla na med pa yang dag par rdzogs pa'i byang chub tu sems bskyed do/ /rgyal bu lnga brgya rnams de ltar yab rgyal po'i lus kyi rma sos te snga mkho bzhin du gyur pa mthong nas/ rab tu dga' rangs te
114b6(mdo sde): rgyal po'i rkang pa la mgo bos phyag 'tshal nas phyogs gcig tu 'khod de/ thal mo sbyar ba btud nas tshig 'thun par 'di skad ces smras so/ /'di lta bu mdzad pa ngo mtshar che ste/ yab rgyal po ni yang dag par 'gro ba thams cad la snying rje che ba'o zhes bstod do/ /rgyal pos smras
114b7(mdo sde): pa/ bu khyed nga la sri zhu byed pa bden na thams cad bla na med pa yang dag par rdzogs pa'i byang chub tu sems skyed cig ces bsgo nas/ rgyal bu rnams yang dag par rdzogs pa'i byang chub tu sems bskyed par gyur to/ /de bzhin du btsun mo nyi khri dang pho brang gi slas brgya stong snyed
115a1(mdo sde): kyang byang chub tu sems bskyed do/ /de'i tshe 'khor de'i nang na gnas pa'i sems can gang gA'i klung gi bye ma bcu bdun snyed kyis nyan thos dang / rang sangs rgyas su sems bskyed par gyur to/ /lha dang / klu dang / gnod sbyin dang / dri za dang / lha
115a2(mdo sde): ma yin dang / nam mkha' lding dang / mi'am ci dang / lto 'phye chen po dang / mi dang mi ma yin pa la sogs pa grangs med pa rnams 'di lta bur gyur pa mthong thos nas thams cad kyis byang chub tu sems bskyed de rab tu dga' nas phyir dong ngo / /thabs mkhas pa chen po
115a3(mdo sde): sangs rgyas drin lan bsab pa'i mdo las/ gnyen po'i le'u zhes bya ste gsum pa'o// //de'i tshe na 'khor gyi dkyil 'khor de na byang chub sems dpa' sems dpa' chen po dga' ba'i rgyal po stan las langs te bla gos phyogs gcig tu byas nas pus mo g.yas
115a4(mdo sde): pa'i lha nga sa la btsugs nas/ bcom ldan 'das ga na ba de logs su thal mo sbyar ba btud nas bcom ldan 'das la 'di skad ces gsol to/ /byang chub sems dpa' ji ltar na drin shes par bgyi/ ji ltar na drin bsab par bgyi zhes gsol pa dang / bcom
115a5(mdo sde): ldan 'das kyis byang chub sems dpa' dga' ba'i rgyal po la 'di skad ces bka' stsal to/ /rigs kyi bu legs par nyon cig /byang chub sems dpa' sems dpa' chen po drin shes pa ni bla na med pa yang dag par rdzogs pa'i byang chub tu sems bskyed pa'o/ /drin lan
115a6(mdo sde): bsab pa ni sems can pha rol po thams cad bla na med pa yang dag par rdzogs pa'i byang chub tu sems bskyed du gzhug pa'o/ /gsol pa/ byang chub tu sems bskyed ces bgyi ba ji ltar sems bskyed par bgyi/ byang chub sems dpas dngos po gang gi rkyen gyis byang
115a7(mdo sde): chub tu sems bskyed par 'gyur/ rigs kyi bu byang chub sems dpa' sems dpa' chen po thog ma bla na med pa yang dag par rdzogs pa'i byang chub tu sems bskyed pa'i tshe/ 'di skad du yi dam chen po bca'o/ /bdag bla na med pa yang dag par rdzogs pa'i byang chub thob
115b1(mdo sde): pa'i tshe sems can thams cad la phan pa dang bde ba'i don du sems can thams cad mya ngan las 'das pa chen po la nges par dgod par dam bca'o/ /gzhan yang sems can thams cad shes rab kyi pha rol tu phyin pa yongs su rdzogs par bya bar dam bca' bar bya'o/ /
115b2(mdo sde): de ni bdag gi don dang gzhan gyi don byed pa zhes bya ste/ de bas na thog ma byang chub tu sems bskyed nas byang chub kyi rgyu dang ldan pa zhes bya/ /sems can gyi rgyu dang ldan pa zhes bya/ yang dag pa'i don gyi rgyu dang ldan pa zhes bya/ byang chub kyi phyogs kyi chos sum cu rtsa bdun gyi chos
115b3(mdo sde): dang ldan pa zhes bya/ dge ba'i chos thams cad sdud pa'i gzhi zhes bya/ de bas na byang chub sems dpa' ni dge ba zhes bya/ dge ba chen po zhes bya sems can thams cad kyi dge ba'i rtsa ba zhes kyang bya/ sems can thams cad kyi lus dang / ngag dang / yid kyi las sbyong
115b4(mdo sde): ba zhes bya ste/ las ngan pa gsum sbyangs pas 'jig rten na smon lam gang yang bla na med pa yang dag par rdzogs pa'i byang chub tu sems bskyed pa las 'da' ba med de smon lam mchog dam pa bla na med pa'o/ /byang chub sems dpa' sems dpa' chen po thog ma byang chub
115b5(mdo sde): tu sems bskyed pa'i tshe dngos po lnga dang ldan par bya'o/ /lnga gang zhe na/ rang bzhin dang / spyod pa dang / spyod yul dang / yon tan dang / bskyed pa'o/ /byang chub sems dpa' de ltar byang chub tu sems bskyed na byang chub sems dpa' sems dpa' chen po zhes bya ste/ gdon
115b6(mdo sde): mi za bar bla na med pa yang dag par rdzogs pa'i byang chub thob cing theg pa chen po spyod par 'gyur ro/ /de bas na thog ma byang chub tu sems bskyed pas dge ba'i chos thams cad sdud par 'gyur ro/ /byang chub sems dpa' sems dpa' chen po byang chub tu sems bskyed nas ji
115b7(mdo sde): ltar spyod pa bzhin du bla na med pa yang dag par rdzogs pa'i byang chub thob par 'gyur ro/ /gal te byang chub tu sems ma bskyed na nam du yang byang chub thob par mi 'gyur te/ de bas na byang chub tu sems bskyed na bla na med pa yang dag par rdzogs pa'i byang chub kyi gzhi thob par
116a1(mdo sde): 'gyur ro/ /byang chub sems dpa' sems dpa' chen po sems can sdug bsngal gyis gzir ba mthong na byams shing snying rje ba'i sems skye ste/ de bas na byang chub sems dpa' ni byams pa dang / snying rje'i sems kyis rgyu byas pas bla na med pa yang dag par rdzogs
116a2(mdo sde): pa'i byang chub tu sems bskyed par 'gyur ro/ /bla na med pa yang dag par rdzogs pa'i byang chub tu sems bskyed pa'i rgyus byang chub kyi phyogs kyi chos sum cu rtsa bdun bsgrub par 'gyur ro/ /byang chub kyi phyogs kyi chos sum cu rtsa bdun bsgrub pa'i rgyus bla na med pa yang dag par
116a3(mdo sde): rdzogs pa'i byang chub 'thob ste/ de bas na byang chub tu sems bskyed pa ni gzhi'am rtsa ba zhes bya'o/ /byang chub tu sems bskyed pas byang chub sems dpa'i tshul khrims spyod par 'gyur te/ de bas na byang chub tu sems bskyed pa ni rtsa ba zhes bya'o/ /yan lag ces kyang bya/ sdud
116a4(mdo sde): pa zhes kyang bya/ zhes kyang bya/ sa bon zhes kyang bya/ byang chub sems dpa' byang chub tu sems bskyed pa yang mthar phyin pa dang / mthar mi phyin pa yod de/ bla na med pa yang dag par rdzogs pa'i byang chub kyi bar du thob par byed pa ni nam du yang phyir ldog pa'am/
116a5(mdo sde): nur ba med pas mthar phyin pa'o/ /mthar mi phyin pa ni ldog pa dang nyams par 'gyur te/ phyir ldog pa la rnam pa gnyis te/ mthar ldog pa dang / mthar ldog pa ma yin pa yod do/ /mthar phyir ldog pa ni bla na med pa yang dag par rdzogs pa'i byang chub tu sems bskyed pa
116a6(mdo sde): las phyir mi ldog pa'i chos gang yin pa de bsgrub pa'am nan tan du spyod mi nus pa'o/ /mthar phyir ldog pa ma yin pa ni byang chub tu sems bskyed nas chos gang yin pa bsgrub cing nan tan du spyod pa'o/ /byang chub sems dpa'i spyod pa la rnam pa bzhi ste/ rigs kyi bu'am/ rigs kyi bu
116a7(mdo sde): mo'am/ gang zhig sangs rgyas sam/ byang chub sems dpa'i don gyi dngos po bsam gyis mi khyab pa thos sam/ mthong na de'i tshe dad cing 'dun pa'i sems skye bar 'gyur te/ 'di snyam du sangs rgyas dang byang chub sems dpa'i don gyi dngos po ni bsam gyis mi khyab pa ste/ sangs
116b1(mdo sde): rgyas dang byang chub sems dpa'i don gyi dngos po bsam gyis mi khyab pa de ni thob par bya ba yin pas bdag gis bla na med pa yang dag par rdzogs pa'i byang chub thob par bya'o snyam sems te/ de bas na sems rtse gcig tu byang chub dran par byed cing byang chub tu sems bskyed pa dang / kha cig ni sangs
116b2(mdo sde): rgyas dang / byang chub sems dpa' rnams kyi don gyi dngos po bsam gyis mi khyab pa ma mthong yang / sangs rgyas dang / byang chub sems dpas dgongs te gsungs pa'i snying po thos pa tsam gyis dad cing 'dun pa'i sems skyes te/ dad pa'i sems skyes pas/ bla na med pa
116b3(mdo sde): yang dag par rdzogs pa'i byang chub dang / rnam pa thams cad mkhyen pa nyid thob par bya ba'i phyir/ byang chub tu sems bskyed pa dang / kha cig ni sangs rgyas dang / byang chub sems dpa'i don gyi dngos po bsam gyis mi khyab pa yang ma mthong / dgongs te gsungs pa'i
116b4(mdo sde): chos ma thos kyang dam pa'i chos 'jig par 'gyur bar mthong na/ de 'di snyam du bla na med pa'i sangs rgyas kyi chos sems can rnams kyi nyon mongs pa grangs med pa zhi bar byed cing / bde ba dang phan pa'i don du 'gyur ba 'di ni sangs rgyas dang / byang chub sems dpa' 'ba'
116b5(mdo sde): zhig gis yun ring du gnas shing mi nub par mdzad de/ da bdag kyang byang chub tu sems bskyed la sems can thams cad kyi nyon mongs pa yongs su spong pa'i phyir bdag gi lus 'di sdug bsngal chen po myong yang / sangs rgyas kyi chos 'jig rten na yun ring du gnas par
116b6(mdo sde): bya'o snyam du sems nas byang chub tu sems bskyed pa dang / kha cig ni sangs rgyas kyi chos 'jig pa ma mthong yang dus ngan pa'i sems can rnams nyon mongs pa shin tu lci ba 'dod chags dang / zhe sdang dang / gti mug rnams dang / ngo tsha med pa dang / khrel med pa
116b7(mdo sde): dang / ser sna rnams dang / phrag dog dang / khong khro ba dang / 'khrug pa rnams dang / ma dad pa dang / the tsom dang / le lo la sogs pa nyon mongs pa'i dngos po 'di dag mthong na/ de 'di snyam du shin tu dus ngan pas sems can 'di dag ni dge ba mi spyod de/ de
117a1(mdo sde): ltar dus ngan pas theg pa gnyis kyi sems kyang skyed mi nus na bla na med pa yang dag par rdzogs pa'i byang chub tu sems bskyed pa lta ci smos snyam sems nas byang chub tu sems bskyed pa'o/ /de ltar byang chub tu sems bskyed nas sems can thams
117a2(mdo sde): cad kyang bla na med pa yang dag par rdzogs pa'i byang chub tu sems bskyed pa la brtson par byed do/ /de nas byang chub sems dpa' dga' ba'i rgyal pos bcom ldan 'das la 'di skad ces gsol to/ /bcom ldan 'das byang chub sems dpa' drin lan shes pa ni bdag
117a3(mdo sde): byang chub tu sems bskyed pa'o/ /byang chub sems dpa' drin lan bsab pa ni sems can pha rol po byang chub tu sems bskyed du bcug pa'o zhes bgyi na/ de bzhin gshegs pa sngon 'khor ba na 'khor ba'i tshe thog ma dngos po ci'i rgyus byang chub tu sems bskyed par gyur/
117a4(mdo sde): bcom ldan 'das kyis bka' stsal pa/ rigs kyi bu sngon gyi bskal pa grangs med pa'i bar du skye shir 'khor ba na 'khor zhing lus dang / ngag dang / yid kyi nyon mongs pa'i las chen pos sems can dmyal ba chen po brgyad myong bar gyur to/ /'di lta ste/ a ha ha'i
117a5(mdo sde): sems can dmyal ba dang / a la la'i sems can dmyal ba dang / a tsha tsha'i sems can dmyal ba dang / zangs khol ma'i sems can dmyal ba dang / zangs khol ma chen po'i sems can dmyal ba dang / rdo nag po'i sems can dmyal ba dang / rdo nag po chen po'i
117a6(mdo sde): sems can dmyal ba nas/ me'i shing rta'i dmyal ba'i bar du'o/ /nga de'i tshe na me'i shing rta'i dmyal bar lhung nas gud nas gcig dang gnyis kyis me'i shing rta 'dren te/ dmyal ba'i srungs ma a bang ni shing rta'i steng na 'dug cing mig bgrad so gtsigs te me 'bud pa/ kha
117a7(mdo sde): dang / mig dang / rna ba dang / sna nas me 'bar/ dud pa 'thul te srungs ma de yang lus shin tu che zhing gnag la/ shing rta'i steng na skyil mo krung bcas te 'dug nas lag pa na lcags kyi dbyug pa thogs te nga la rdeg go/ /de'i tshe nga na ba'i sdug bsngal ma bzod nas
117b1(mdo sde): stobs ci nus kyis shing rta drangs so/ /nga'i grogs shig nyam chung ste 'dren ma nus pas dmyal ba'i srungs ma a bang gis lcags kyi mdung rtse gsum pa thogs nas brang du btsugs te/ lcags thos brdegs nas khrag char par bab bo/ /de'i tshe mi de na ba'i sdug bsngal mi
117b2(mdo sde): bzod pas na tsha'i skad chen po phyung nas bar 'ga' ni pha ma zhes 'bod/ bar 'ga' ni chung ma bu zhes bos kyang phan pa med do/ /nga de'i tshe na de lta bu'i sdug bsngal chen po myong ba mthong nas snying rje'i sems skyes so/ /de ltar snying rje'i sems chen po skyes pa'i rkyen gyis byang chub
117b3(mdo sde): tu sems bskyed par gyur to/ /de nas sdug bsngal myong ba de'i phyir dmyal ba'i srungs ma a bang la sdug bsngal myong ba'i mi 'di la snying rje'i sems cung zad skyed cig ces gsol ba btab pa dang / dmyal ba'i srungs ma khros nas zhe sdang gi sems skyes pas lcags kyi mdung
117b4(mdo sde): rtse gsum pa thogs nas nga'i gnya' bar btsugs nas der tshe'i dus byas pas me'i shing rta'i sems can dmyal ba las thar te bskal pa brgya snyed kyi mi dge ba'i sdig pa byang bar gyur to/ /de ltar ngas bla na med pa yang dag par rdzogs pa'i byang chub tu sems bskyed pas me'i
117b5(mdo sde): shing rta'i sems can dmyal ba las thar bar gyur to/ /bcom ldan 'das kyis dga' ba'i rgyal po la bka' stsal pa/ de'i tshe me'i shing rta 'dren pa de ni da ltar nga yin te/ byang chub tu sems bskyed pas myur du sangs rgyas su grub par gyur to/ /de bas na sems can thams
117b6(mdo sde): cad kyis byang chub tu sems bskyed pa ni don gyi dngos po ni gcig tu ma zad de/ la la ni snying rje'i rkyen gyis skye'o/ /la la ni zhe sdang gi rkyen gyis skye'o/ /la la ni sbyin pa'i rkyen gyis skye'o/ /la la ni ser sna'i rkyen gyis skye'o/ /la la ni dga' ba'i rkyen gyis skye'o/ /
117b7(mdo sde): la la ni mya ngan gyi rkyen gyis skye'o/ /la la ni 'dod pa dang bye bral gyi rkyen gyis skye'o/ /la la ni dgra sdang ba dang phrad pa'i rkyen gyis skye'o/ /la la ni dge ba'i bshes gnyen la sten pa'i rkyen gyis skye'o/ /la la ni mi dge ba'i bshes gnyen gyi rkyen gyis skye'o/ /
118a1(mdo sde): la la ni sangs rgyas mthong ba'i rkyen gyis skye'o/ /la la ni chos thos pa'i rkyen gyis skye'o/ /de bas na sems can rnams la byang chub tu sems bskyed pa ni de ltar so sor mi 'thun te/ dga' ba'i rgyal po byang chub sems dpa' sems dpa' chen pos drin
118a2(mdo sde): lan shes pa dang / drin lan bsab pa'i don gyi dngos po 'di ltar rig par bya'o/ /de'i tshe chos 'di bstan pa na skye bo khri brgya stong snyed kyis bla na med pa yang dag par rdzogs pa'i byang chub tu sems bskyed par gyur to/ /'khor mang mo de dag las la la ni rgyun du zhugs pa'i
118a3(mdo sde): 'bras bu thob pa nas dgra bcom pa'i 'bras bu'i bar du thob par gyur to/ /lha dang / klu dang / dang / mi dang mi ma yin pa la sogs pa thams cad nyan thos dang / rang sangs rgyas su sems bskyed par gyur te/ chos thos pa la rab tu dga' rangs nas
118a4(mdo sde): mgo bos phyag 'tshal te g.yas phyogs nas bskor ba byas nas phyir dong ngo / /thabs mkhas pa chen po sangs rgyas drin lan bsab pa'i mdo las byang chub tu sems bskyed pa zhes bya ba'i le'u ste bzhi pa'o// //thabs mkhas pa chen po sangs rgyas drin lan bsab
118a5(mdo sde): pa'i mdo/ bam po gsum pa/ de'i tshe de bzhin gshegs pa yum lha mdzes dang lha rnams kyi don du zhag dgu bcu'i bar du lha rnams la chos ston du gshegs te/ 'dzam bu'i gling gi mi rnams kyis zhag dgu bcu'i bar du/ de bzhin gshegs pa ga la bzhugs
118a6(mdo sde): pa ma rtogs so/ /maud gal gyi bu chen po rdzu 'phrul gyi mchog tu gyur pas kyang rdzu 'phrul gyi mthus gtugs te phyogs bcur brtags kyang ma rtogs so/ /'phags pa nye bar skyong lta bu lha'i mig mchog gis phyogs bcur stong gsum gyi stong chen po'i 'jig rten gyi khams
118a7(mdo sde): kun tu bltas kyang ma mthong ngo / /de bzhin du 'phags pa'i 'khor lnga brgya'i bar du kun gyis brtags kyang ma mthong ngo / /de ltar de bzhin gshegs pa ma mthong bas de dag mi dga' ste mya ngan gyis sems gdungs par gyur to/ /de'i tshe rgyal po u tra ya nas de bzhin
118b1(mdo sde): gshegs pa ma mthong bas mi dga' ba'i sems skyes te/ de bzhin gshegs pa dran pa'i phyir glang mgo'i shing tsan dan las de bzhin gshegs pa'i sku gzugs byas nas phyag 'tshal ba dang mchod pa byed pa de yang de bzhin gshegs pa mngon sum dang 'dra bar bzhugs par
118b2(mdo sde): dmigs nas mchod pa byas so/ /de'i tshe rgyal po chen pos mu stegs can gyi ston pa drug bos nas de bzhin gshegs pa da ltar ga la bzhugs zhes dris na ston pa drug gis rgyal po la 'di skad ces smras so/ /rgyal po chen po mi mkhyen nam/ dge sbyong gau ta
118b3(mdo sde): ma ni sgyu 'phrul can yin te de 'dra'o/ /sgyu 'phrul gyi sgyu ma ni bden pa'i dngos po med pas bdag cag gi gtsug lag las lo stong ngam nyis stong na sgyu 'phrul can sgyu ma zhig 'byung ngo zhes 'chad pas dge sbyong gau ta ma ni sgyu ma de kho na yin no/ /de'i tshe 'phags pa nye bar
118b4(mdo sde): skyong rgyal po chen po ga la bar song nas/ rgyal po la 'di skad ces gsol to/ /rgyal po chen po mkhyen tam/ de bzhin gshegs pa ni da ste zhag bdun na sum cu rtsa gsum gnam nas 'dzam bu'i gling du gshegs so/ /rgyal pos de skad ces smras pa thos nas rab
118b5(mdo sde): tu dga' ba'i sems su gyur te/ yul mi bsdus nas chag chag dang phyag dar byas te/ spos dang / me tog kyang bshams/ dar gyi lda ldi dang / ba dan dang / gdugs bres te/ zhal zas mang po dang / rol mo la sogs pa mchod pa'i yo byad rnam pa sna tshogs
118b6(mdo sde): bshams shing sbyar ba dang / mu stegs can gyi ston pa drug der 'ongs nas khyed rnams 'di ltar mchod pa'i yo byad rnam pa sna tshogs bshams shing sbyar ba 'di rgyal po spyan 'dren nam/ 'on te rgyal bu spyan 'dren nam/ de dag gis de ma yin no zhes smras pa dang / 'o na blon po chen
118b7(mdo sde): po 'bod dam/ bram ze'am khyim bdag 'bod dam/ de ma yin na gnyen bshes kyi dus ston byed dam/ smras pa/ de ma yin te/ sangs rgyas bcom ldan 'das gshegs su gsol lo/ /ston pa drug gis smras pa/ sangs rgyas zhes bya ba su zhig /smras pa/ rnam pa
119a1(mdo sde): thams cad mkhyen pa'o/ /yang rnam pa thams cad mkhyen pa zhes bya ba de su zhig /smras pa/ byams pa dang / snying rje chen po'i yab bo/ /khyed mi shes sam/ rgyal po zas gtsang ma'i rigs mtho zhing btsun la mchog tu gyur pa/ thog ma bskal pa dang
119a2(mdo sde): po nas btsun mo chen po'i sras gcig cig gis gdung bsabs te 'khor los sgyur ba'i rgyal po byas so/ /bar du rabs gnyis kyis 'khor los sgyur ba'i rgyal po ma byas mod kyi 'dzam bu'i gling gi rgyal po byas so/ /rgyal po de la sras mched gsum zhig mnga'o/ /rab ni rgyal
119a3(mdo sde): po zas gtsang ma zhes bya/ de'i bar ni bre bo zas zhes bya/ de'i tha ni zas zil dngar gyi zas zhes bya'o/ /rgyal po zas gtsang ma la sras gnyis shig mnga'/ chen po ni don grub ces bya/ sras chung ngu ni dga' bo zhes bya/ rgyal po bre bo zas la sras gnyis
119a4(mdo sde): shig mnga'/ chen po ni lha sbyin zhes bya/ sras chung ngu ni kun dga' bo'o/ /rgyal po zil dngar gyi zas la sras mo gcig yod de/ bu mo zil dngar gyi ro zhes bya'o/ /de'i tshe na spun gyi rab rgyal bu don grub pho brang gi phyi rol du 'chag tu ltad mo ltar song song ba las
119a5(mdo sde): rgas pa dang / na ba dang / shi ba dag mthong nas mi dga' bar gyur te/ kha zas kyang mi za zhing snying rje'i sems kyis sems pa la zhugs te/ mir skyes pa la mthon dman med par gzugs su red pa thams cad la de 'dra ba'i nad dang skyon yod de gcig kyang mi
119a6(mdo sde): thar ro snyam bsams nas/ mtshan mo pho brang nas bros nas byang chub kyi shing drung du lo drug gi bar du spyod pa dka' ba spyad nas rnam pa thams cad mkhyen pa zhes bya bar gyur te/ thams cad mkhyen pa'i ye shes can zhes mngon par sangs rgyas te/ stobs bcu
119a7(mdo sde): dang / mi 'jigs pa bzhi dang / ma 'dres pa'i chos brgyad dang ldan zhing rnam pa thams cad mkhyen pa zhes bya bar gyur to/ /bltam nas zhag bdun lon nas yum lha mdzes dus byas te/ sum cu rtsa gsum gnam gyi lha'i nang du skyes nas yum la zhag
119b1(mdo sde): dgu bcu'i bar du chos bshad de/ da ste zhag bdun na 'dzam bu'i gling du gshegs so/ /de'i tshe mu stegs can gyi ston pa drug gis de skad ces smras pa thos nas phrag dog gi sems skyes te/ rab tu mi dga' ba'i mya ngan gyis gdungs nas ston pa drug
119b2(mdo sde): 'khor dang bcas pa lhan cig tu 'dug ste 'di skad ces bgros so/ /dag sbyong gau ta ma gal te 'dzam bu'i gling 'dir phyin te 'ongs na mi thams cad kyis bdag cag spong zhing dge sbyong gau ta ma la mchod pa byed par 'gyur bas bdag cag ni brel zhing phongs la srog
119b3(mdo sde): la bab par 'gyur ro zhes bgros nas/ mu stegs can gyi ston pa drug gis yang 'di snyam bsams so/ /bdag cag mi mang po 'dus pa'i gnas su myur du song la mi mang po'i nang du 'di skad ces bsgrag par bya'o/ /de skad kun shes par gyis/ dge sbyong gau ta ma ni yang
119b4(mdo sde): dag par na ci yang shes pa med de/ byis pa chung ngu na kha nyag gcig shAg rigs kyi pho brang nas byung ste/ byang chub kyi shing drung na 'dug 'dug nas nga ni rnam pa thams cad mkhyen pa'i ye shes thob po zhes zer te/ tshig de ni te bden pa ma yin no/ /de ci'i phyir zhe
119b5(mdo sde): na/ rgyal po a khyi tas bsod snyoms sbyin par bos nas rta chas 'ba' zhig byin te ngan du byas kyang ma shes te der song bas na thams cad mkhyen pa ma yin no/ /gzhan yang kun dga' bo la da ste zhag du na tshul du 'jug ces dris na/ kun dga' bos zhag bdun zhig lus
119b6(mdo sde): zhes smras so/ /yang kun dga' bo la kun dga' ra ba na bya mang po ci'i phyir ca co'i skad 'byin ces dris na/ bya mang po zas gtod pa'i phyir ro zhes smras so/ /btsas nas zhag bdun lon nas ma yang shi bar gyur pas de dang sbyar na thams cad shes pa ma yin no/ /bkra mi
119b7(mdo sde): shis te shin tu sdig pa can yin no/ /der cis mngon zhe na/ btsas ma thag tu ma yang shi'o/ /yang gcig tu na sri zhus pha la rim gro byed pa'i rigs na/ rim gro mi byed par ri la langs te song ba las drin mi shes pa yin no/ /yab rgyal pos btsun mo skye dgu'i bdag mo
120a1(mdo sde): blangs pa las chung ma'i tshul du ma byas te/ btsun mo skye dgu'i bdag mo sdug bsngal chen po myong bar byas pas drin mi shes shing drin mi dran pa yin no/ /dge sbyong gau ta ma'i 'khor ni bzang ngan med de slob ma lnga brgya po yang so so nas nga ni mchog yin no/ /
120a2(mdo sde): zhes zer te/ mkhan po la yang chos lugs med pas slob ma la yang chos lugs sam spyod pa'i las med do/ /chung ngu na stan 'dings pa'i mi dge slong tha bye'u lta bu yang nga ni kun gyi mchog yin no zhes zer/ yid gzhungs shing shes rab che ba blo rno ba'i mchog shA ri'i
120a3(mdo sde): bu lta bu yang de na yod/ shes rab rtul ba shes pa med pa dge slong phan thig de yang de la 'jug /chung ngu na 'dod chags chung ba dge slong ma grags 'dzin yang de la 'jug /mnyan du yod pa na sbrul 'tshong ma ma rung ma ud pa la'i mdog kyang de la 'jug /chung ngu na shed ma bye ba
120a4(mdo sde): shes pa med pa bus pa tsun da yang de la 'jug / nang gi rgas 'khogs pa de su bar ta la zhes bya ba lo brgya nyi shu lon pa de yang de la 'jug /rigs btsun pa che ba shAka rigs kyang de la 'jug /mnyan du yod pa na nang gi rigs ngan phyag dar lung skyed pa yang de la 'jug ste/
120a5(mdo sde): de bas na dge sbyong gau ta ma'i chos ni go 'dun bsdus pa bzang ngan med pa ste/ mchod par 'os pa'am/ bkur stir bya ba'i gnas ma yin no/ /dper na rlung chen po langs na shing lo ma 'am 'dab ma thams cad lhan cig 'phungs pa ltar sangs rgyas kyi chos kyang de dang 'dra'o/ /
120a6(mdo sde): dper na bya mang po ni mis bor ba'i kha zas sam bar bur la 'du ba ltar dge sbyong gau ta ma'i 'khor yang de dang 'dra ste/ rnyed rnyed len cing za'o/ /de bas na khyed rnams ci'i phyir/ dge sbyong gau ta ma la mchod pa bya bar sems zhes bsgrags so/ /de'i tshe na mi mang pos de skad
120a7(mdo sde): smras pa thos kyang / dper na sa chen po bskyod du med pa bzhin de bzhin gshegs pa la skom pas gdungs pa tsam du mos shing 'dud pa'i sems ma nur to/ /'khor mang po rnams su mu stegs can gyi ston pa drug gis smras pa'i tshig gis sems phyir ma nur ba ni ji ltar
120b1(mdo sde): rdo rje ltar brtan par gyur te/ skyed bri med pas de bzhin gshegs pa la skom pas gdungs pa ltar mos shing dad pas zhag bdun lon nas/ de bzhin gshegs pa yang sum cu rtsa gsum gnam nas slar 'dzam bu'i gling du gshegs te/ lha'i 'khor grangs med pa brgya
120b2(mdo sde): stong gis bskor cing de bzhin gshegs pa'i 'od zer gyis kun tu snang la gsal bar byas nas lha'i rol mo tshad med pa brgya snyed kyis mchod pa nas/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi'am ci dang / lto 'phye
120b3(mdo sde): chen po dang / mi dang mi ma yin pa'i bar du thams cad 'dus te phyag 'tshal nas mchod pa byas so/ /de'i tshe rgyal po ud tra yan yang 'khor dang bcas te/ rgyang ma nas de bzhin gshegs pa bsu nas mgo bos de bzhin gshegs pa'i zhabs la phyag 'tshal nas
120b4(mdo sde): phyogs gcig tu 'khod do/ /de nas mu stegs can gyi ston pa drug kyang phyogs gcig tu 'dus nas 'di snyam du sems par gyur to/ /bdag cag gi byur zhes bya ba 'dir 'ongs te/ mi mang po'i nang du de skad ces bsgrags kyang yid ches la ma phan pas/ da ni bdag
120b5(mdo sde): cag gis lha dang mi'i tshogs pa'i nang du bsgrags na bye brag ma phyed do snyam bsams so/ /de'i tshe mu stegs can gyi ston pa drug gis de snyam bsams nas 'khor brgya stong snyed dang mdun gyis byas te/ 'khor mang po 'dus pa'i nang du 'ongs nas phyogs gcig tu 'khod
120b6(mdo sde): do/ /de'i tshe na dri za'i bu chos kyi phreng ba zhes bya ba rin po che sna bdun las byas pa'i pi bang thogs nas de bzhin gshegs pa gang na bar 'ongs te zhabs la mgo bos phyag 'tshal nas phyogs gcig tu 'khod do/ /phyogs gcig tu 'dug nas glu dang bcas pa'i rol mo byas
120b7(mdo sde): nas rol mo'i sgra skad shin tu snyan pa des 'khor thams cad kyi yid kyang tshim par gyur te/ nyan thos shA ri'i bu la sogs pa ma tshor bar lus bskyod cing g.yos te gar byas par gyur/ ri rab lhun po yang 'gul zhing g.yos par gyur to/ /de'i tshe de bzhin gshegs
121a1(mdo sde): pa mtshan ma yod ces bya ba'i ting nge 'dzin du zhugs nas ting nge 'dzin de'i mthus pi bang gi sgras stong gsum gyi stong chen po'i 'jig rten gyi khams kun tu grags shing / pi bang gi sgra de las sdug bsngal ba dang / stong pa dang / mi rtag pa dang /
121a2(mdo sde): mi gtsang ba dang / bdag med pa zhes bya ba'i sgra byung ste/ sems can thams cad kyis rol mo'i sgra de las de bzhin gshegs pa'i drin gzo ba dang / drin lan bsab pa dang / bskal pa tshad med grangs med pa'i bar du pha ma la sri zhu bya ba'i sgra grag par gyur to/ /
121a3(mdo sde): sgra de thos pa'i sems can thams cad 'dzam bu'i gling du sangs rgyas ga na ba der lhags nas zhabs la mgo bos phyag 'tshal te/ phyogs gcig tu 'khod do/ /de'i tshe de bzhin gshegs pa ting nge 'dzin du zhugs pa la 'khor mang po rnams mig mi 'dzums par de bzhin
121a4(mdo sde): gshegs pa la blta zhing cang mi smra bar 'khod pa las/ 'khor gyi dkyil 'khor de nyid du rin po che sna bdun las byas pa'i mchod rten rgyal mtshan dang / ba dan grangs med pas brgyan pa/ rin po che'i dril bu brgya stong gis btags pa/ rlung gis bskyod na shin tu
121a5(mdo sde): sgra snyan pa 'byung ba/ sa'i nang nas byung ba nam mkha' la 'phags te gnas so/ /de'i tshe 'khor mang po thams cad rin po che'i mchod rten sa las byung ba de la the tshom du gyur te/ ci'i rgyu ci'i rkyen gyis rin po che'i mchod rten 'di lta bu sa las byung snyam
121a6(mdo sde): the tshom du gyur te/ shA ri'i bu la sogs pa'i shes pa'i blos gtugs te brtags kyang ma rtogs/ mi mjed kyi 'jig rten gyi khams nyid na gnas pa'i byang chub sems dpa' sems dpa' chen po byams pa'i bar du yang ma rtogs so/ /de nas mu stegs can gyi ston
121a7(mdo sde): pa drug 'di snyam du sems par gyur te/ ci'i rgyu ci'i rkyen gyis rin po che'i mchod rten 'di lta bu byung bar gyur pa/ mi gzhan zhig gis gal te bdag cag la dris la/ ci de dag gis ma shes na thams cad mthong zhing shes pa zhes kyang ji skad bya/ da dge sbyong gau ta
121b1(mdo sde): mas 'khor mang po la myur du bstan cing bshad na ci ma rung snyam par sems par gyur te/ de nas bcom ldan 'das ting nge 'dzin de las bzhengs pa dang / brgya byin lha'i dbang po sum cu rtsa gsum gnam gyi lha dang / seng ge'i khri bshams te lha rdzas kyi gos bting ngo / /de nas
121b2(mdo sde): de bzhin gshegs pa seng ge'i khri la ji ltar ri rab lhun po rgya mtsho'i nang na gnas pa bzhin skyil mo krung bcas nas bzhugs so/ /de'i tshe byang chub sems dpa' byams pas 'khor mang po the tsom du gyur pa yang sems kyis shes/ bdag kyang the tsom du gyur te/ ma
121b3(mdo sde): rtogs pas stan las langs nas sangs rgyas gang na bar logs su zhabs la mgo bos phyag 'tshal nas thal mo sbyar ba btud de/ bcom ldan 'das ci'i rgyu ci'i rkyen gyis rin po che'i mchod rten 'di lta bu byung bar gyur ces gsol pa dang / bcom ldan 'das kyis byang
121b4(mdo sde): chub sems dpa' byams pa la 'di skad ces bka' stsal to/ /nga sngon 'das pa bskal pa grangs med pa bsam gyis mi khyab pa'i pha rol na sangs rgyas rnam par gzigs zhes bya ba de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs
121b5(mdo sde): su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ ston pa rgyal po zhes bya ba 'jig rten du byung nas so so'i skye bo grangs med pa bye ba khrag khrig brgya stong snyed bla na med pa yang dag par rdzogs pa'i byang chub la brten
121b6(mdo sde): par byas so/ /sangs rgyas de mya ngan las 'das nas gzugs brnyan gyi chos la spyod pa'i tshe yul bA rA Na sI zhes bya ba zhig yod de/ bA rA Na sI zhes bya ba'i rgyal po chen po de mkhas pa'i blo dang ldan zhing rtag tu drang ba'i chos kyis yul gyi srid 'tsho ste/ mi rnams kyang bde skyid/
121b7(mdo sde): rgyal po chen po de rgyal phran drug cu la dbang bsgyur te/ grong khyer brgyad brgya yod kyang rgyal po la sras med do/ /de ltar sras med pas 'jig rten gyi lha dang / lha thams cad la lo bcu gnyis kyi bar du mi ngal mi skyo bar mchod 'brang byas pas btsun mo chen mo la sras shig mnga'
122a1(mdo sde): bar gyur te/ zla ba bcu tshang nas sras bu gcig bltam mo/ /sras bu de yang sdug cing mdzes la mtshan phun sum tshogs pa gcig btsas ma thag tu blon po chen po rnams dang / mtha'i rgyal po rgyal phran kun bsdus te rgyal bu'i mtshan bltas nas rgyal bu rang bzhin
122a2(mdo sde): gyis khro mi shes shing dge ba zhig ste/ mtshan yang rgyal bu bzod pa zhes btags so/ /rgyal bu bzod pa de cher skyes nas sbyin pa sbyin pa la dga' zhing mkhas pa'i blo dang ldan te/ sems can mang po la snying rje'i sems cher skyes so/ /de'i tshe na rgyal po chen po de la blon po
122a3(mdo sde): chen po rang bzhin gyis khro ba/ g.yo dang sgyus 'tsho ba/ nyes pa med par stabs las gcod pa kun gyis mi 'dod cing snying du mi sdug pa drug zhig yod do/ /blon po chen po drug po de dag bdag gi lus la skyon yod par shes nas rtag tu phrag dog byed do/ /rgyal bu de
122a4(mdo sde): la mi dga'o/ /de'i tshe rgyal po chen po nad tshabs chen pos btab nas nad kyis gzir te/ nyam chung zhing rid par gyur pas srog la bab tu nye ba dang / rgyal bu bzod pas blon po rnams la yab rgyal po snyun tshabs che'am/ sku tshe'i bar chad du mi 'gyur ram zhes dris na/
122a5(mdo sde): blon po rnams khros te rgyal bu la rgyal po'i sku tshe ring po mi thogs so zhes smras so/ /de ci'i phyir zhe na/ sman bzang po mi rnyed pas de bas na sku tshe yang ring po mi thogs so/ /rgyal bus de skad ces smras pa thos nas rab tu mi dga' ba'i sems su gyur te/ 'khams
122a6(mdo sde): nas sa la 'gyel ba dang / blon po chen po drug po gnas dben par song nas 'di skad ces bgros so/ /rgyal bu bzod pa 'di med par ma byas na bdag cag nam du yang bde bar mi 'gyur ro snyam bsams shing bgros pa las/ blon po gcig gis smras pa/ rgyal bu 'di la nyes
122a7(mdo sde): pa ye med na ji ltar med par bya/ blon po gcig gis smras pa/ bdag la rgyal bu med par bya ba'i thabs yod do zhes smras nas rgyal bu gang na ba der song nas rgyal bu la 'di skad ces smras so/ /bdag cag gis mtha'i rgyal phran drug cu'i yul dang / grong khyer brgyad
122b1(mdo sde): brgya'i nang du sman btsal yang rnyed par ma gyur to/ /rgyal bus smras pa/ rgyal po'i sman du ci zhig dgos na de ltar mi rnyed ces bsgo ba dang / blon pos smras pa/ rgyal bu mkhyen tam/ rgyal po'i sman du gces pa ni thog ma btsas nas tha ma skyes kyi bar du khro mi shes pa'i mi'i
122b2(mdo sde): mig gi 'bras bu dang / rkang dgos te/ sman 'di lta bu rnyed na rgyal po'i srog 'tsho'i gal te mi rnyed na mi 'tsho bas/ 'di lta bu ni gang nas kyang ma byung ngo / /rgyal bus de skad smras pa thos nas mi dga' zhing mya ngan gyis sems skyes te blon po rnams la de ni da ltar bdag de dang
122b3(mdo sde): ldan no zhes smras so/ /de ci'i phyir zhe na/ bdag ni thog ma btsas nas da tsam gyi bar du khro ma myong ngo / /blon pos smras pa/ rgyal bu de dang ldan yang don 'di ni shin tu bya dka' ba yin no/ /de ci'i phyir zhe na/ 'jig rten na bdag gi lus las phangs pa med pa'i phyir
122b4(mdo sde): ro/ /rgyal bus smras pa/ blon po khyod smra ba ltar ma yin te/ yab rgyal po snyung ba las 'tsho bar 'gyur na lta bdag gis lus brgya stong gtong na yang nus te dka' ba ma yin na/ bdag gi lus mi gtsang ba 'di btang ba lta ci smos/ blon pos smras pa/ don 'di lta bu dag ni
122b5(mdo sde): rgyal bus ci mdzad du bas so/ /de nas rgyal bu bzod pa rab tu dga' nas dga' ba'i sems skyes te/ sman 'dis yab rgyal po'i snyun 'tsho na lta myur du bya ba'i dus la bab bo snyam bsams nas pho brang gi nang du song ste/ yum gyi drung du phyin nas yum gyi rkang pa la mgo bos phyag
122b6(mdo sde): byas te thal mo sbyar ba btud nas yum la 'di skad ces smras so/ /da ltar bdag gi lus 'di yab rgyal po'i sman du bgos te/ gal te na srog mi 'tshor dogs pas yum la mchi phyag 'tshal gyis yum mi dgyes par ma mdzad cig /yum gyis de skad ces smras pa thos nas
122b7(mdo sde): 'khams te phyogs kyang bslad par gyur nas/ dper na mi brnangs pa mid du yang med skyug tu yang med pa ltar skrag nas rgyal bu pang du blangs nas sa la 'gyel to/ /de nas gdong du chu grang mo gtor nas ring zhig lon pa dang phyir sangs te yum la yang 'di skad ces gsol to/ /yab
123a1(mdo sde): rgyal po'i sku tshe ring por mi thogs te/ bdag gi don 'di myur du bsgrubs la rgyal po'i sku tshe 'tsho bar bgyi'o/ /de nas rgyal bu bzod pas blon po rnams dang / rgyal phran rnams dang / 'khor mang po rnams la bdag mchi phyag bya'o zhes smras so/ /de'i tshe blon
123a2(mdo sde): po chen pos rigs ngan pa'i shen pa gcig bos nas rgyal bu'i rus pa ni bcag / rkang ni phyung / mig gnyis kyi 'bras bu yang phyung ngo / /de nas blon po de dag gis sman de dag brdungs nas sbyar te/ rgyal po la byin pa dang / rgyal po chen pos kyang sman de zos nas nad kyang
123a3(mdo sde): sos par gyur to/ /rgyal po nad sos nas blon po rnams la khyed kyis 'di lta bu'i sman bzang po nga'i nad sos shing srog las thar ba ga las rnyed ces smras so/ /blon po rnams kyis gsol pa/ sman 'di ni rgyal bu bzod pas sbyar ba lags so/ /bdag cag gis rnyed cing sbyar ba
123a4(mdo sde): ni ma lags so/ /rgyal pos de skad ces smras pa thos nas dngangs te 'gyel lo/ /lus kyi ba spu yang langs so/ /blon po rnams la rgyal bu bzod pa da ltar ga re zhes dal gyis dris so/ /blon pos gsol pa/ rgyal bu bzod pa da ltar phyi rol na lus kyi rma gso zhing mchis
123a5(mdo sde): te srog mi 'tshor dogs so/ /rgyal pos tshig de thos nas skad chen po phyung nas kyi hud kyi hud ces smras nas/ lus sa la brdabs te sa dang rdul gyis lus la gos nas kho bo ni yang dag par khrel med pa yin te/ ci'i phyir bu'i sha sman du zos zhes smras nas bu ga la bar song ba las
123a6(mdo sde): ma slebs par rgyal bu yang tshe 'das so/ /rgyal po dang btsun mo dang blon po rnams dang 'khor mang po thams cad kyis bskor cing / yum yang rgyal bu'i ro'i steng du lus brdabs nas/ bdag gis sngon sdig pa ci zhig byas na bdag gi bu 'di ltar sdug bsngal myong bar gyur/ bdag
123a7(mdo sde): gi lus 'di rdul du btags kyang sla na/ ci'i phyir bu 'di shi bar gyur ces smre sngags 'don to/ /de nas yab rgyal po dang / rgyal phran rnams kyis spos glang mgo'i tsan dan spungs te rgyal bu'i ro bsregs nas rgyal bu'i rus pa bsdus te rin po che sna bdun gyi mchod rten byas so/ /de'i tshe
123b1(mdo sde): bcom ldan 'das kyis byang chub sems dpa' byams pa la 'di skad ces bka' stsal to/ /rigs kyi bu dag khyed rnams shes par gyis shig /de'i tshe de'i dus na bA rA Na sI'i rgyal po chen po de gzhan yin par sems na de ltar mi blta'o/ /de'i tshe de'i dus na rgyal po de ni da ltar
123b2(mdo sde): nga'i yab rgyal po zas gtsang ma yin no/ /de'i tshe de'i dus na btsun mo de ni gzhan yin par sems na de ltar mi blta ste/ de'i tshe de'i dus na btsun mo de ni da ltar nga'i yum lha mdzes yin no/ /de'i tshe de'i dus na rgyal bu bzod pa de ni da ltar nga yin te/ byang chub sems dpa' ni
123b3(mdo sde): bskal pa tshad med grangs med pa'i bar du pha ma la sri zhu bya ba'i phyir gos dang / zas dang / btung ba dang / gnas dang / mal cha dang / lus kyi sha dang / khrag dang / rkang gi bar du sbyin par byed de/ de'i rgyu de'i rkyen gyis mngon par sangs rgyas pa'i bar du'o/ /da ltar rin
123b4(mdo sde): po che'i mchod rten sa las byung ba 'di ni ngas sngon pha ma'i phyir lus kyi rkang dang srog gi bar du phul te 'di nyid du mchod rten brtsigs te mchod pa byas pas da mngon par sangs rgyas na yang mngon par byung nas snang bar gyur pa yin no/ /de'i tshe na 'khor mang po lha dang / klu dang / gnod
123b5(mdo sde): sbyin dang / mi la sogs pa grangs med pa rnams de skad ces gsungs pa thos nas dga' ba dang mi dga' bar 'dres par byung ste/ thams cad mchi ma blags nas sa skad 'thun par/ de bzhin gshegs pa'i yon tan brgya stong bsngags shing bstod de dus gcig tu bla na med pa yang dag par
123b6(mdo sde): rdzogs pa'i byang chub tu sems bskyed do/ /gzhan yang sems can tshad med pa brgya stong snyed kyis nyan thos dang rang sangs rgyas su sems bskyed do/ /de ma yin pa gzhan yang skye bo tshad med pa snyed rgyun du zhugs pa'i 'bras bu thob pa nas dgra bcom pa'i 'bras bu'i bar du thob par gyur to/ /
123b7(mdo sde): gzhan yang byang chub sems dpa' sems dpa' chen po tshad med pa bye ba khrag khrig brgya stong snyed ring po mi thogs par bla na med pa yang dag par rdzogs pa'i byang chub tu mngon par sangs rgyas so/ /de bas na de bzhin gshegs pa ni yang dag par pha ma la sri zhu byed pa'o/ /gzhan yang
124a1(mdo sde): byang chub sems dpa' ni pha ma'i yon tan shes shing sngon gyi smon lam gyis de bzhin gshegs pa'i sku btsas par shes so/ /de ltar de bzhin gshegs pa'i smon lam rdzogs par bya ba'i phyir yum gyis phyag bya bar mi 'dod pa'i phyir tshe'i dus byas pa yin no/ /
124a2(mdo sde): de'i tshe na 'khor mang po thams cad kyis tshig 'thun par yum lha mdzes la legs so/ /yum lha mdzes de bzhin gshegs pa lha dang mi'i ston pa 'jig rten na dpe zla med pa btsas pa shin tu legs so/ /de nas dri za'i bu chos kyi phreng ba 'dug pa las langs te/ bla gos phrag
124a3(mdo sde): pa gcig tu gzar te/ pus mo g.yas pa'i lha nga sa la btsugs nas sangs rgyas gang na bar thal mo sbyar ba btud de bcom ldan 'das la 'di skad ces gsol to/ /yum lha mdzes 'di bsod nams ci bgyis na ci'i rgyu ci'i rkyen gyis de bzhin gshegs pa bltam par gyur/
124a4(mdo sde): bcom ldan 'das kyis bka' stsal pa/ legs par nyon la shin tu yid la zung shig dang khyod la bshad par bya'o/ /sngon 'das pa grangs med pa bsam gyis mi khyab pa'i pha rol na sangs rgyas rnam par gzigs zhes bya ba de bzhin gshegs pa dgra bcom pa yang dag par
124a5(mdo sde): rdzogs pa'i sangs rgyas rig pa dang / zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ ston pa rgyal ba zhes bya ba 'jig rten du byung ngo / /sangs rgyas de'i dam pa'i chos nub nas gzugs brnyan la chos
124a6(mdo sde): spyod pa'i bar du nub par gyur nas/ de'i tshe yul bA rA Na sI zhes bya ba na 'phags pa gnas zhes bya ba'i ri zhig yod de/ ri de la rang sangs rgyas zhes bya ba brgya stong snyed gnas so/ /ri de la drang srong mngon par shes pa lnga dang ldan pa grangs med pa zhig kyang ri de la gnas so/ /
124a7(mdo sde): ngas de ltar 'phags pa dang drang srong mang po gnas pa'i phyir/ ri de yang 'phags pa gnas zhes btags so/ /ri de la drang srong gcig ni ri de'i lho phyogs na gnas so/ /drang srong gcig ni ri de'i byang phyogs na gnas te/ drang srong de gnyis gnas pa'i bar na chu mig gcig
124b1(mdo sde): yod de chu mig de'i drung na pha bong phya leb bzang po gcig yod do/ /de'i tshe de'i dus gcig na ri'i lho phyogs logs na gnas pa'i drang srong de pha bong de'i steng du gos dang rkang pa bkrus te phyir gnas su song ba dang / ring po ma lon par sha ba yu mo gcig chu mig la chu 'thung du 'ongs pa dang /
124b2(mdo sde): chu mig la chu 'thungs pa'i 'og tu pha bong de'i steng na drang srong gis gos bkrus pa'i khu ba 'thungs so/ /gos bkrus pa'i khu ba 'thungs pa'i 'og tu phyir 'phongs rol du bltas te mo mtshan la bldags so/ /de nas sha ba yu mo de'i ltor bu chags te zla ba tshang ba dang / kyi chos kyis
124b3(mdo sde): bu 'byung ba na thog ma gnas gang du mngal du chags pa der bu 'byin pas chu mig gi dngor 'ongs te pha bong de'i steng du ngu zhing 'gre nas bu mo gcig byung ngo / /de'i tshe na lho phyogs logs kyi drang srong des sha ba ngu ba'i skad thos nas snying rje ba'i sems skyes te sha ba'i drung du ltar song ba
124b4(mdo sde): dang / sha ba yu mo de la bu mo gcig byung ste sha ba de la ldag cing 'dug pa las drang srong der 'ongs pa dang sha ba yang bu bor nas song ngo / /de nas drang srong de sha ba la btsas pa'i bu mo de mdzes shing sdug la/ mtshan dang ldan par mthong bas snying rje'i sems kyis rtswa'i gos
124b5(mdo sde): kyis dkris te pang du blangs nas phyir gnas su 'ongs nas shing tog dang / 'bras bu brngas nas gsos gsos pa dang / mthar gyis cher skyes nas lo bcu bzhi lon pa dang / drang srong yang bu mo de la shin tu byams te rtag tu rgyun mi 'chad par me gsor bcug pa las nyi ma
124b6(mdo sde): gcig le lo byas nas me shi bar gyur pa dang / drang srong gis tshig gis spyos te bu mo thog ma bskyed nas da tsam gyi bar du me shi ma myong na ci'i phyir me bsad ces gshes te/ ri byang phyogs logs na gnas pa'i drang srong gi thad du me len du btang ngo / /de nas bu mo des phas bsgo
124b7(mdo sde): ba bzhin du ri byang phyogs logs su song ba las gom pa re re zhing rkang pa'i 'og nas pad mo re re skyes te/ 'gro ba'i rjes bzhin khod mnyam par dngar ba dang pad mo skyes nas ri byang phyogs logs su me len du song ngo / /de'i tshe na drang srong des bu mo de shin tu bsod nams
125a1(mdo sde): dang ldan zhing rkang pa'i 'og nas pad mo skyes pa mthong nas bu mo de la 'di skad ces smras so/ /khyod me 'dod na kho bo'i spyil po 'di lan bdun skor la gom pa'i bar mnyam pa dang / nye ring thag ran par gom pa'i 'og nas pad mo skyes par byos shig /de
125a2(mdo sde): ltar lan bdun bskor ba byas nas kyang bu mo la khyod me 'dod na phyir yang g.yas phyogs nas bskor te song shig dang me sbyin no bar bsgo'o/ /de'i tshe na bu mo de me 'dod pa'i phyir drang srong gis bsgo ba bzhin byas te me blangs nas phyir song ngo / /bu mo de phyir song nas ring po ma lon
125a3(mdo sde): par yul bA rA Na sI'i rgyal po dang blon po chen po dang / 'khor brgya stong snyed dang bcas su ri de la 'chag cing la lings 'debs su 'ongs pa dang / de nas bA rA Na sI'i rgyal po bal gyi glang po che la zhon nas ri byang phyogs logs kyi drang srong ga la ba der 'ongs nas der phyin
125a4(mdo sde): pa dang / drang srong de'i spyil po la pad mos 'khor bar bskor ba de mthong nas rab tu dga' rangs pa'i sems skyes te/ drang srong chen po la shin tu legs so legs so/ /yon tan chen po dang ldan pa'i drang srong ston cing 'dren pa'i yon tan dang ldan pa dge'o zhes bstod do/ /de nas
125a5(mdo sde): drang srong des rgyal po la 'di skad gsol to/ /rgyal po chen po mkhyen tam/ pad mo 'di dag ni bdag gi nus pa ma lags so/ /rgyal pos smras pa/ 'o na 'di sus byas/ drang srong gis gsol pa/ rgyal po chen po ri lho phyogs logs na gnas pa'i drang srong la
125a6(mdo sde): kyis btsas pa'i bu mo byad bzhin bzang zhing sdug pa/ mi'i mtshan dang ldan pa/ 'jig rten na dkon pa 'gro ba'i rjes bzhin rkang pa'i 'og nas pad mo skye ba cig yod do/ /rgyal pos de skad smras pa thos nas sems rab tu dga' rangs te/ ri'i lho phyogs logs kyi drang
125a7(mdo sde): srong ga la ba logs su song ste phyin pa dang / drang srong de'i rkang pa la mgo bos phyag 'tshal nas drang srong des sgor byung nas bsus te rgyal po chen po shul ring po nas gshegs na rab tu ngal bar ma gyur tam zhes bro dris so/ /de nas rgyal po chen pos drang srong de la 'di skad
125b1(mdo sde): ces smras so/ /btsun pa khyod la bu mo zhig yod pa de gnyen bya bar 'dod do/ /drang srong gis smras pa/ rgyal po chen po bdag phongs pa la bu mo gcig pu zhig yod pa de chung la ci yang mi shes te/ chung nas ri la bskyed bskyed pas mi'i chos tshul ci yang ma rtogs te/
125b2(mdo sde): rtswa'i rtsa ba dang 'bras bu gzhan mi za na/ ji ltar rgyal po la dbul du rung bu mo 'di yang kyis btsas te dbul du mi rung ngo zhes ji ltar gyur pa rgyus kyis zhib tu gsol ba'i bar du'o/ /rgyal pos smras pa/ de lta bu yin yang sla 'di ltar gang na 'dug ston cig /drang
125b3(mdo sde): srong gis smras pa/ da ltar spyil po'i nang na 'dug go zhes smras so/ /de'i tshe rgyal po chen po spyil po'i nang du zhugs nas bu mo la bltas te rab tu dga' ba'i sems skyes te kyi bu mo spos chus bkrus nas/ rin thang med pa'i gos bskon te/ rin po che'i rgyan
125b4(mdo sde): sna tshogs kyis brgyan nas/ bal gyi glang po che'i steng du bzhag nas/ 'khor brgya stong snyed kyis bskor te/ rol mo byed cing phyir yul du 'ongs so/ /de'i tshe kyi bu mo de thog ma btsas nas/ de lta bu'i mi mang po ma mthong bas dngangs shing skrag go/ /de'i tshe
125b5(mdo sde): drang srong de ri mthon po'i khar song nas bu mo de la mig mi 'dzums par lta zhing 'di snyam du/ da ni bdag gi bu mo yang je ring je ring song bas ma mthong bar gyur nas phyir gnas su 'gro'o snyam bsams nas mig mchi ma zag cing mchis te/ bdag gis bu mo gsos pa 'di ci
125b6(mdo sde): yang shes pa med par bral bar gyur to/ /yang 'di snyam du bsams te/ bdag da dung gnas 'di las mi g.yo bar bya'o/ /de ci'i phyir zhe na/ gal te bdag gi bu mo phyir bdag la lta bar gyur la/ ci ste ma mthong bar gyur na mi dga' zhing sdug bsngal gyis
125b7(mdo sde): gdungs par 'gyur gyis/ re zhig 'di kho nar bsdad do snyam nas/ de nas kyang ring zhig bsdad de ma mthong gi bar du bltas kyang bu mos phyir ma bltas so/ /de ltar bu mos phyir ma bltas pas drang srong de khro ba'i sems skyes nas 'di skad ces smras so/ /yang
126a1(mdo sde): yang byol song las skyes pas nga la yang phyir ma bltas te/ ngas chung ngu nas gsos gsos nas da mir gyur te rgyal pos phrogs pas bdag ye 'ur gyur to zhes spyil por zhugs nas rig sngags byas te/ gal te rgyal pos bor bar gyur na ni der yang zad
126a2(mdo sde): do/ /ci ste gces su byas la bor bar ma gyur na bsams pa ltar ma grub cig ces sngags kyis btab bo/ /de'i tshe na bA rA Na sI'i rgyal po chen po de pho brang du phyin nas gces su byas nas mtshan yang btsun mo ma zhes btags so/ /mtha'i rgyal phran dang / blon po
126a3(mdo sde): rnams kyang 'dus nas rgyal po la tshig snyan pas bstod nas rgyal po yang rab tu dga' rangs par gyur to/ /de nas kyang ring po ma lon par mngal du bu chags par gyur nas rgyal po nyid btsun mo'i rim gro byed de/ mal cha dang / kha zas dang / btung ba la sogs pa bzang
126a4(mdo sde): zhing 'jam por sbyor to/ /de nas zla ba bcu tshang nas bu khye'u gcig btsas na rgyal po'i gdung 'tshob par re ba las zla ba tshang nas pad mo cig btsas so/ /drang srong gi rig sngags kyi mthus rgyal po khros par gyur nas 'di skad du/ byol song las skyes pa bden zhes btsun mo las
126a5(mdo sde): phyung ste pad mo yang bor du bcug go/ /de nas ring zhig lon pa dang bA rA Na sI'i blon po rnams dang skyed mos tshal du ltad mo lta zhing rtser phyin pa dang / rtse zhing rol mo byed de rta dang glang po che yang 'thab tu bcug /gyad rnams kyang stobs 'gyed du bcug pa las gyad kyi nang na gyad
126a6(mdo sde): rab tu mchog tu stobs che ba gcig rdog pa sa la brdabs na sa yang 'gul te/ drung na pad mo'i rdzing zhig yod pa yang 'gul bar gyur to/ /pad mo'i rdzing de'i drung na pha bong zhig yod de/ de'i 'og na pad mo zhig yod pa rdzing gi nang du lhung ngo / /rdzing du lhung ba'i pad mo de
126a7(mdo sde): mdog rab tu bzang la kha dog le brgan du 'dug la 'tsher ba'i 'od chags pa rgyal pos mthong nas sems rab tu dga' ste/ blon po rnams la pad mo 'di lta bu ni sngon chad yang mthong ma myong ngo zhes smras so/ /de nas pad mo de chu'i nang nas phyung shig ces bsgo nas pad mo len du btang
126b1(mdo sde): ba las/ pad mo de la 'dab ma lnga brgya yod de/ 'dab ma re re'i 'og na khye'u gzhon nu byad bzhin bzang zhing mdzes la phal las 'phags pa re re yod par mthong ngo / /de nas pad mo len pa'i mi des pad mo de la ngo mtshar che ba de lta bu dag mthong nas/ rgyal po chen po
126b2(mdo sde): pad mo de la 'dab ma lnga brgya mchis te/ 'dab ma re re'i 'og na lha'i bu re re yod do zhes gsol to/ /rgyal pos tshig de thos nas ba spu kun langs pa tsam du dngangs nas mi de la yang dag par bden nam zhes bka' stsal to/ /de nyid btsun mo mas
126b3(mdo sde): btsas pa'i pad mo yin nam zhes btsun mo las btsas pa'i pad mo gar bor zhes dris na/ btsun mos gsol pa/ rgyal po chen po pad mo de rdzing gi 'gram na pha bong zhig mchis pa'i 'og tu sbas so zhes gsol pa dang / de nyid btsun mo mas btsas pa yin
126b4(mdo sde): par yid ches pas phyir pho brang gi nang du 'ongs so/ /phyir pho brang du phyin nas btsun mo ma la bdag ni gti mug can/ shes pa med pa/ mdzangs ngan mi rtogs pas btsun mo bden par 'ong ngo snyam nas btsun mo'i yid dang 'gal bar gyur pa bshags so zhes smras
126b5(mdo sde): nas phyir btsun mo dam par dbang bskur ro/ /de nas rgyal po shin tu dga' nas blon po rnams dang / bram ze dang / rgyal phran dang / mtshan mkhan kun bsdus nas rgyal bu lnga brgya pang du blangs nas mtshan mkhan rnams la mtshan bzang ngan bltar bcug go/ /mtshan mkhan
126b6(mdo sde): gyis gsol pa/ rgyal bu 'di dag ni rgyal po'i bsod nams dang dbang thang gis grub ste/ gal te khyim na gnas na mtha' bzhi rang 'du zhing lha rnams kyang 'go bar 'gyur/ gal te rab tu byung na gdon mi za bar skye shi'i rtsa ba gcod cing 'dod pa'i chu klung las thar te
126b7(mdo sde): 'khor ba'i rgya mtsho'i pha rol tu phyin cing / rig pa gsum dang / mngon par shes pa drug dang ldan zhing dge sbyong gi 'bras bu bzhi thob par 'gyur ro/ /rgyal pos tshig de thos nas lhag par dga' bar gyur nas/ rgyal bu lnga brgya gso ba'i ma ma lnga brgya btus pa dang /
127a1(mdo sde): de nas btsun mo mas rgyal po la 'di skad ces gsol to/ /rgyal po chen po yul khams kun du ma ma btu mi dgos te/ da ltar rgyal po'i pho brang na btsun mo lnga brgya yod la/ btsun mo de dag bdag la bu yod pas thams cad phrag dog byed do/ /da rgyal
127a2(mdo sde): pos btsun mo re re zhing rgyal bu re re gsor bcug na rgyal bu rnams kyang sos par 'gyur ro/ /rgyal pos btsun mo la smras pa/ btsun mo lnga brgya btsun mo la phrag dog byed par gyur na gzhu ba dang / brdeg pa dang / spang ba dang / bskrad pa dang / srog la dbab pa'i bar du
127a3(mdo sde): btsun mo'i yid dang mi 'gal bar bdag byed na/ ci'i phyir dgrar gyur pa de dag la de lta bu'i shin tu bzod dka' ba nyams su len cing / gnam sa'i bar na drin che ba bdag gi bu btsun mo rnams la sbyin par sems/ de'i tshe btsun mo lnga brgyas de skad ces smras pa thos te rab tu
127a4(mdo sde): dga' nas btsun mo mas bdag cag la bde ba dang skyid pa rgyun du bstabs la da yang sras bu bdag cag la byin pas rab tu dga'o zhes smras so/ /de'i tshe na 'khor brgya stong snyed kyang tshig de dag thos nas rab tu dga' ba'i sems skyes te byang chub tu sems bskyed par
127a5(mdo sde): gyur to/ /de nas rgyal po chen pos btsun mo la ngo mtshar che ste/ bdag ni khyod tsam mi phod do zhes smras so/ /btsun mos smras pa/ phrag dog gi dbang gis zhe sdang skye ste/ nyes pa'i gnyen por ni bzod pa sgom/ khro ba'i gnyen por ni byams sems bskyed dgos
127a6(mdo sde): te/ bdag ni thog ma nas ci la yang rtsod pa ma myong ste/ btsun mo rnams rang la 'tshe zhing gnod pa byed du zad do/ /dper na mi zhig mtshan mo song song ba zhig las shing dum cig mthong ba las/ dgra'am su 'du shes skyes te/ mod la dngangs skrag nas bros
127a7(mdo sde): so/ /mun khung du bros pa las la la ni brag mthon po las g.yang du lhung / la la ni chu'am/ me'am/ tsher phung ngam/ nags tshal gyi nang du lhung nas lus rmas shing zhig par gyur te/ de ltar 'du shes log pa'i rkyen gyis de lta bu'i gnod pa dang phrad do/ /de
127b1(mdo sde): bzhin du sems can thams cad kyang rang skye/ rang 'chi ba ni dar gyi srin bu'am/ phye ma leb mer song ba dang 'dra ste sus kyang bzhen ma btab bo/ /nyes pa thams cad ni mi bden par 'du shes pa las byung ste/ btsun mo'i rnams kyang de dang 'dra bas na bdag ni shes pa med pa
127b2(mdo sde): 'am/ phal dang rtsod pa ci yang med do/ /btsun mo lnga brgya po rnams btsun mo ma la phyag byas te/ rang gi nyes pa mthol bshags nas btsun mo ma'i g.yog dang rim gro byed cing ma'am/ bu mo ltar sems te/ rgyal bu la yang bdag gi bu dang 'dra bar
127b3(mdo sde): gso zhing rim gro byed do/ /de nas rgyal bu lnga brgya bags kyis cher skyes nas/ rgyal bu gcig cig gis mthu stobs ni mi stong thub pas/ mtha'i rgyal phran dag ldog cing bka' mi nyan pa yod na/ dmag rnam bzhi mi dgos par rgyal bu nyid 'bebs shing rgol du
127b4(mdo sde): 'gro ste/ de'i tshe na yul yang bde zhing skyid la srungs ma'i lha yang dga' bas/ rlung dang char chu yang dus bzhin du ldang zhing 'bebs so/ /mi rnams kyang dal la bde skyid do/ /rgyal bu lnga brgya yang bal gyi glang po dam pa la zhon zhing skyed mos tshal du yid bzhin du rtse
127b5(mdo sde): dga' zhing 'khod pa la pha ma yang rgyal bu de dag la mig gis 'bras bu dang 'dra bar sems te byams so/ /de'i tshe rgyal bu lnga brgya cher skyes te/ shed rdzogs nas phyis dus gzhan zhig na thams cad pad mo'i rdzing de'i 'gram du 'dus te 'dug 'dug pa las so so'i gzugs
127b6(mdo sde): brnyan rdzing gi chu la snang bar gyur nas gcig la gcig 'di skad ces smras so/ /'di lta ste/ chos thams cad ni sgyu ma'am/ sprul pa'am/ rmi lam 'am/ chu'i gzugs brnyan lta bu ste/ bden pa'am/ yang dag pa med do/ /bdag cag kyang da ltar de dang 'dra ste/
127b7(mdo sde): rigs che zhing btsun la pho brang gi nang na gnas nas 'dod pa lnga la bag med par spyod pas longs spyod mod kyi/ dar ba'i tshe lo dang gzugs bzang po ni yid brtan du mi rung ste/ grub pa yod na 'jig par 'gyur/ skye ba yod na 'chi bar 'gyur te/ gzhon zhing dar ba
128a1(mdo sde): yang ring por mi thogs te rgas shing rgud par 'gyur/ kha zas kyi tshod ma zin na na bar 'gyur/ tshe lo brgya thub na yang tha mar shi dgos so/ /zhes rgyal bu rnams mi dga' ba'i mya ngan gyis non to/ /zas dang skom yang mi 'dod par phyir pho brang du 'ongs nas
128a2(mdo sde): yab rgyal po la 'di skad ces gsol to/ /'jig rten dag ni sdug bsngal ba ste bde ba ma mchis pas yab rgyal po bdag cag rab tu 'byung bar gsol lo/ /rgyal pos rgyal bu rnams la smras pa/ skye ba dang / rga ba dang / na ba dang / shi ba ni thams cad la yod par 'dra na khyed
128a3(mdo sde): 'ba' zhig mya ngan byar yang ci yod/ rgyal bus gsol pa/ bdag cag ni shi nas skye ba yang nas yang du len pa'i nyon mongs pa dang / 'gro ba lngar rgyun du 'gro bar mi bzod do/ /de nas rgyal pos kyang rgyal bu'i yid dam ma bzlog ste/ rab tu 'byung bar gnang ngo / /
128a4(mdo sde): btsun mos rgyal bu rnams la smras pa/ khyed rab tu byung nas kho mo spangs la lam ring du ma 'gro bar pho brang rgyab kyi skyed mos tshal na rab tu dben la shing dang tshal yang dben pa yod kyis/ der 'dug shig dang / yo byad rnam bzhis mi brel bar bya zhing 'bul lo/ /rgyal bu
128a5(mdo sde): rnams rab tu byung nas btsun mos gsol pa bzhin rgyab kyi skyed mos tshal na gnas pa las rgyal bu de dag thams cad kyis re re nas mthar gyis rang sangs rgyas kyi byang chub thob par gyur to/ /de ltar rgyal bu bzhi brgya dgu bcu rtsa dgu mthar gyis rab tu byung / rang byang chub kyi
128a6(mdo sde): 'bras bu thob par gyur nas rgyal po'i pho brang du lhags te/ yab rgyal po dang yum la bdag cag rab tu byung ba'i don de thob bo zhes smras nas/ dge slong de dag steng gi nam mkha' la 'phags te shar phyogs nas mi snang bar gyur na nub phyogs nas byung ngo / /nub phyogs
128a7(mdo sde): nas mi snang bar gyur na shar phyogs nas byung ngo / /lho phyogs nas mi snang bar gyur na byang phyogs nas byung ngo / /byang phyogs nas mi snang bar gyur na/ lho phyogs nas byung ngo / /ched 'ga' ni lus chen pos nam mkha'i khams gang bar gyur/ ched 'ga' ni lus gcig
128b1(mdo sde): las lus grangs med par sprul/ ched 'ga' ni lus kyi cha stod na chu 'bab na/ lus kyi cha smad na me 'bar ba la sogs pa cho 'phrul rnam pa sna tshogs pa bstan nas lus la me btang nas mya ngan las 'das so/ /de nas btsun mo mas sku gdung bsdus nas rgyab
128b2(mdo sde): kyi skyed mos tshal du mchod rten bzhi brgya dgu bcu rtsa dgu byas nas mchod pa byed do/ /rgyal bu nang gi chung ngu yang zhag dgu bcu 'das nas rang sangs rgyas kyi byang chub thob ste/ de yang yab dang yum la cho 'phrul chen po bstan to/ /cho 'phrul chen po bstan nas mya ngan las 'das so/ /
128b3(mdo sde): de nas btsun mo mas sku gdung bsdus nas mchod rten brtsigs te mchod pa byas so/ /de'i tshe na btsun mo mas nyin gcig bzhin bdug spos dam pa dang / me tog dam pa dang / rol mo sna tshogs kyis rang sangs rgyas lnga brgya'i mchod rten la mchod pa byed cing
128b4(mdo sde): mchod rten de dag gi drung na mi dga' zhing mya ngan byed de 'di skad ces smras so/ /bdag gis bu lnga brgya btsas nas rab tu byung mod kyi/ de la gcig tsam yang bla na med pa'i byang chub tu sems bskyed pa med pas 'di skad ces smon lam du btab bo/ /bdag gis rang sangs rgyas
128b5(mdo sde): lnga brgya la mchod pa byas shing mchod rten lnga brgya brtsigs te/ sku gdung la mchod pa'i bsod nams ci yod pa sems can thams cad la bsngo'o/ /bdag ma 'ongs pa'i dus na bu mang du btsas shing bla na med pa'i byang chub tu sems mi bskyed pa mi 'dod kyi/ bu gcig pu zhig
128b6(mdo sde): btsas la bla na med pa'i byang chub tu sems bskyed de tshe de nyid la rab tu byung nas thams cad mkhyen pa'i ye shes dang ldan par shog shig ces smon lam du btab bo/ /bcom ldan 'das kyis kun dga' bo la bka' stsal pa/ de'i tshe de'i dus na btsun mo ma de gzhan zhig
128b7(mdo sde): yin snyam du sems na de ltar mi blta ste/ de'i tshe de'i dus na btsun mo ma de nyid ni da ltar yum lha mdzes nyid yin no/ /yum lha mdzes de ltar rang sangs rgyas lnga brgya la mchod pa byas te dge ba'i rtsa ba grangs med pa bskyed pas de bas na da ltar de bzhin gshegs pa'i sku
129a1(mdo sde): bltams pa yin no/ /sangs rgyas kyi chos 'di bstan pa na lha dang mi grangs med pa 'bras bu dang po thob pa nas 'bras bu bzhi pa'i bar du thob par gyur to/ /sems can tshad med pa snyed ni bla na med pa yang dag par rdzogs pa'i byang chub tu sems bskyed par gyur to/ /
129a2(mdo sde): de nas kun dga' bos bcom ldan 'das la 'di skad ces gsol to/ /yum lha mdzes sngon las ci zhig bgyis na dud 'gro'i nang du dud 'gro la btsas te kyi bu mor gyur/ bcom ldan 'das kyis kun dga' bo la bka' stsal pa/ khyod legs par nyon
129a3(mdo sde): cig / yum lha mdzes sngon 'das pa'i dus na las ci byas pa'i rgyu dang rkyen khyod la dgrol zhing bshad par bya'o/ /sngon 'das pa'i dus na bskal pa grangs med tshad med pa 'das pa'i pha rol na/ de'i tshe de'i dus na sangs rgyas bcom ldan 'das rnam par gzigs zhes bya
129a4(mdo sde): ba de bzhin gshegs pa dgra bcom pa yang dag par rdzogs pa'i sangs rgyas/ rig pa dang / zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ ston pa rgyal ba 'jig rten du byung ste/ sems can gyi don mdzad
129a5(mdo sde): nas mya ngan las 'das pa'i 'og tu gzugs brnyan la chos spyod pa na/ de'i tshe de'i dus na yul bA rA Na sI zhes bya bar bram ze zhig la bu mo gcig pu zhig byung nas bram ze de tshe'i dus byas so/ /bram ze de'i chung ma des bu mo de gsos so/ /bu mo de yang bags kyis cher skyes so/ /
129a6(mdo sde): bu mo ma smad la bza' shing gi ra ba zhig yod de mas bu mo ra ba srung du bcug go/ /bu mo bdag ni zas tshol zhing ci rnyed pa phyir 'ongs nas bu mo dang lhan cig za'o/ /rtag tu de bzhin du zas tshol ba la nyi ma gcig 'phyis nas dus las yol nas bu mo bkres pa dang skom pas
129a7(mdo sde): gdungs pas khro sems skyes nas bdag gi ma de rkyen ci byung na nga tsam gyi bar du kha zas ma byin te/ bdag 'di ltar bkres shing skom par byas zhes khros nas bdag gi ma dud 'gro tsam yang mi phod de/ dud 'gros gcan gzan dang / dang / bya yang bu la bkres skom
129b1(mdo sde): dran te dus bzhin du snyod du 'ong ngo zhes smras so/ /de skad ces smras pas ring po ma lon par mas zas thogs te 'ongs nas za ba'i 'phro las rang sangs rgyas dge sbyong gi gzugs can zhig lho phyogs nas byang phyogs su nam mkha' la 'gro ba de bu mo des mthong nas dge slong
129b2(mdo sde): de la dga' ba'i sems skyes te 'dug pa las langs nas thal mo sbyar te/ mgo bos phyag 'tshal nas spyan drangs so/ /stan gtsang ma bting ste me tog bzang pos mchod nas kha zas de las bgos nas dge slong de la phul lo/ /dge slong des zas kyi bya ba byas nas
129b3(mdo sde): dam pa'i chos bstan nas spro ba dang dga' bar byas pas de'i tshe bu mo des 'di skad ces smon lam du btab bo/ /bdag ma 'ongs pa'i dus na 'phags pa dang phrad cing de la rim gro dang / mchod pa dang / phyag byed par gyur cig /bdag byad bzhin bzang zhing mdzes pa dang / che
129b4(mdo sde): zhing btsan pa dang / 'gro ba'i gom pa'i 'og nas pad mo skyes te rkang pa 'degs par shog shig ces smon lam btab bo/ /bcom ldan 'das kyis kun dga' bo la bka' stsal pa/ de'i tshe de'i dus kyi bu mo de ni btsun mo ma yin no/ /de ltar rang sangs rgyas la
129b5(mdo sde): bsod snyoms gcig phul te/ me tog bzang pos mchod pas tshe rabs lnga brgya'i bar du che zhing btsan la/ gos dang zas yid bzhin du ldan te rkang pa'i 'og nas pad mo skyes so/ /smon lam gyi mthus da yang rang sangs rgyas lnga brgya dang phrad de/ mchod pa dang / rim gro
129b6(mdo sde): dang / phyag byas par gyur to/ /de'i tshe drin mi shes te tshig ngan pa gcig gis ma la dud 'gro dang 'dra'o zhes smras pa'i ngag gi las ngan pa'i rkyen gyis tshe rabs lnga brgya'i bar du kyi ltor skyes so/ /bcom ldan 'das kyis kun dga' bo la bka' stsal pa/ 'jig
129b7(mdo sde): rten du skyes so cog gi nyes pa ni rang gi kha nas byung bas ngag gi las bsrung bar bya'o/ /ngag gi las ni me 'bar bas tshig pa bas lhag ste/ me 'bar bas tshig pa de ni tshe gcig par zad do/ /ngag gi las mi dge ba'i me 'bar bas ni skye ba grangs med par 'tshig go/ /me
130a1(mdo sde): 'bar bas ni 'jig rten gyi nor tsam 'tshig go/ /ngag mi dge ba'i me 'bar bas ni 'phags pa'i nor bdun tshig par 'gyur ro/ /de bas na kun dga' bo sems can thams cad kyi nyes pa ni kha nas byung ste/ kha dang lce ni lus gcod pa'i mtshon zhes
130a2(mdo sde): bya'o/ /bcom ldan 'das kyis de skad ces gsungs pa na dge bsnyen dang dge bsnyen ma stong snyed dag gi las bsrungs pas 'bras bu dang po thob par gyur to/ /lha dang mi grangs med pa snyed ni bla na med pa yang dag par rdzogs pa'i byang chub tu sems bskyed pa nas rang sangs
130a3(mdo sde): rgyas kyi bar du sems bskyed par gyur to/ /'khor mang po thams cad bcom ldan 'das kyis gsungs pa la mngon par dga' nas phyag byas te phyir dong ngo / /de'i tshe bcom ldan 'das dang kun dga' bo rgyal po'i khab tu bsod snyoms blangs nas slar gshegs pa dang /
130a4(mdo sde): grong khyer gyi phyi rol na grog po zab mo cig yod do/ /rgyal po'i khab kyi grong khyer gyi mi rnams bshang gci dang / mi gtsang ba thams cad grog po der skyel lo/ /char pa bab na gru char gyi chu rnams kyang der 'bab bo/ /de'i tsha grog po'i chu btsog pa de'i nang na srin bu mi'i
130a5(mdo sde): gzugs 'dra ba la rkang lag mang ba zhig gis rgyang ma nas de bzhin gshegs pa byon pa mthong nas chu'i nang nas mgo bteg nas de bzhin gshegs pa la bltas nas mig nas mchi ma zag go/ /bcom ldan 'das kyis de gzigs nas thugs rje bar dgongs te mi dgyes par
130a6(mdo sde): gyur nas slar bya rgod spungs pa'i ri la gshegs so/ /de nas kun dga' bos de bzhin gshegs pa'i gdan gding ba bting nas skyil mo krung bcas nas bzhugs so/ /de nas kun dga' bos 'khor thams cad la bltas te 'khor gyi bsam pa sems kyis shes
130a7(mdo sde): nas bcom ldan 'das la 'di skad ces gsol to/ /bcom ldan 'das da ci chab btsog pa'i nang na srin bu zhig mchis pa de sngon las ci bgyis pas chab btsog pa de'i nang du skyes/ der skyes nas ni ji srid cig lags/ da yang nam zhig de las thar bar 'gyur/ bcom
130b1(mdo sde): ldan 'das kyis kun dga' bo dang 'khor mang po la 'di skad ces bka' stsal to/ /khyod legs par nyon cig /khyod la legs par dgrol bar bshad par bya'o/ /kun dga' bo sngon 'das pa'i dus na bskal pa grangs med pa stong 'das pa'i sngon rol na/ de'i tshe de'i
130b2(mdo sde): dus na sangs rgyas 'jig rten du gshegs nas sems can gyi don mdzad de yongs su mya ngan las 'das so/ /mya ngan las 'das nas gzugs brnyan la chos spyod pa na bram ze zhig gis dge 'dun gyi gnas khang byas te dge 'dun la phul lo/ /de'i tshe na yon bdag zhig
130b3(mdo sde): gis dge 'dun la mar dang / 'bru mar dag phul te de na dge slong 'dron po dag cig kyang lhags so/ /de'i tshe gang zag gi las gtsang sbyor byed pa zhig /dge slong 'dron po 'ongs pa mthong nas 'khren te mar dang / 'bru mar bcabs shing bsres nas dge 'dun
130b4(mdo sde): 'dron po la ma byin no/ /dge 'dun 'dron pos gtsang sbyor la mar dang / 'bru mar dang / sbrang rtsi 'ongs pa nged la mi sbyin nam zhes dris pa dang / gtsang sbyor gyis khyed ni 'dron po/ nged ni gza' yin no zhes smras so/ /dge slong 'dron pos yon bdag gis
130b5(mdo sde): mngon sum gyi dge 'dun la phul ba ma yin nam zhes smras pa dang / de'i tshe na gtsang sbyor gyi las byed pa de khros shing 'jigs su rung ba zhig pas/ dge slong 'dron po la khyed bshang gci mi za bar nga la mar dang / 'bru mar 'dod dam zhes tshig ngan pa smras so/ /de
130b6(mdo sde): ltar tshig ngan pa smras pa'i las kyis bskal pa bye ba dgu bcu'i bar du rgyun du chu btsog pa 'dir skyes par gyur to/ /de'i tshe de'i dus na gtsang sbyor gyi las byed pa de ni de ci chu btsog pa'i nang na 'dug pa'i srin bu de yin no/ /de ltar 'das pa'i dus na tshig ngan pa gcig dge
130b7(mdo sde): 'dun la smras pas/ tshe rabs bgrangs pa brgya stong gi bar du gnas der skyes so/ /bcom ldan 'das kyis nye gnas rnams la bka' stsal pa/ khyed rnams ngag gi las sdom zhing srungs shig /ngag gi nyes pa ni me 'bar ba las lhag go/ /pha ma dang
131a1(mdo sde): dge 'dun ni bsngags shing bstod par 'os pas tshig 'jam por smra zhing rgyun du drin dran par bya'o/ /dge 'dun zhes bya ba ni khams gsum las 'da' bar byed pa'i bsod nams kyi zhing ngo / /pha ma ni khams gsum gyi bsod nams kyi zhing mchog
131a2(mdo sde): dam pa'o/ /de ci'i phyir zhe na/ dge 'dun gyi nang na skyes bu zung bzhi ya brgyad dang 'phags pa bcu gnyis yod de/ rim gro byas na bsod nams 'thob la bsgrubs na byang chub 'grub bo/ /pha ma ni zla ba bcu'i bar du ltor bzhag la byung nas kyang gsher ni bor/ skam
131a3(mdo sde): ni len nu zho bsnun nas cher bskyed do/ /skyes nas kyang rig byed mkhas par slob cing dus las mi yol bar rim gro byed do/ /gal te rab tu byung na bsod nams byed pas skye shi'i 'khor ba'i rgya mtsho las rgal te/ bdag gi don dang / sems can thams cad la phan
131a4(mdo sde): pa dang / bde ba'i don byed do/ /de bas na kun dga' bo pha ma dang / dge 'dun ni sems can thams cad kyi bsod nams kyi zhing gnyis zhes bya ste/ lha dang mi gnyis de rnams kyi rkyen gyis mya ngan las 'da' ba rnam par grol ba'i 'bras bu dam pa thob pa nas/ sangs
131a5(mdo sde): rgyas kyi bar du 'grub par 'gyur ro/ /bcom ldan 'das kyis de skad ces gsungs nas mi dang mi ma yin pa sems can tshad med pa brgya stong snyed 'bras bu dang po nas 'bras bu bzhi pa'i bar du thob par gyur to/ /la la ni bla na med pi yang dag par rdzogs pa'i byang chub tu
131a6(mdo sde): sems bskyed de/ la la ni nyan thos dang / rang sangs rgyas su sems bskyed do/ /so so nas thal mo sbyar nas sangs rgyas la phyag 'tshal nas bskor ba byas te/ rab tu dga' bas phyir dong ngo / /gzhan yang yul bA rA Na sI na/ blon po bram ze rab tu phyug pa nor
131a7(mdo sde): rin po che mang ba/ gser dang / dngul dang / bai dUr+ya dang / man shel dang / byi ru dang / spug dang / bal gyi glang po che dang / rta dang / ba lang dang / lug dang / zhing 'brog dang / bran khol dang / las byed pa'i mi mang du yod pa zhig la/ lo brgyad cu lon
131b1(mdo sde): nas khye'u zhig byung ngo / /khye'u de yang byad bzhin bzang la sdug pa/ mdzes pa mi'i mtshan rdzogs par ldan pas pha ma gnyis rab tu dga' nas mtshan mkhan bos te mtshan bltas so/ /mtshan mkhan gyis mtshan bltas nas khye'u de'i ming yang tsun da zhes btags nas
131b2(mdo sde): gsos bskyed de lo bdun lon nas pha ma gnyis byams che bas rab tu byung bar gnang ngo / /rab tu byung ba'i phyir dbang phyug gi ri zhes bya bar de bzhin gshegs pa gang na bzhugs par khrid do/ /de'i tshe na de bzhin gshegs pa la 'khor rnam bzhi dang / lha dang / klu
131b3(mdo sde): dang / gnod sbyin dang / de la sogs pa la mdun gyis byas te 'khor mang po la 'jig rten gyi rig byed kyi gtsug lag dang / 'jig rten las 'das pa'i chos ston to/ /de nas bram ze des bcom ldan 'das la 'di skad ces gsol to/ /bcom ldan 'das bdag rgas
131b4(mdo sde): 'khogs nas khye'u zhig mchis pa/ bcom ldan 'das la 'bul gyis/ thugs rje chen pos bskyab cing bdag gi bu 'di nye gnas su bzhes su gsol lo zhes smras so/ /de nas bcom ldan 'das kyis legs par 'ongs so zhes bka' stsal nas/ skra yang rang
131b5(mdo sde): byi nas chos gos lus la rang yod par gyur te/ gzengs bstod/ spro ba dang dga' ba'i sems bskyed de/ lam gyi 'bras bu yang thob ste/ rig pa gsum dang / mngon par shes pa drug dang / rnam par thar pa brgyad dang ldan par gyur to/ /de'i tshe kun
131b6(mdo sde): dga' bos 'khor mang po la bltas te/ kun gyi the tsom dgrol ba'i phyir stan las langs te gos tshags bcos nas/ bla gos phyogs gcig byas nas thal mo sbyar ba btud de bcom ldan 'das la 'di skad ces gsol to/ /dge sbyong tsun da sngon 'das pa'i
131b7(mdo sde): dus na bsod nams ci zhig bgyis na bcom ldan 'das dang 'dir phrad de myur du 'bras bu thob par gyur/ bcom ldan 'das kyis kun dga' bo la 'di skad ces bka' stsal to/ /dge sbyong tsun da 'di dus 'di gcig pur ma zad de/ sngon 'das pa'i dus su yang pha ma dang
132a1(mdo sde): dge 'dun la bsod nams mchog byas pas dge ba'i bshes gnyen dang phrad de lam gyi 'bras bu thob pa yin no/ /kun dga' bos gsol pa/ bcom ldan 'das de'i dngos po bstan du gsol/ bcom ldan 'das kyis kun dga' bo la bka'
132a2(mdo sde): stsal pa/ legs par nyon cig /sngon 'das pa'i dus tshe lo tshad med pa stong 'das pa'i pha rol na sangs rgyas bcom ldan 'das rnam par gzigs zhes bya ba 'jig rten du byung ste/ lha dang mi la phan pa dang bde ba'i don mdzad nas yongs su mya ngan las 'das so/ /
132a3(mdo sde): mya ngan las 'das nas dam pa'i chos la spyod pa'i dge slong gzhon nu cig ma mo dang / mdo sde dang / 'dul ba la shin tu mkhas pa/ byad gzugs mdzes shing bzang ba/ mi'i mtshan dang ldan pa/ chos ston pa la spobs pa/ chos smra ba'i nga ro dang tshig snyan
132a4(mdo sde): pas rgyal rigs dang bram ze rnams kyang de dang bshes shing de la rim gro dang mchod pa byed do/ /de'i tshe na dge slong rgan po gcig byad bzhin rab tu mi sdug la mi'i mtshan dang yang mi ldan pa/ skad nga ro yang mi snyan pa/ rgyun du dkon mchog gsum la tshig dang nga ror bcas
132a5(mdo sde): pas bstod pa zhig byung ngo / /de'i tshe na mdzod gsum dang ldan pa'i dge slong gzhon nu des dge slong nga ro mi snyan pa de la 'di skad ces smras so/ /de nas 'di lta bu'i nga ro mi snyan pa zer ba ni khyi zugs pa'i skad dang 'dra'o/ /zhes smras so/ /de nas dge slong
132a6(mdo sde): rgan po des dge slong gzhon nu la ci khyod nga mi shes sam/ nga la tshig ngan pa brjod ces smras so/ /de dge slong mdzod gsum dang ldan pas smras pa/ bdag khyod shes te khyod ni sangs rgyas rnam par gzigs kyi dam pa'i chos la rab tu byung ba'i dge slong rgan po ma ha la
132a7(mdo sde): zhes bya ba yin te/ ngas ci'i phyir mi shes/ dge slong ma ha las smras pa/ da ni bya ba byas so/ /tshangs par spyod pa spyad do/ /srid pa phyi ma mi len no zhes smras so/ /de nas mdzod gsum dang ldan pa'i dge slong gzhon nus tshig de thos pa dang / skyi bung zhes
132b1(mdo sde): byas te dngangs par gyur to/ /de nas dge slong gzhon nus dge slong ma ha la lag pa g.yas pas bteg ste/ lag pa las 'od zer chen po bkye nas phyogs bcur snang bar byas so/ /de nas mdzod gsum dang ldan pa'i dge slong gzhon nus dge slong rgan po'i rkang pa la
132b2(mdo sde): mgo bos phyag 'tshal nas 'gyod tshangs byas te bdag ni mi shes pa'i gti mug gis khebs pas 'phags pa yin par ma shes te/ sdig pa'i las byas pa ma shes pa 'di sdig par mi 'gyur zhing / bdag ma 'ongs pa'i dus su dge ba'i bshes gnyen dang
132b3(mdo sde): phrad cing ston pa 'phags pa khyod dang phrad de/ zag pa zad par shog shig ces bshags shing 'thol lo/ /bcom ldan 'das kyis kun dga' bo la bka' stsal pa/ de'i tshe de'i dus na dge slong gzhon nu mdzod gsum dang ldan pa des tshig brlang po gcig gis
132b4(mdo sde): dge slong rgan po la smras pas tshe rabs lnga brgya'i bar du khyi'i lus myong bar gyur to/ /bcom ldan 'das kyis de skad ces gsungs nas 'khor mang po rnams e ma'o e ma'o 'jig rten 'di na gdug pa'i mchog ni ngag gi las las 'da' ba med do/ /zhes 'khor
132b5(mdo sde): mang po thams cad kyis tshigs su bcad de 'di skad ces dam bcas so/ /lcags kyi 'khor lo tsha ba dag /spyi bo'i steng na rgyun 'khor yang / /sdug bsngal bar ni mi 'dzin te/ /nam du'ang tshig ngan mi smra'o/ /lcags kyi 'khor lo tsha ba dag /spyi bo'i
132b6(mdo sde): thog na rgyun 'khor yang / /sdug bsngal bar ni mi 'dzin te/ /tshig ngan 'phags la mi smra'o/ /bcom ldan 'das kyis bka' stsal pa/ shA ri'i bu ni sems can mang po'i dge ba'i bshes gnyen du gyur pas/ nyin mtshan dus drug tu/ lha'i
132b7(mdo sde): mig gis 'gro ba lnga'i skye bo rnams la rtog cing lta ste/ 'dul ba'i dus la bab na de'i don byed do/ /de'i tshe na yul ma ga d+hA dang / yul 'di gnyis kyi bar na tshong pa lnga brgya zhig rtag tu phan tshun rgyu ba las/ phan tshun du rgyu ba'i lam de yang 'jigs pa che
133a1(mdo sde): bas tshong pa cig la khyi dkar po cig yod de/ de'i tshe tshong pa de'i grogs po gcig gis srod la sha btsos nas bzhag pa las/ nam gyi cha smad la khyi des brkus nas zos so/ /phyi de nyin nam nangs nas tshong pa grogs pos sha bza' bar byas pa las
133a2(mdo sde): ma rnyed pas gdungs nas/ khros te mtshon thogs te/ khyi de'i rkang lag bzhi bcad de su ra khung du bor nas dong ngo / /su ra khung na khyi de sdug bsngal chen po myong ba de/ shA ri'i bus nam gyi cha stod la lha'i mig gis kun tu brtags nas rgyang ma nas khyi sdug bsngal
133a3(mdo sde): ba de mthong ngo / /de nas phyi de nyin par nam nangs nas chos gos bgos/ lhung bzed thogs nas grong khyer nas bsod snyoms blangs nas/ gang na 'jigs pa'i lam su ra khung du phyin nas/ bsod snyoms bslangs pa khyi de la bsnyod do/ /de nas spro ba dang dga'
133a4(mdo sde): ba'i chos bshad do/ /khyi des chos de thos nas ngo tsha zhing mi dga' ste/ de nas zhag bdun lon nas sdig pa'i las bor nas thar te de nas mir skyes so/ /bcom ldan 'das kyis kun dga' bo la bka' stsal pa/ de'i tshe de'i dus na khyi dkar po de ni da ltar dge sbyong
133a5(mdo sde): tsun da 'di yin no/ /sngon 'das pa'i dus na 'phags pa la tshig ngan pa smras pas ngan 'gror skyes te/ de ma thag tu 'gyod cing bshags nas ngo tsha ba'i sems skyes te/ bdag ma 'ongs pa'i dus na dge ba'i bshes gnyen dang phrad par shog shig par smon lam
133a6(mdo sde): btab bo/ /de ltar smon lam btab pas dge ba'i bshes gnyen dang phrad de sdig pa'i las byang nas mir skyes te sangs rgyas dang phrad pas zag pa zad par gyur to/ /bcom ldan 'das kyis kun dga' bo la bka' stsal pa/ pha ma dang dge ba'i bshes gnyen gyi drin
133a7(mdo sde): dran par gyis shig / de nas de ltar drin du gzo ba shes nas drin lan bsab par bya'o/ /dge ba'i bshes gnyen zhes bya ba ni phan pa'i don du 'gyur ba'i rgyu yin no zhes bka' stsal pa dang / de'i tshe sems can tshad med pa brgya stong snyed bla na med pa yang dag par rdzogs
133b1(mdo sde): pa'i byang chub tu sems bskyed pa nas nyan thos dang rang sangs rgyas kyi bar du sems bskyed do/ /'khor mang po rnams sangs rgyas kyis gsungs pa la rab tu dga' nas phyag byas te phyir dong ngo / /thabs mkhas pa chen po sangs rgyas drin lan bsab pa'i mdo las
133b2(mdo sde): bstan bcos kyi le'u zhes bya ste lnga pa'o/ / //thabs mkhas pa chen po sangs rgyas drin lan bsab pa'i mdo/ bam po bzhi pa/ de'i tshe bcom ldan 'das la 'khor bzhi pos mdun gyis byas nas mchod pa byas/ rim gro byas bkur sti byas
133b3(mdo sde): te tshig gis bstod pa byas so/ /de'i tshe de bzhin gshegs pas 'dzum pa mdzad de zhal gyi sgo nas 'od zer sngon po dang / ser po dang / dmar po dang / dkar po dang ldan pa snying rje chen po zhes bya ba bkye nas/ phyogs bcu'i 'jig rten gyi khams srid pa'i rtse mo
133b4(mdo sde): man chad sems can dmyal ba chen po bco brgyad kyi bar du snang bar byas nas/ lha sbyin gyi lus la yang 'od kyis snang bar gyur te/ lha sbyin sdug bsngal myong ba las bde bar byas so/ /de nas 'khor mang po'i rnams thams cad tshig 'thun par de bzhin gshegs pa la
133b5(mdo sde): legs so legs so zhes bstod de/ bcom ldan 'das ni byams pa chen po dang ldan pa/ thugs rje chen po dang ldan pa yang dag pa ste/ dgra dang gnyen la thugs snyoms pa'o/ /lha sbyin lta bu rtag par bcom ldan 'das la gnod pa dang dgrar bgyid pa
133b6(mdo sde): lags na/ bcom ldan 'das ni gnod pa bgyid pa la yang thugs brtse bar dgongs te thugs rje chen po'i 'od bkye nas lha sbyin gyi lus la reg par byas te sdug bsngal las thar bar mdzad do/ /de nas bcom ldan 'das kyis 'khor mang po la 'di skad
133b7(mdo sde): ces bka' stsal to/ /lha sbyin 'di ni tshe 'di 'ba' zhig la nga la gnod pa byed par ma zad kyi/ sngon 'das pa'i dus na yang nga la rtag tu gnod pa byas kyang byams pa dang snying rje'i shugs kyis rtag par phan pa dang bde ba'i don byas so/ /de nas kun dga' bos 'khor
134a1(mdo sde): mang po'i bsam pa sems kyis shes te/ kun gyi the tsom gcod pa'i phyir stan las langs nas bla gos phyogs gcig tu byas te/ pus mo g.yas pa'i lha nga sa la btsugs nas thal mo sbyar ba btud de/ de nas bcom ldan 'das la 'di skad
134a2(mdo sde): ces gsol to/ /lha sbyin 'di sngon 'das pa'i dus na/ bcom ldan 'das la gnod pa ci dag bgyis pa bcom ldan 'das kyis dngos po de dag bstan du gsol/ bcom ldan 'das kyis kun dga' bo la bka' stsal pa/ legs par nyon cig dang khyod la dgrol
134a3(mdo sde): zhing bshad par bya'o/ /bcom ldan 'das kyis bka' stsal pa/ sngon lo tshad med pa stong 'das pa'i pha rol na yul bA rA Na sI zhes bya bar sangs rgyas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas/ rig pa dang
134a4(mdo sde): zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ ston pa rgyal ba 'jig rten du byung ste/ lo stong phrag bcu'i bar du sems can gyi don mdzad nas mya ngan las 'das so/ /mya ngan las 'das
134a5(mdo sde): pa'i 'og tu dam pa'i chos lo khri phrag nyi shu'i bar du gnas par gyur to/ /gzugs brnyan gyi chos kyang nub cing med par gyur nas yul bA rA Na sI zhes bya ba'i rgyal po ma hA rA dzA zhes bya ba rang bzhin gyis dge zhing mkhas pa'i blo dang ldan pa/ yang dag pa'i chos kyis
134a6(mdo sde): yul gyi srid 'tsho ste mi rnams kyang bde skyid do/ /rgyal po de mtha'i rgyal phran drug cu dang / grong khyer chen po brgyad brgya la dbang sgyur te/ bal gyi glang po che lnga brgya yang yod do/ /btsun mo nyi khri yod kyang sras med pas/ rgyal po de rgyun du 'jig rten gyi lha dang / ri
134a7(mdo sde): dang / chu klung dang / shing gi lha rnams la mchod 'bras byed cing gsol ba btab nas lo bcu gnyis lon pa dang / btsun mo chen mo la yang sras mnga' bar gyur/ btsun mo 'bring mo la yang sras mnga' bar gyur te/ rgyal po shin tu dga' nas rgyal po lag dar te
134b1(mdo sde): rim gro dang / bkur sti dang / mal cha bya ba dang / zas dang / skom dang / de la sogs pa yo byad kyi bar du 'jam zhing bzang ba sbyar te/ rim gro byas so/ /de ltar zla ba bcu'i bar du rim gro byas nas btsun mo chen mo la sras mnga' byad bzang la mdzes shing mtshan
134b2(mdo sde): bzang pos brgyan pa/ mi'i mtshan rdzogs par ldan pa zhig byung ngo / /btsun mo 'bring mo la yang sras cig byung bas rgyal po rab tu dga' bas blon po rnams dang / mtshan mkhan rnams dang / bram ze rnams bsdus nas sras bu bstan nas mtshan bstan to/ /
134b3(mdo sde): mtshan mkhan rnams kyis mtshan bltas nas rgyal bu'i mtshan gdags pa'i phyir sras bu 'di bltam pa'i tshe ltas ji lta bu byung zhes dris so/ /rgyal pos smras pa/ rgyal bu chen po'i yum btsun mo chen mo ni sngon rang bzhin gyis khro la phrag dog che zhing / nga rgyal
134b4(mdo sde): byed pa las sras mngal du chags nas ni rang bzhin gyis dge des par gyur nas/ rtag tu 'dzum pa dang ldan zhing sems can la yang bu gcig pa dang 'dra bar byams shing brtse ba'i sems kyis 'dzum pa dang ldan zhing gsong por smra bar gyur to/ /de nas mtshan mkhan
134b5(mdo sde): gyis kyang rgyal bu'i mtshan dge don zhes btags so/ /btsun mo 'bring mo la sras mnga' ba'i tshe snga ltas ji lta bu byung zhes dris na/ sras bu 'di'i ma rang bzhin gyis dge zhing des te 'dzum pa dang ldan zhing tshig gis sngar gsong por smra zhing kun gyi yid tshim par byed pa
134b6(mdo sde): las/ sras mngal du chags nas rang bzhin gyis khro zhing zhe sdang che ba dang / phrag dog dang nga rgyal byed par gyur to/ /mtshan mkhan gyis smras pa/ 'di yang sras bu'i sngon gyi las 'phro yin pas/ sras bu'i mtshan ngan don zhes btags so/ /de nas rgyal bu
134b7(mdo sde): gnyis gsos bskyed de lo bcu bzhi lon nas rgyal bu dge don rang bzhin gyis mkhas pa'i blo dang byams pa'i sems su ldan te/ sbyin pa byed pa la dga' bas pha ma yang lhag par sras bu de la mig dang 'dra bar sdug par sems so/ /rgyal bu ngan don ni rang bzhin gyis
135a1(mdo sde): khro bas na pha ma yang de la mi dga' ste/ sdang bas rgyal bu ngan don rgyun du phrag dog byed de phu bo la gnod pa bya bar sems so/ /phyis dus gzhan zhig na rgyal bu dge don 'khor dang bcas pa rol mo byed cing pho brang gi phyi rol du ltad mo lta zhing 'chag tu song ba las
135a2(mdo sde): zhing rmo ba dag zhing rmo ba'i rol nas srin bu dag byung ba las bya mang po dag thu zhing za ba mthong ngo / /rgyal bu dge don gyis de lta bu dag mthong nas snying rje ba'i sems skyes te/ bdag ni pho brang zab mo nas skyes pas 'di lta bu'i dngos po ma mthong ma thos na/ 'khor rnams la 'di
135a3(mdo sde): dag ci'i phyir gcig la gcig gnod pa byed cing za zhes dris so/ /'khor rnams kyis rgyal bu la smras pa/ da ltar rgyal po mnga' ba'i yul 'di yang 'bangs la rten te/ 'bangs kyang kha zas la ltos te kha zas ni zhing rmos pa las 'bru sna lnga skyes te sems can gyi srog 'dzin
135a4(mdo sde): to/ /rgyal bus de la re sdug re sdug ces smras te/ yang song song ba las skyes pa dang / bud med dag skud pa 'khal ba dang 'thag pa'i las byed de/ phan tshun bskyod cing nyon mongs par mthong ngo / /de dag mthong nas mi 'di dag ci byed ces g.yog po g.yas
135a5(mdo sde): g.yon na 'dug pa la dris so/ /de dag gis smras pa/ mi 'di dag ni bkal ba dang 'thag pa'i las byed de/ des bdag gi lus g.yog cing dgab pa'i gos byed do/ /'di dag yang re sdug nyon mongs par gyur pa'i las byed do/ /de nas yang song song ba las mi mang
135a6(mdo sde): po dag ba lang dang / rnga mo dang / rta dang / phag dang / lug gsod cing pags pa bshu bdag mthong nas 'di dag ci byed ces dris so/ /smras pa 'di dag ni gsod pa'i las byed de/ sha 'tshong zhing bgo ba dang bza' ba'i spogs byed do/ /des srog 'tsho bar byed do/ /
135a7(mdo sde): rgyal bus de skad ces thos nas/ ba spu dang lus kyi sha kun 'gul te/ kyi hud kyi hud gsod pa la snying mi bzod do/ /gcig gis gcig gi nying sha nying za zhing bskal pa bgrangs pa'i bar du gcig la gcig gsod pa'i las byed do/ /de nas yang song song ba las mi
135b1(mdo sde): mchis po dag cig nya rgya dang bya rgya thogs shing bya dang / nya gsod de/ gcig la gcig nying sha za bar mthong ngo / /de nas 'di ci byed ces dris so/ /gsol pa/ 'di dag ni bya dang nya shor ba yin te/ gsod pa'i las 'di lta bu byed cing bgo ba dang zas tshol lo/ /rgyal
135b2(mdo sde): bu dge don gyis de skad ces smras pa'i tshig de thos nas mig mchi mas gang ste/ 'jig rten gyi sems can 'di dag ni sdig pa mi dge bar 'gyur ba'i las byed de/ sdug bsngal las nam du yang mi thar ro snyam nas mi dga' zhing mya ngan gyis non te phyir pho brang du 'ongs
135b3(mdo sde): so/ /yab rgyal pos rgyal bu mi dga' zhing mya ngan byed pa'i tshul gyis phyir 'ongs pa mthong nas rgyal bu la ci zhig gis mi dga' zhes dris pa dang / rgyal bus kyang ji ltar mthong ba'i dngos po de dag yab rgyal po la zhib tu gsol to/ /rgyal pos rgyal bu la smras pa/
135b4(mdo sde): 'di lta bu'i dngos po ni yongs kyi yod cing srid pa yin na mya ngan byar yang ci zhig yod/ rgyal bus gsol pa/ bdag rgyal po la 'dod pa gcig cig gsol na rgyal pos gnang ngam/ rgyal pos smras pa/ nga la bu khyod gcig pur zad de byams shing sdug pas khyod kyi
135b5(mdo sde): yid dang 'gal bar mi byed do/ /rgyal bus gsol pa/ bdag ni yab rgyal po'i bang mdzod na nor dang / rin po che dang / bza' ba dang / btung ba ci mnga' ba thams cad sems can thams cad la sbyin par bgyi'o zhes gsol pa dang / rgyal pos kyang khyod kyi yid
135b6(mdo sde): dang 'gal bar mi byed kyis ci dga' mgur sbyin pa gyis shig ces bka' stsal to/ /de nas rgyal bu dge don gyis blon po bkug nas rgyal po'i bang mdzod phye nas bal gyi glang po che lnga brgya la nor dang rin po che bkal te grong khyer gyi sgo bzhir spungs nas 'gro ba mang po dag bgo
135b7(mdo sde): ba 'dod dam/ bza' ba dang btung ba 'dod dam/ ci 'dod pa yid bzhin du long la khyer cig ces phyogs bzhir bsgrags so/ /de ltar rgyal bu dge don gyi snyan pa phyogs su bsgrags pas thams cad 'dus nas ci 'dod pa yid bzhin du khyer ro/ /ring po ma lon par rgyal
136a1(mdo sde): po'i bang mdzod sum cha zhig zad nas/ blon po rnams kyis rgyal po la dkor mdzod sum cha gcig bas te/ rgyal bus ma mchis par bgyis kyis rgyal po dgongs shig ces gsol pa dang / rgyal pos nga ni rgyal bu'i yid dang 'gal bar byed
136a2(mdo sde): mi nus so zhes bka' stsal to/ /da ni rgyal po'i bang mdzod sum cha gnyis bas kyi rgyal po dgongs shig bka' stsal pa/ nga ni rgyal bu'i yid dang 'gal bar byed mi nus so/ /khyod kyis thabs ci legs su cung zad bkag ste yid dang mi 'gal bar gyis
136a3(mdo sde): shig par bka' stsal to/ /de nas yang rgyal bu dge don bang mdzod 'byed du song ba las/ bang mdzod la dbang ba'i blon po don gnyer du song nas ring zhig ma khugs te 'phyis par gyur pas rgyal bu dge don 'di skad du/ bang mdzod bsrung ba'i blon po chung ngu na
136a4(mdo sde): bdag gi yid dang 'gal bar byed pa'i thugs mi thub ste/ 'di ni rgyal po yab kyi bka' yin du nges pas bu sri zhu can zhes bya ba pha'i bang mdzod stongs par bya bar mi rigs kyis da bdag nyid kyis nor dang rin po che btsal la sems can thams cad tshim par
136a5(mdo sde): bya'o/ /gal te bdag gis sems can thams cad la bgo ba dang / bza' ba dang / btung ba yid bzhin du chog par sbyin mi nus na rgyal po chen po'i sras su ji skad gdags zhes smras nas blon po chen po dang / blon po phra mo yan chad bsdus te/ nor dang / khe
136a6(mdo sde): spogs tshol ba dag ci'i sgo nas bsgrubs na mchog tu 'gyur zhes bgros so/ /de la blon po chen po gcig gis smras pa/ de ltar spogs shig bya na zhing rmo ba las 'da' ba med de gcig la khrir 'gyur ro/ /yang blon po chen po gcig gis smras pa/ 'jig rten na khe
136a7(mdo sde): spogs bya ba'i nang na rkang 'gros las khyu btsugs la 'brog bzang por bzhag na mang du 'phel te spogs de las che ba med do/ /yang blon po gcig gis smras pa/ 'jig rten na khe spogs shig bya na rgya mtshor zhugs la nor bu rin po che btsal ba las 'da' ba med do/ /
136b1(mdo sde): gal te yid bzhin gyi nor bu rin po che rnyed na yid bzhin du sems can thams cad la tshim par sbyin par 'gyur ro/ /dge don gyis smras pa/ 'di ni bdag gi yid la bab ste rung ngo zhes pho brang du song ste/ yab rgyal po la bdag ni rgya mtsho chen por zhugs te/ nor bu rin po
136b2(mdo sde): che len du 'gro bar 'dod do zhes gsol to/ /rgyal pos tshig de thos nas dper na mi brnangs pa ltar skyug tu yang med la mid du yang med pa ltar mi bde ba ltar gyur nas rgyal bu la 'di skad ces smras so/ /yul 'di yang khyod kyi yul yin te/ bang mdzod dang / nor ril
136b3(mdo sde): dang / rin po che ci yod pa yang khyod dbang bas yid bzhin du spyad du yod pas na bdag nyid rgya mtshor 'jug ci dgos/ khyod ni rgyal po'i sras yin te/ pho brang zab mo'i nang du skyes pas nyal na ni gur yol ba can gyis bskor/ kha zas ni ci 'dod pa dang ldan te/ da lam
136b4(mdo sde): du zhugs te 'dron du 'gro na nyon mongs shing bkres pa dang / skom pa dang / grang ba dang / tsha bas nyen par 'gyur yang sus shes/ de ma yin pa rgya mtsho'i nang na bgegs su gyur pa yang gcig tu ma zad de mang ngo / /'di lta ste/ ma rungs pa dang / klu
136b5(mdo sde): gdug pa dang / dba' rlabs 'khyil pa dang / rlung drag pos bsgul zhing g.yeng ba dang / chu'i mdog dang / ri dang / chu srin dang / nya chen po la sogs pa bgegs mang bas brgya stong tsam song yang phyir yang 'khor ba ni gcig gnyis tsam las med na ci'i phyir
136b6(mdo sde): khyod rgya mtsho chen por 'gra bar sems de ni kho bo mi nyan to/ /de nas rgyal bu dge don lus smad lnga sa la kha sbub tu sa la phab ste/ rkang lag bzhi yang brkyang nas yab rgyal po dang yum la 'di skad ces gsol to/ /gal te bdag rgya mtshor mchir ma gnang na bdag 'di kho
136b7(mdo sde): nar srog yongs su 'dor gyi 'di las mi ldang ngo / /de'i tshe rgyal po chen po dang btsun mo dag de ltar gyur pa mthong nas mig mi 'dzums pa ltar blta zhing / rgyal bu khyod longs la bza' ba dang / btung ba 'thung shig ces thabs sna tshogs kyis spro ba bskyed kyang / rgyal bu
137a1(mdo sde): dge don ma nyan te/ bdag rgya mtsho chen por mchir mi gnang na nam du yang bza' ba dang btung ba dag mi 'tshal lo zhes gsol to/ /rgyal po dang btsun mo mi dga' ba'i mya ngan gyis gdungs te drung na ngu zhing smre sngags 'don nas sa la 'gre'o/ /de
137a2(mdo sde): bzhin du nyi ma gcig ma zos ma 'thungs pa nas zhag gnyis/ zhag gsum zhag drug gi bar du ma zos ma 'thungs pas yab yum lhag par yang mya ngan gyis gdungs par gyur te/ srog mi 'tsho bar dogs nas zhag bdun lon pa dang yab yum gyis rkang lag pang
137a3(mdo sde): du blangs te rkang lag la 'o byas te tshig snyan pa 'jam pos da longs la bza' ba dang / btung ba 'thung shig /kha zas kyis bsdus pa'i lus 'di ni kha zas la brten pa'i rkyen gyis gson pa yin gyis/ ma zos ma 'thungs na khyod srog mi 'tsho'o zhes spro ba bskyed
137a4(mdo sde): kyang rgyal bu ma nyan te/ yab dang yum gyis bdag mchi bar ma gnang na nges par 'di kho na las nam du yang mi ldang ngo zhes gsol to/ /de'i tshe na btsun mo chen mos rgyal po la 'di skad ces gsol to/ /rgyal bus bsams pa'i sems 'di shin tu spyod dka' bas
137a5(mdo sde): rgyal bu 'di nyid du tshe'i dus byed par thugs bzod dam/ yid dang 'gal bar mdzad par mi rigs kyi/ thugs rje bar dgongs te rgya mtsho chen por mchi bar gnang ba'i rigs so/ /mchir gnang na gal te brgya lam na slar 'khor yang srid kyis/ da ma gnang na
137a6(mdo sde): gdon mi za bar tshe'i dus bgyid par 'gyur ro zhes gsol to/ /rgyal pos kyang thugs ma bzod nas 'gro bar gnang ngo / /de ltar gnang nas de'i tshe rgyal bu dge don nyal ba las langs te rab tu dga' mgu rangs nas yab rgyal po'i zhabs la mgo bos phyag 'tshal to/ /rgyal
137a7(mdo sde): po'i 'khor btsun mo dang / slas rnams dang / mi mang po brgya stong snyed gcig la gcig 'di skad du/ rgyal bu dge don da ltar shi'am gson zhes gtam zer ba las/ rgyal bu dge don da ltar langs te rab tu dga' nas bza' ba dang btung ba'i las kyang byed do zhes smras so/ /
137b1(mdo sde): de nas rgyal pos rgyal bu la khyod 'di ltar dus kyis rgya mtshor 'gror gsol pa 'di'i don ci zhig yod/ rgyal bus gsol pa/ rgyal po chen po bdag yid bzhin gyi nor bu rin po che chen po blangs te sems can thams cad kyi dgos pa chog par bgyid 'tshal lo/ /de nas rgyal po
137b2(mdo sde): chen pos kun bkar btags te/ su dag rgya mtshor 'gro bar 'dod/ gal te rgya mtsho nas slar 'khor na rabs bdun gyi bar du bgo ba dang / kha zas dang / nor dang / rin po che mi brel bar sbyin la/ rgya mtshor 'jug pa'i yo byad ci dgos pa thams cad kyang sbyin zhing sbyar
137b3(mdo sde): ro zhes bkar btags so/ /rgyal bu dge don rgya mtshor 'jug cing nor bu rin po che len du 'gro zhes thos nas thams cad rab tu dga' nas 'dus so/ /de'i nang na mi lnga brgya zhig bdag cag kyang rgyal bu'i zhabs 'bring du mchi bar gsol lo zhes khas blangs so/ /
137b4(mdo sde): de'i tshe yul bA rA Na sI na rgya mtsho'i sa mkhan gcig cig snga phyir lan du ma zhig rgya mtshor phyin te/ thar ba dang mi thar ba'i lam rgyus shin tu mkhas pa/ lo brgyad cu lon pa/ mig gnyis kyang mi mthong ba zhig yod de/ de'i tshe rgyal po chen po nyid lam mkhan gyi der
137b5(mdo sde): gshegs nas lam mkhan la 'di skad ces bka' stsal to/ /nga la bu gcig las med pas sgor byung yang ma myong na rgya mtshor 'gro bar 'dod de khyod kyang zhabs 'bring du 'gro dgos so/ /de'i tshe lam mkhan des rgyal po'i gsung thos nas skad chen po phyung nas ngus
137b6(mdo sde): te/ rgyal po chen po rgya mtsho chen por 'jug pa ni bgegs dang bar chad mang ste/ nyon mongs par 'gyur ba yang gcig tu ma zad pas brgya stong grangs med pa cig song yang slar 'khor ba gcig gnyis tsam las med na/ rgyal po chen po ci'i slad du rgyal bu 'di lta bu'i
137b7(mdo sde): lam ring po ya nga bar gtong / rgyal pos smras pa/ rgyal bu la byams shing brtse bas ngo ma zlogs te btang ba yin no/ /lam mkhan gyis bdag kyang 'o na mchi'o zhes gsol to/ /de nas rgyal bu dge don gyis mi lnga brgya'i lam rgyags dang yo byad sbyar te rgya mtsho'i ngogs
138a1(mdo sde): su bskyas so/ /de'i tshe nu bo ngan don 'di snyam du rgyal bu dge don la yang yang yab yum lhag par byams te/ da rgya mtshor nor bu rin po che len du 'gro ba gal te phyir yang 'khor na dge don la je byams je byams shing bdag la ni lhag par sdang zhing ben par
138a2(mdo sde): 'gyur ro snyam bsams nas bdag kyang rgyal bu dge don gyi phyi bzhin du rin po che len du 'gro'o zhes gsol pa dang / yab yum gyis 'gro bar gnang ste/ 'di yang song na lam ya nga ba'am/ mi bde ba dag tu spun gnyis 'grogs na gdon mi za bar gcig la
138a3(mdo sde): gcig phan no zhes gsungs nas rgyal bu ngan don yang btang ngo / /de nas rgyal bu dge don gru'i nang na zhugs nas gru la lcags kyi nyag thag bdun btags te zhag bdun gyi bar du bsdad do/ /thog mar grur zhugs pa'i nang par nyi ma shar ba na rgyal bu dge don gyis rnga
138a4(mdo sde): brdungs te skad chen pos 'di skad ces bos so/ /khyod la sogs pa su rgya mtshor 'gro 'dod pa ni cang ma smra shig /su pha ma dang / phu nu dang / bu smad la chags te 'dzam bu'i gling gi longs spyod dang / bde ba la dad pa rnams ni 'di nas phyir deng shig /
138a5(mdo sde): bdag gi phyir 'gyod par gyur ta re/ de ci'i phyir zhe na/ rgya mtsho'i nang na bgegs rab tu mang bas song ba grangs med kyang phyir 'khor ba gcig gnyis tsam las med do zhes skad chen pos bos kyang 'khor mang po rnams ni cang mi smra bas nyag thag gcig bcad de gru'i steng du
138a6(mdo sde): drangs so/ /de bzhin nyin re lan re zhag bdun gyi bar du bos kyang kun kha rog 'dug ste cang mi smra bas nyag thag bdun char bcad de nyag thag gru'i steng du drangs so/ /de nas rlung phyogs su g.yor mo bsgrengs nas song ngo / /rgyal bu'i snying rje'i sems dang bsod nams kyi shugs
138a7(mdo sde): kyis nye zho med par rgya mtsho'i gling nor bu rin po che'i drung du phyin to/ /rin po che'i drung du phyin nas rgyal bu dge don gyis yang rnga brdungs te mi mang po la lam ring zhing ya nga bas/ khyed rnams 'di nas rin po che long la zhag bdun zhig bstis la phyir deng shig par bsgo'o/ yang
138b1(mdo sde): 'di skad du rin po che 'di dag ni 'dzam bu'i gling na ngo mtshar du rin che ba yin gyis/ ha cang yang ma lci zhig /lcis na gru 'bying bar 'gyur ro/ /ha cang yang na lam ring por nyon mongs pa'i don med pas ran par byos la deng shig ces mi de dag la khyed rnams yul du bde bar phyin par
138b2(mdo sde): gyur cig / bdag ni yid bzhin gyi nor bu rin po che tshol du 'gro'o zhes bsgo nas mchi phyag byas te so sor dong ngo / /de'i tshe rgyal bu dge don ni lam mkhan dang gnyis chas nas zhag bdun gyi bar du chu pus mo las mi nub pa'i nang du song ngo / /de nas zhag bdun gyi bar du gnya' bar
138b3(mdo sde): phyin pa tsam gyi bar du song ngo / /de nas zhag bdun ni rkyal te pha rol rgya mtsho'i gling du phyin to/ /rgya mtsho'i gling de sa gzhi dngul gyi bye ma bdal ba zhig tu phyin nas lam mkhan gyis sa gzhi 'di ci yin zhes dris na rgyal bus sa gzhi 'di ni dngul gyi bye ma 'ba' zhig yod do zhes
138b4(mdo sde): smras so/ /lam mkhan gyis smras pa/ phyogs bzhir ltos shig dang / ri dkar po zhig snang ba'i rigs na khyod mthong ngam/ rgyal bus smras pa/ shar lho'i mtshams na ri dkar po zhig snang ngo / /lam mkhan gyis smras pa/ phar 'gro ba'i lam ni ri de'i drung na
138b5(mdo sde): yod de/ de'i 'gram pha zad cig na gser gyi bye ma bdal ba'i sa gzhi zhig yod pa'i rigs zhes smras nas/ ngal chad de nyam thag nas sa la 'gyel te rgyal bu la 'di skad ces smras so/ /bdag ni nyam thag nas ma nus par 'dir 'chi'o/ /rgyal bu khyod 'di nas shar
138b6(mdo sde): phyogs su zhag bdun gyi bar du song shig dang / gser gyi ri dang phrad pa'i rigs so/ /de nas zhag bdun gyi bar du song shig dang / sa gzhi pad mo sngon po 'ba' zhig yod par phyin pa'i rigs so/ /de nas yang zhag bdun song shig dang / sa gzhi pad ma le
138b7(mdo sde): brgan 'ba' zhig yod pa dang phrad pa'i rigs so/ /pad mo de'i pha rol na rin po che sna bdun gyi mkhar zhig yod de/ mkhar de'i nyen ni gser las byas/ cog par dngul las byas/ mda' yab ke ke ru dmar po las byas/ man shel dang / spug la sogs pa rin
139a1(mdo sde): po che sna tshogs kyis spras te/ mu tig dmar po'i dra bas steng g.yogs la/ mtha' ma bai dUr+ya mthon mthing gi 'obs rim pa bdun gyis bskor ba'i nang na klu'i rgyal po'i pho brang yod kyis klu'i rgyal po de'i rna ba'i nang na yid bzhin gyi nor bu rin po che yod
139a2(mdo sde): kyis slongs shig / de thob par gyur na 'dzam bu'i gling du rin po che sna bdun gyi char 'bebs shing / gos dang / zas dang / nad kyi rkyen sman dang / rol mo dang / dgos pa'i yo byad thams cad yid bzhin du char 'bebs so/ /de bas na yid bzhin gyi nor bu rin po
139a3(mdo sde): che zhes bya'o/ /gal te rgyal bus thob na smon pa thams cad nges par 'grub par 'gyur ro zhes smras nas tshe'i dus byas par gyur te/ de'i tshe rgyal bu dge don gyi lam mkhan de pang du blangs nas skad phyung ste ngus so/ /kyi hud kyi hud ci'i phyir bdag gi lha nang cig
139a4(mdo sde): stor bar gyur ces lam mkhan gyi rus bu gser gyi bye ma'i nang du sbas nas g.yas phyogs nas lan gsum bskor ba byas te phyag byas nas song ngo / /de nas song song ba las gser gyi ri'i drung du phyin no/ /gser gyi ri'i drung pha rol du phyin nas pad mo sngon pos sa gzhi
139a5(mdo sde): khebs par 'dug pa de na pad mo de dag gi 'og na sbrul gdug pa chen pos gang bar mthong ngo / /sbrul gdug pa can de dag la gdug pa rnam pa gsum yod de/ 'di lta ste/ zin pa'i gdug pa dang / reg pa'i gdug pa dang / kha rlangs kyi gdug pa'o/ /sbrul
139a6(mdo sde): gdug pa de dag pad ma'i sdong bu la 'khri zhing kha ni gdangs/ mig ni bgrad de/ rgyal bu la blta'o/ /de'i tshe na rgyal bu dge don byams pa'i sems kyi ting nge 'dzin du zhugs nas ting nge 'dzin gyi mthus de nas chas te/ pad mo de dag la rdog pas brdzis shing song yang
139a7(mdo sde): sbrul gdug pa de dag gis gnod par ma gyur to/ /de ltar byams pa'i sems kyi ting nge 'dzin gyi shugs kyis song song ba las klu'i pho brang gi drung du phyin no/ /klu'i rgyal po'i pho brang gi phyi rol 'obs rim pa bdun gyis bskor te/ 'obs de dag gi nang na klu gdug pa
139b1(mdo sde): gcig la gcig 'khri zhing mgo bteg ste mkhar sgo srung ngo / /de'i tshe na rgyal bu dge don mkhar sgo der phyin te/ klu gdug pa de mthong nas byams pa'i sems kyis 'dzam bu'i gling gi sems can thams cad yid la byas te/ bdag sems can gyi don du song song ba
139b2(mdo sde): las gal te klu gdug pas gnod pa byas na/ phan pa dang bde ba'i don med par 'gyur ro snyam du bsams nas/ rgyal bu dge don gyis lag pa g.yas pa bteg nas klu gdug pa rnams la 'di skad ces bsgo'o/ /khyed rnams shes par gyis shig /bdag ni sems
139b3(mdo sde): can thams cad kyi don du klu'i rgyal po dang phrad par 'dod do/ /de nas klu gdug pa rnams kyis lam phye ste/ 'obs rim pa bdun gyi bar du thal te song nas mkhar sgor phyin no/ /mkhar sgo de na shel gyi bu mo gnyis shig shel gyi skud pa 'khal zhing 'dug pa mthong
139b4(mdo sde): nas khyed ci yin zhes dris na kho mo ni klu'i rgyal po'i phyi sgo srung ba'i bran mo yin no zhes zer ro/ /de nas yang nang du zhugs te song ba las bar sgor phyin pa dang / bar sgo na shel gyi bu mo bzhi zhig dngul gyi skud pa 'khal zhing 'dug pa mthong ngo / /bu mo de la khyed klu'i rgyal
139b5(mdo sde): po'i btsun mo yin nam zhes dris na ma yin te/ bdag cag ni klu'i rgyal po'i bar sgo srung ba'i bran mo yin no zhes zer ro/ /de nas yang rgyal bu sgo de'i nang du zhugs te song ba las nang sgo de la shel gyi bu mo brgyad cig gser gyi skud pa 'khal zhing 'dug pa mthong ngo / /khyed
139b6(mdo sde): ci yin zhes dris na bdag cag ni klu'i rgyal po'i pho brang gi nang sgo srung ba'i bran mo yin no zhes zer ro/ /de nas rgyal bu dge don gyis bu mo de dag la bdag ni 'dzam bu'i gling gi yul bA rA Na sI'i rgyal po'i bu dge don zhes bya ba yin te/ rgyal po dang phrad 'dod pas da ltar sgo
139b7(mdo sde): na 'dug go zhes phrin gyis shig ces bsgo'o/ /de nas sgo srungs des kyang klu'i rgyal po la de bzhin du gsol pa dang / klu'i rgyal po ngo mtshar du 'dzin te 'di snyam du 'di ni bsod nams dang dge ba'i rtsa ba shin tu byang ba zhig ma yin par tha mal pa gzhan zhig gis lam
140a1(mdo sde): 'di lta bu bgrod cing 'ong mi nus so snyam bsams nas nang du bos te klu'i rgyal po nyid kyis bsu nas pho brang gi nang du khrid do/ /klu'i rgyal po'i pho brang gi nang ni sa gzhi bai dUr+ya las byas/ khri stan ni rin po che sna bdun las byas so/ /'od rnam pa sna tshogs ni
140a2(mdo sde): mig gis mi bzod pa tsam du 'tsher ro/ /de nas klu'i rgyal pos rgyal bu dge don stan bting ba la bzhag nas gtam byas so/ /de nas rgyal bu dge don de las glengs te klu'i rgyal po la spro ba dang / gzengs bstod pa dang / dga' ba'i gtam rnam pa sna tshogs dang / sbyin
140a3(mdo sde): pa'i gtam dang / tshul khrims kyi gtam dang / lha dang mi'i gtam la sogs pa rgyas par smras te chos bshad do/ /de nas klu'i rgyal po rab tu dga' zhing rangs par gyur te/ 'di ltar bgrod dka' ba bgrod cing lam ring po nas 'ongs pa 'di ci 'dod ces smras pa dang / rgyal
140a4(mdo sde): bu dge don gyis klu'i rgyal po la 'di skad ces smras so/ /'dzam bu'i gling gi sems can rnams ni gos dang / nor dang / zas dang / skom gyi phyir mtha' med pa'i sdug bsngal chen po myong bar gyur pas rgyal po'i snyan g.yon pa'i nang na nor bu rin po che 'dod do/ /klu'i rgyal pos
140a5(mdo sde): smras pa/ zhag bdun gyi bar du bdag gis mchod pa sbyar ba tsam bzhes su gnang na nor bu sbyin no zhes smras so/ /de nas rgyal bu dge don klu'i rgyal pos spyan drangs pa bzhin zhag bdun gyi bar du klu'i pho brang na 'dug nas yid bzhin gyi nor bu rin po che khyer te phyir 'dzam bu'i gling du 'gro
140a6(mdo sde): bar chas pa las/ de'i tshe na klu'i rgyal po chen pos klu rnams kyi mthus nam mkha' la 'phur te rgya mtsho'i tshu rol gyi ngogs su bskyal to/ /der phyin pa dang nu bo ngan don dang phrad do/ /rgyal bus nu bo ngan don la khyod kyi grogs po kun ga re zhes dris nas khyod gcig pu 'di na 'dug gam zhes
140a7(mdo sde): smras pa dang / rgyal bu ngan don na re gru bying nas thams cad shi ste/ bdag 'ba' zhig ro zhig la 'ju 'ju nas ma shi nas phyin te gzhan ni cig car kun shi'o/ /rgyal bu dge don gyis smras pa/ 'jig rten na rin po che'i mchog ni bdag gi lus las 'da' ba med do/ /nu bos smras
140b1(mdo sde): pa/ de ltar ma yin te phyug bzhin du shi yang sla'i dbul bzhin du mi gson no/ /der ci mngon zhe na/ bdag dur khrod cig na 'dug par phyin pa na/ dur khrod de na yod pa'i ro dag de skad ces zer ba thos so/ /rgyal bu dge don rang bzhin gyis drang bas nu bo la khyod rin po che
140b2(mdo sde): med kyang tshod yod kyis/ bdag la klu'i rgyal po'i yid bzhin gyi nor bu rin po che yod do/ /nu bos nor bu ga re zhes dris na/ phu bos smras pa/ yid bzhin gyi nor bu rin po che bdag gi do ker gyi nang na yod do zhes smras so/ /nu bos de skad ces smras pa thos nas phrag dog gi
140b3(mdo sde): sems kyis lhag par 'khrug cing zhe sdang gi sems skyes te/ 'di snyam du yab rgyal po dang yum bdag la lhag par sdang ba'i steng du da phu bos ni yid bzhin gyi nor bu rin po che rnyed pas/ da ni lhag par bdag la sdang zhing sa rdo dang 'dra bar ben par 'gyur ro snyam bsams nas phu
140b4(mdo sde): bo dge don la 'di skad ces smras so/ /shin tu legs so/ /nor bu rin po che thob pa shin tu legs kyis da 'jigs pa 'dir legs par bsrung dgos so/ /de nas rgyal bu dge don gyis do ker bkrol te nor bu ni nu bo ngan don gyi lag tu byin te/ khyod ngal zhing chad de nyal
140b5(mdo sde): ba'i tshe kho bos btsa' zhing bsrung ngo / /kho bo ngal te nyal ba'i tshe na khyod kyis btsa' zhing srungs shig /de'i tshe ngan don nor bu srung res la bab nas phu bo dge don de gnyid log cing 'dug pa las/ ngan don gyis smyig ma skam po'i tshal pa gnyis kyis dge don gyi mig gnyis kyi
140b6(mdo sde): nang du btsugs nas nor bu rin po che khyer te bros so/ /de nas rgyal bu dge don gyis nu bo ngan don zhes bos te/ nga'i mig gnyis su rkun pos shing tshal btsugs kyis nor bu rin po che thogs la bros shig ces bos nas cang mi grag pas/ da ni bdag gi nu bo ngan don yang
140b7(mdo sde): dgras bsad pa lta'i cang mi grag go zhes skad chen pos lha rnams thos pa tsam du bos kyang ring zhig gi bar du cang mi grag go/ /de nas shing ljon pa'i lha zhig 'di skad ces smra'o/ /khyod kyi nu bo ngan don nyid dgra yin te/ khyod kyi mig gnyis phyung nas nor bu rin po che khyer te phyir bros
141a1(mdo sde): nas song ba la ngan don zhes bos pas ci phan zhes smras so/ /yang rgyal bu dge don gyis tshig de thos nas mya ngan gyis gdungs te yi mug par gyur to/ /de'i tshe rgyal bu ngan don nor bu rin po che khyer te phyir bdag gi yul du phyin nas yab yum dang phrad de yab rgyal po
141a2(mdo sde): dang yum la 'di skad ces smras so/ /bdag ni bsod nams dang ldan te nye zho med par slar mchis so/ /rgyal bu dge don dang grogs gzhan ni bsod nams chung bas chur gum ste zad par shi'o/ /yab rgyal po dang yum gyis tshig de thos nas skad chen po phyung nas ngus so/ /brgyal
141a3(mdo sde): te sa la 'gyel to/ /de nas chu grang mo gtor bas ring zhig lon pa dang phyir sangs nas rgyal bu ngan don la ngo so ci yod na nged dang phrad cing 'ongs zhes smras pa dang / rgyal bu ngan don mi dga' nas khros te nor bu rin po che dben pa zhig tu sa brkos nas sbas so/ /de'i tshe rgyal bu dge don mig
141a4(mdo sde): gnyis su smyig ma'i tshal pa skam po zug pa 'byin pa'i mi med pas sdug bsngal gyis gdungs te sa la 'gre'o/ /gar 'gro yang mi shes te bkres pa dang skom pas kyang gdungs nas/ gson na gson du yang med/ shi na shir yang med de bgab kyis 'thom zhing song ba las rgyal po li
141a5(mdo sde): shi bar gyi yul 'dab tu phyin to/ /li shi bar gyi rgyal po de la bu mo zhig yod pa ni yul bA rA Na sI'i rgyal po'i sras rgyal bu dge don la sbyin par byas so/ /rgyal bu li shi bar de la rdzi'u ba lang lnga brgya 'tsho ba zhig yod de/ rtswa dang chu ga la yod par 'tsho zhing 'gro'o/ /de'i tshe na rgyal bu
141a6(mdo sde): dge don lam ka zhig na 'dug pa las rdzi'u des gnag phal po che ded nas der phyin pa dang / ba lang phal gyis brdzis ma khad pa las ba lang de'i nang na khyu mchog gi rgyal po gcig yod pas rgyal bu'i steng du zhon te ba lang phal kun thal ba'i 'og tu pha zad song nas sa la 'gre zhing rgyal
141a7(mdo sde): bu la lta zhing phyir langs te/ rgyal bu'i mig gnyis su lces bldags pa dang smyig ma'i tshal pa yang phyung ngo / /de nas gnag rdzi yang phyi bzhin der 'ongs nas khyod su zhig ces dris so/ /dge don gyis 'di snyam du bdag gis cho rigs dang ji ltar gyur pa zhib tu smras na gal
141b1(mdo sde): te bdag gi nu bo sdug bsngal chen po myong ngo snyam bsams nas bdag ni long ba mu lto ba yin no zhes smras so/ /de nas gnag rdzi des bltas na/ mtshan gzhan las dpags te tha mal pa ma yin par mthong nas kho bo'i khyim 'di nas mi ring ba zhig na yod de/ khyod kyi 'tsho ba sbyar gyis
141b2(mdo sde): nga'i khyim du 'dong ngo zhes smras nas rgyal bu dge don khyim du khrid do/ /gnag rdzi des khyim du khrid nas zas dang / skom dang / dgos pa thams cad sbyar nas/ khyim gyi bu dang / bu mo dang / khyim gang gi mi thams cad la khyed thams cad kyis long ba 'di la nga dang 'dra bar
141b3(mdo sde): rim gro byos shig ces bsgo'o/ /de nas de bzhin du zla ba gcig lhag gi bar du khyim na gso gso ba las skyo bar gyur nas 'di skad du/ da ni so tshis kyang dmas pas rtag tu long ba 'di gso sus nus zhes smras so/ /dge don gyis tshig de skad smras pa thos nas sems
141b4(mdo sde): nyam nga bar gyur te/ de'i mtshan mo 'das nas phyi de nyin khyim bdag la da bdag mchi'o zhes smras pa dang / khyim bdag gis smras pa/ ci zhig ma rungs na bdag cag spangs nas 'gro bar sems/ dge don gyis smras pa/ bza' dang mgron ni chos kyis yun ring du 'grogs shing
141b5(mdo sde): gnas pa ma yin no/ /dge don gyis yang smras pa/ khyod 'di ltar bdag la byams na bdag la rol mo jeng snyan pa cig byas te/ gang na mi mang po 'du ba'i gnas sam/ grong khyer chen po zhig tu skyol cig /de nas khyim bdag des kyang de'i yid bzhin du dgos pa
141b6(mdo sde): sbyar nas rgyal po li shi bar gyi grong khyer du mi mang po'i nang du bskyal nas bde bar phyir log go/ /de nas rgyal bu dge don jeng la shin tu mkhas pas jeng gi sgra snyan pa yid du 'ong bas thams cad kyis 'tsho ba'i yo byad byin no/ /bza' ba dang btung bas mi brel bar byas so/ /
141b7(mdo sde): de'i tshe li shi bar gyi yul na sprang po lnga brgya yod pa yang thams cad bza' ba dang btung bas chog par byas so/ /de'i tshe na rgyal po de la bza' shing gi ra ba zhig yod de/ 'bras bu rab tu rgyas nas rtag tu bya mi thub ste/ ra ba srung ba'i sna bos de'i tshe na rgyal bu dge don la
142a1(mdo sde): 'di skad ces smras so/ /khyod bdag gi shing tog gi ra ba srung zhing 'dug mi nus sam/ bdag gis khyod la dgos pa'i yo byad sbyar ro/ /dge don gyis smras pa/ bdag la mig gnyis med de mi mthong na ji ltar khyod kyi ra ba srung zhing bya rnams bskrad nus/
142a2(mdo sde): ra ba'i sna bos smras pa/ bdag la thabs yod de/ bdag gi skyed shing gi khar thag pa bres te thag pa la dril bu btags la thag pa khyod kyi lag tu bzhag la bya skad nam grag pa dang thag pa nas drangs pas chog go/ /dge don gyis smras pa/ de ltar byas na bdag gis
142a3(mdo sde): nus kyi shing drung du khrid cig ces smras nas der song ngo / /rgyal bu dge don ra ba de na shing tog srung zhing rol mo jeng byed de rtse zhing 'dug go/ /de'i tshe na rgyal po'i bu mo 'khor rnams dang bza' shing gi ra bar 'chag cing ltad mo ltar song ba las long ba de mthong nas long ba'i drung du
142a4(mdo sde): song ste/ khyed su'i mi yin zhes dris so/ /smras pa/ bdag ni dmus long mu lto ba yin no/ /rgyal po'i bu mos long ba de mthong nas de la snying chags te gtong ma phod do/ /rgyal pos bu mo 'bod du btang ba las kho mo mi 'gro'o/ /bza' ba dang btung ba 'dir skyol cig /
142a5(mdo sde): bdag long ba 'di dang lhan cig za'o/ /de ltar long ba dang lhan cig zan zos nas rgyal po la 'di skad ces gsol to/ /bdag long ba 'di la stsal du gsol/ de la stsal na bdag gi yid tshim par 'gyur ro/ /rgyal pos smras pa/ bu mo khyod 'dre gdon gyis brlams sam/
142a6(mdo sde): 'on te smyos sam/ snying myos sam/ ci'i phyir long ba de dang lhan cig tu gnas/ khyod mi shes sam/ sngar bA rA Na sI'i rgyal pos bu dge don gyi chung mar bslangs te de la sbyin par byas nas rgyal bu da ltar rgya mtshor song ba las phyir ma 'khor na ci'i phyir na mu lto ba zhig gi chung
142a7(mdo sde): ma byed par sems/ bu mos gsol pa/ de lta lags mod kyi srog 'di yal yang long ba mi gtong ngo / /rgyal pos tshig de thos nas bu mo'i ngo ma zlogs nas long ba bkug nas pho brang gi nang du phyogs dben pa zhig tu bzhag go/ /de nas rgyal po'i bu mo de long ba'i thad du song
142b1(mdo sde): nas 'di skad ces smras so/ /mkhyen tam/ da bdag khyod dang bza' shug tu 'du'o/ /dge don gyis smras pa/ khyod su'i bu mo yin te bdag dang bza' shug tu 'du bar sems/ smras pa bdag ni rgyal po li shi bar gyi bu mo yin no/ /dge don gyis smras pa/ khyed
142b2(mdo sde): ni rgyal po'i bu mo yin te bdag ni mu lto ba yin na gcig la gcig ji ltar bkur sti byed par 'gyur/ chung mas smras pa/ bdag snying nas khyod kyi rim gro bya ste yid dang 'gal bar mi bya'o/ /de ltar zhag dgu bcu'i bar du 'dus shing 'khod pa las nyin gcig chung mas khyim
142b3(mdo sde): thab la gtam ma byas par phyi rol du song ba las ring zhig lon pa dang phyir 'ongs so/ /dge don gyis chung ma la khyod gsang ste gar song song / bdag la yang gtam ma byas par gang du phyin gang nas phyir log ces smras so/ /chung mas smras pa/ bdag gsang ste song ba
142b4(mdo sde): med do/ /dge don gyis smras pa/ khyod gsang ngam mi gsang mi sus shes/ chung mas mi dga' ste yi chad nas mig mchi mas gang bzhin du 'di skad du smras te dam bcas so/ /gal te bdag khyod la gsang ba zhig la song bar gyur na khyod kyi mig gnyis nam du yang 'tsho
142b5(mdo sde): bar ma gyur cig / gal te de lta ma yin na khyod kyi mig ya gcig sngon bzhin du mthong bar gyur cig ces dam bcas pa'i tshig smras ma thag tu khyim thab kyi mig ya gcig sngon bzhin du mthong zhing gsal bar gyur te/ skar ma ltar bkra la mngon par chung mas mthong bar gyur pa dang / chung
142b6(mdo sde): mas smras pa/ da khyod yid ches sam/ dge don 'dzum dmul te cang mi smra'o/ /chung mas smras pa/ khyod ni khrel med pa drin mi shes pa zhig ste/ bdag ni rgyal po chen po'i bu mo zhig ste/ khyod ni mi tha mal pa zhig las bdag gis snying nas rim gro byas na 'on kyang khyod yid
142b7(mdo sde): mi ches so/ /khyim thab kyis smras pa/ nga su yin pa khyod kyis shes sam/ smras pa/ mi shes te khyod mu lto ba yin no/ /khyim thab kyis smras pa/ ma yin no/ /kho bo ni yul bA rA Na sI'i rgyal po'i sras rgyal bu dge don zhes bya ba yin no/ /chung mas smras pa/ khyod ni
143a1(mdo sde): cher glen pa zhig go/ /ci'i phyir de skad ces smra/ bA rA Na sI'i rgyal po'i sras rgya mtshor zhugs te/ rin po che len du song ba las da dung phyir ma 'khor na/ ci'i phyir khyod de yin zhes zer/ khyod zer bas kho mo yid mi ches so/ /rgyal bu dge don gyis smras
143a2(mdo sde): pa/ bdag ni thog ma skyes nas da tsam gyi bar du zer ma myong ngo / /chung mas smras pa/ khyod smras pa bden nam pa su zhig yid ches par 'gyur/ khyim thab kyis smras pa/ kho bos smras pa'i tshig 'di te khyod bslus par gyur na kho bo'i mig ya gcig gtan
143a3(mdo sde): mi mthong bar shog shig / gal te tshig bden na bdag gi mig ya gcig kyang sngon bzhin du mthong bar shog shig ces smras ma thag tu mig ya gcig gi 'bras bu yang sngon bzhin du gsal zhing mthong bar gyur to/ /rgyal bu dge don gyi mig gnyis sngon bzhin du gsal
143a4(mdo sde): zhing mdzes pa dang / mi'i mtshan dang ldan zhing yid du 'ong la 'jig rten na dpe med par bzang bar chung mas mthong nas rab tu dga' ba'i sems skyes te 'phags pas byin gyis brlabs pa tsam du spro zhing mig mi 'dzums pa tsam du lta'o/ /de nas pho brang du song ste/ yab rgyal
143a5(mdo sde): po la bdag gi khyim thab de ni rgyal bu dge don yin zhes gsol pa dang / rgyal pos smras pa/ glen ma 'di smyos sam/ kyis bslus sam/ ci nyes na 'di skad ces zer rgyal bu dge don ni rgya mtshor zhugs te da dung yang ma 'khor zer na/ ci'i phyir khyod mu lto
143a6(mdo sde): ba zhig la rgyal bu dge don zhes zer/ bu mos gsol pa/ de lta ma lags te/ rgyal po thugs mi ches na spyan gyis gzigs par ci gnang zhes gsol pa dang / rgyal pos gzigs ma thag tu rgyal bu dge don yin par rtogs so/ /de ltar rtogs nas dngangs
143a7(mdo sde): te 'di skad du/ gal te bA rA Na sI'i rgyal pos thos na bdag cag la dpyas par 'gyur ro snyam zhes smras nas/ rgyal bu dge don bdag gis sngar rgyal bu yin par ma shes par nyes pa bshags so zhes smras so/ /rgyal bus smras pa/ de la nyes pa med de/ rgyal po'i
143b1(mdo sde): gnag rdzi de la sbyin pa byin cig ces smras so/ /de nas rgyal po li shi bar gyis gnag rdzi de la gser dang / dngul dang / rin po che dang / gos dang / bza' ba dang / btung ba yang byin gnag lnga brgya yang thal byung byin no/ /de nas gnag rdzi de yang shin tu dga' nas rgyal
143b2(mdo sde): bu dge don la bdag gis phan pa'i drin ci zhig byas na bdag la nor dang / rin po che 'di snyed cig byin zhes mi mang po'i nang du skad chen pos gsang mkhyud de sbyin pa byas kyang drin mngon sum du 'ongs pas sbyin pa byas pa'i 'bras bu'i rnam par smin pa ni 'di ltar rgya che'o zhes
143b3(mdo sde): bsgrags so/ /de'i tshe na 'khor mang po kun rab tu dga' nas sbyin pa la dga' ba'i sems skyes so/ /gang sangs rgyas 'dod pas ni thams cad la sbyin par bya'o zhes lha rnams kyang mi de la bsngags shing bstod pas de bzhin du grub par gyur to/ /de'i tshe na rgyal bu
143b4(mdo sde): dge don rgya mtshor ma zhugs pa pho brang na 'dug pa na ngang pa dkar po gcig gsos te rtag tu 'grogs shing bza' ba dang / btung ba dang / 'gro ba dang / sdod pa dang / 'dug pa dang / nyal ba na rtag par lhan cig go/ /de nas yum btsun mos bya ngang pa'i drung du song nas
143b5(mdo sde): 'di skad ces smras so/ /rgyal bu 'dug pa'i tshe khyod dang rtag par 'grogs na da rgya mtshor song ste shi'am gson gtol med de bdag mi shes na khyod rgyal bu mi dran nam/ ngang pas tshig de thos nas skad phyung ste sa la 'gre nas mig mchi mas gang bzhin du btsun mo la 'di skad ces smras
143b6(mdo sde): so/ /btsun mo bdag rgyal bu tshol bar bka' stsal na mchi'o zhes smras nas de'i tshe btsun mos yi ger bris te ngang pa'i mgul du btags nas rgyal bu tshol du btang ngo / /de nas ngang pa des rgyal bu gang logs su song ba dris nas nam mkha' la 'phur nas rgya mtsho'i logs su
143b7(mdo sde): song ngo / /btsun mos de ltar ngang pa song ba mthong nas da ni gdon mi za bar bdag gi bu gson nam shi ba'i gtam nges par nye bar thos par 'gyur ro snyam sems so/ /de nas ngang pa des rgya mtsho'i steng gi nam mkha' la lding lding nas kun tu brtags nas btsal kyang rgyal bu ma mthong nas mthar
144a1(mdo sde): gyis rgyal po li shi bar gyi yul du phyin pa dang / rgyang ma nas rgyal bu dge don rgyal po'i pho brang na 'dug pa mthong ngo / /de nas ngang pa de de nyid du babs te rgyal bu gang na bar 'ongs te/ snying rje rje skad phyung ste rab tu dga' bas rgyal bu la blta'o/ /de nas rgyal bus ngang pa'i
144a2(mdo sde): mgul nas yi ge blangs nas mgo bos gus par phyag 'tshal to/ /de nas yi ge phye nas bklags so/ /bklags nas rgyal po yab yum gnyis nyin mtshan du rgyal bu dran pas rtag tu ngu bas mig gnyis ldongs par rtogs so/ /de nas rgyal bu dge don gyis ji ltar gyur pa zhib
144a3(mdo sde): tu yi ger bris te/ phyir yang ngang pa'i mgul du btags nas phyir btang ngo / /de nas ngang pa rab tu dga' zhing phyir yul bA rA Na sIr yab rgyal po dang yum btsun mo'i der 'ongs so/ /rgyal pos yi ge 'ongs pa mthong nas rab tu dga' mgu rangs te/ spro ba tshad med par gyur/ rgyal
144a4(mdo sde): bu dge don yang ngan don gyis rku byas te/ rin po che yang phrogs pas sdug bsngal mang po myong bar rtogs so/ /de nas yab rgyal pos de ma thag tu ngan don bzung nas lag pa dang rkang pa khong sgril du bcug /gnya' ba yang lcags thag gis btags nas khri mon du bor ro/ /de
144a5(mdo sde): nas rgyal po li shi bar gyi steng du pho nya btang nas ci'i phyir rgyal bu bkag ste bdag cag mya ngan gyis gdungs par byas zhes springs so/ /de nas rgyal po li shi bar skrag nas rgyal bu dge don gos dang rgyan gyis brgyan te sa mtshams su bzhag ste/ pho nya la spring ba ltar byas nas rgyal
144a6(mdo sde): bu dge don rgya mtsho nas slar 'khor te da 'dir gshegs so zhes pho nya 'ongs pa ltar byas so/ /de'i tshe rgyal po li shi bar gyis gang nas 'ongs pa'i sa phyogs de kun phyag dar byas/ chag chag btab nas rgyal mtshan dang / ba dan dang / gdugs bres te/ dril bu dang / rnga
144a7(mdo sde): brdungs nas rol mo sna tshogs byas te/ rgyang ma nas rgyal po nyid 'khor dang bcas pas rgyal bu pho brang gi nang nas bsu nas bu mo chung mar byin te yul bA rA Na sIr skyel du btang ngo / /bA rA Na sI'i rgyal po dang / btsun mos rgyal bu 'ongs zhes thos nas rab tu dga' mgu rangs
144b1(mdo sde): te/ bal gyi glang po che rab la zhon nas rgyal bu bsus so/ /bsu ba'i sa phyogs der phyag dar dang chag chag byas te/ bdug spos dang / ba dan dang / rgyal mtshan dang / gdugs la sogs pa sbyar cing bres nas rol mo rnam pa sna tshogs kyang byas so/ /yul de na gnas pa'i
144b2(mdo sde): yul mi pho smos thams cad kyis rgyal bu dge don rgya mtsho nas bde bar phyir 'khor bar thos nas thams cad rab tu dga' nas kun gyis rgyal bu bsus so/ /de nas rgyal bu dge don gyis yab rgyal po dang / yum btsun mo'i zhabs la mgo bos phyag 'tshal te/ rgyal po dang / btsun
144b3(mdo sde): mo mig ldongs te rgyal bu mi mthong bas lag pas mnams byugs nas khyod nga'i bu dge don yin nam khyod rtag par dran te mya ngan gyis gdungs pas 'di ltar gyur to/ /rgyal bus yab rgyal po dang btsun mo la phyag byas nas rgyal phran rnams dang / blon po rnams dang / mi mang po la
144b4(mdo sde): lag pa bteg ste skad chen pos spro ba bskyed do/ /bdag nyon mongs kyang khyod kyi yon tan gyis phyir 'khor ro zhes smras so/ /de nas rgyal bu dge don gyis yab rgyal po la bdag gi nu bo ngan don da ltar ga re/ gang na mchis zhes gsol pa dang / yab rgyal pos bka' stsal
144b5(mdo sde): pa/ khyod de'i gtam ma 'dri shig /sdig pa can de da ltar khri mon na yod de gtang zhes bya ba med do/ /rgyal bu dge don gyis gsol pa/ bdag ngan don dang phrad du stsol cig ces de bzhin du lan gnyis lan gsum gyi bar du ngus shing gsol nas yid ma bzlogs te khri mon nas ngan
144b6(mdo sde): don phyung ngo / /ngan don gyi lag pa dang / rkang pa nas lcags dang khong sgril phyungs shig par gsol lo/ /de nas btson ra nas phyung nas ngan don pang du 'khyud nas khyod rab tu nyon mongs sam zhes tshig 'jam pos spro ba bskyed de gtam byas nas nga'i nor bu rin po che khyer ba ga re zhes
144b7(mdo sde): lan gnyis lan gsum gyi bar du dris pa dang / gdod sa'i 'og na sbas shing 'dug go zhes smras so/ /de nas rgyal bu dge don gyis gnas de nas rin po che phyung nas blangs so/ /de nas yab rgyal po dang yum btsun mo'i drung du 'ongs te/ nor bu rin po che la bdug spos bzang
145a1(mdo sde): pos bdugs nas pus mo btsugs te smon lam 'di skad ces btab bo/ /yid bzhin gyi nor bu rin po che yin yang dag na yab rgyal po dang yum btsun mo'i spyan sngon bzhin du phyir mthong bar shog shig ces smras ma thag tu yab rgyal po dang yum gnyis kyi spyan sngon
145a2(mdo sde): bzhin du gsal bar mthong bar gyur nas rab tu dga' mgu rangs par gyur to/ /de'i tshe rgyal bu dge don zla ba nya ba'i dus tshes lnga'i nyin par khrus byas nas gos sar pa gtsang ma gyon nas nor bu rin po che yang tog gi steng du bzhag ste/ lag na bdug spos kyi snod thogs
145a3(mdo sde): nas yid bzhin gyi nor bu rin po che la mgo bos phyag 'tshal nas 'di skad ces smon lam du btab bo/ /bdag gis 'dzam bu'i gling gi sems can thams cad kyi phyir sdug bsngal chen po nyams su blangs te nor bu rin po che blangs so zhes smras ma thag tu/ de'i tshe shar phyogs nas
145a4(mdo sde): rlung chen po langs nas sprin dang na bun bus te nam mkha' yongs su dag par byas te/ 'dzam bu'i gling na mi gtsang ba'i nyal nyil dang / bshang gci dang / phyag dar dang / mi sdug pa thams cad rlung gis bus te yongs su dag par byas nas nor bu rin po che'i byin gyis 'dzam
145a5(mdo sde): bu'i gling du ma rmos par rang grub pa'i 'bras sa lu char bzhin du bab nas 'bras sA lu de yang 'jam zhing kha dog dang ror ldan pa/ shang shong thams cad kyang gang nas pus mo nub tsam du bab bo/ /de'i 'og tu bgo ba'i gos dam pa dang / lus kyi rgyan gdub dang / nor bu dang
145a6(mdo sde): gdu bu la sogs pa char bzhin du bab bo/ /de'i 'og tu gser dang / dngul dang / rin po che sna bdun dang / de la sogs te rol mo sna tshogs dang / mdor na sems can thams cad kyi dgos pa'i yo byad ci 'dod pa thams cad char bzhin du bab nas thams cad chog cing tshim
145a7(mdo sde): par byas so/ /byang chub sems dpa'i snying rje chen po'i shugs kyis sbyin pa'i pha rol tu phyin pa la spyod de/ sems can thams cad la dgos pa'i yo byad chog par sbyin pa'i don ni 'di lta bu yin no/ /bcom ldan 'das kyis kun dga' bo la bka' stsal pa/ de'i tshe de'i dus na yul
145b1(mdo sde): bA rA Na sI'i rgyal po chen po de gzhan zhig yin snyam du sems na de ltar mi blta'o/ /de'i tshe de'i dus na rgyal po chen po de ni da ltar nga'i yab rgyal po zas gtsang ma yin no/ /de'i tshe de'i dus na btsun mo de gzhan zhig yin snyam du sems na de ltar mi blta'o/ /de'i tshe de'i dus na btsun mor
145b2(mdo sde): gyur pa de ni da ltar nga'i yum lha mdzes yin no/ /de'i tshe de'i dus na rgyal bu ngan don de ni da ltar lha sbyin nyid yin no/ /de'i tshe de'i dus na rgyal bu dge don de ni da ltar nga nyid yin te/ lha sbyin 'di ni sngon 'das pa'i dus na yang nga la rgyun du ngan sems kyis nga la gnod pa byas kyang ngas ni bzod
145b3(mdo sde): pa rtag tu dang du blangs nas rtag tu de la drin byin pas rgyun du bde bar byas na/ da mngon par sangs rgyas pa na lta smos kyang ci dgos/ bcom ldan 'das kyis de skad ces gsungs pa na lha dang mi brgya stong snyed rgyun du zhugs pa'i 'bras bu thob pa nas dgra bcom pa'i 'bras bu'i bar du
145b4(mdo sde): thob par gyur to/ /gzhan yang lha dang mi tshad med pa brgya stong snyed bla na med pa yang dag par rdzogs pa'i byang chub tu sems bskyed nas/ sems can tshad med pa brgya stong snyed nyan thos dang / rang sangs rgyas kyi bar du sems bskyed par gyur to/ /kun dga' bos sangs rgyas la
145b5(mdo sde): gsol pa/ bcom ldan 'das mdo sde 'di'i ming ci zhes bgyi/ ji ltar gzung bar bgyi/ bcom ldan 'das kyis bka' stsal pa/ mdo sde 'di'i ming thabs mkhas pa sangs rgyas drin lan bsab pa sems can thams cad la tshim par sbyin pa zhes bya'o/ /'khor mang po rnams mdo sde
145b6(mdo sde): 'di gsungs pa la rab tu dga' nas phyag byas te phyir dong ngo / /gzhan yang lha sbyin ni sangs rgyas kyis bstan pa'i rjes su rab tu byung mod kyi/ khe bkur dang rnyed pa'i phyir rgyun du phrag dog byed de/ lha sbyin mdo sde spos kyi glang po che'i khal drug khri snyed kha don du 'don shes kyang mtshams med
145b7(mdo sde): pa'i sems can dmyal ba las ma thar ro/ /de'i tshe na lha sbyin rgyal po ma skyes dgra dang rab tu mdza' nas gcig la gcig dga' zhing nye bar sems te/ gcig gi tshig la gcig yid ches so/ /de nas lha sbyin gyis rgyal po ma skyes dgra la 'di skad ces smras so/ /khyod ni rgyal po sar
146a1(mdo sde): pa byos shig / bdag ni sangs rgyas sar pa bgyi'o/ /rgyal po ma skyes dgras smras pa/ da ltar yab rgyal po yang bzhugs pas de ltar mi rung ngo / /lha sbyin gyis smras pa/ de med par byar rung ngo / /bdag kyang sangs rgyas med par byas la/ de'i 'og tu rgyal po sar pa
146a2(mdo sde): dang / sangs rgyas sar pas sems can gyi don byas pa mi skyid dam/ de nas rgyal po ma skyes dgras lha sbyin gyis smras pa bzhin yab rgyal po bkrongs te rgyal po'i khab yul bA rA Na sI gzung ngo / /lha sbyin gyis rgyal po ma skyes dgra la smras pa/ bdag kyang de bzhin gshegs pa med par
146a3(mdo sde): bya'o/ /ma skyes dgras smras pa/ de bzhin gshegs pa ni rdzu 'phrul chen po'i mthu mnga' bas gzhan gyis bsam pa'i sems shes na khyod kyis ji ltar med par bya bar nus/ de bzhin gshegs pa la gzhan yang nye gnas chen po shA ri'i bu dang / maud gal gyi bu chen po dang / na bun
146a4(mdo sde): dang / ma 'gags pa la sogs pa yod pas mi nus so/ /lha sbyin gyis rgyal po ma skyes dgra la smras pa/ rgyal po khyod kyis bdag gi grogs gyis shig /rgyal pos smras pa/ khyod las ci zhig byed par sems/ lha sbyin gyis smras pa/ rgyal po chen pos yul phyogs su bkar btags
146a5(mdo sde): te/ su yang dge slong rnams la gos dang / bza' ba dang / btung ba dang / bsod snyoms byin du ma stsal cig /de nas rgyal po ma skyes dgras kyang bkar btags te/ dge slong rnams la su yang gos dang / zas dang / bsod snyoms sbyin par gyur na rkang lag bcad do zhes bkar btags so/ /
146a6(mdo sde): de'i tshe bcom ldan 'das dge slong gi dge 'dun chen po'i 'khor dang bcas te/ bya rgod spungs pa'i ri nas bsod snyoms slong du song ba las ci yang ma rnyed do/ /de bzhin du zhag gcig nas zhag bdun gyi bar du ci yang ma rnyed pas shA ri'i bu la sogs pa slob ma chen po rnams ni rdzu 'phrul gyi mthus yul
146a7(mdo sde): khams gzhan du gos dang / zas dang / bsod snyoms slong du song ngo / /de'i tshe na lha sbyin gyis rgyal po ma skyes dgra la 'di skad ces smras so/ /da ltar sangs rgyas kyi slob ma chen po gcig kyang med de/ de bzhin gshegs pa gcig pu bzhugs kyis rgyal pos de bzhin gshegs pa spyan 'dren
146b1(mdo sde): du thong shig / pho brang gi nang du 'ongs na bdag cag gis bal gyi glang po che nag po ma rungs pa lnga brgya la chang blud de rab tu myos par byas la sangs rgyas spyan drangs te/ pho brang gi nang du 'ongs nas bal glang rmis shing myos pa de dag gis brdzis te gsad par bya'o/ /de nas rgyal po ma skyes dgras de
146b2(mdo sde): bzhin gshegs pa spyan 'dren du btang nas/ sangs rgyas dang / dgra bcom pa lnga brgya rgyal pos spyan drangs par gshegs par gnang ste rgyal po'i khab tu gshegs so/ /de nas rgyal po ma skyes dgras bal glang rmis shing myos pa lnga brgya bkye nas bal glang rmis pas shing bcag ra ba yang dral/
146b3(mdo sde): rtsig pa yang bsgyel te ngar ba'i sgra chen po phyung ste/ de bzhin gshegs pa dang dgra bcom pa lnga brgya'i logs su mchongs te song ngo / /de nas dgra bcom pa lnga brgya rab tu skrag nas steng gi nam mkha' la 'phags te sangs rgyas kyi steng gi nam mkha' la 'khod do/ /de'i tshe kun dga' bo 'ba'
146b4(mdo sde): zhig de bzhin gshegs pa dang ma bral te 'dug go/ /de'i tshe de bzhin gshegs pas byams pa dang snying rje'i shugs kyis phyag g.yas pa btegs nas phyag sor lnga las seng ge kha gdangs shing sgra chen po sgrogs par sprul nas bal glang rmis pa lnga brgya 'jigs skrag nas sa la 'gyel to/ /de
146b5(mdo sde): nas de bzhin gshegs pa 'khor mang pos bskor te rgyal po'i pho brang du gshegs nas rgyal po ma skyes dgra phyi rol du byung ste/ de bzhin gshegs pa bsu nas gdan la bzhugs su gsol lo/ /gdan la bzhugs nas mthol zhing 'gyod tshangs byas te/ sangs rgyas la 'di skad ces
146b6(mdo sde): gsol to/ /bcom ldan 'das 'di ni bdag gis bgyis pa ni ma lags so/ /lha sbyin gyis bgyid du stsal lo/ /bcom ldan 'das kyis bka' stsal pa/ de ngas shes te lha sbyin 'dis rtag tu nga la gnod pa byas te/ da ltar 'ba' zhig tu ma zad de/ 'das pa'i dus na yang rtag tu nga la
146b7(mdo sde): gnod pa byas na yang ngas ni thugs rje chen po'i shugs kyis rtag tu phan pa byas so/ /de'i tshe rgyal po ma skyes dgras thal mo sbyar te bcom ldan 'das la 'di skad ces gsol to/ /lha sbyin 'dis sngon 'das pa'i dus na de bzhin gshegs pa la gnod pa bgyis pa gang dang gang lags/ bcom
147a1(mdo sde): ldan 'das kyis bka' stsal pa/ legs par nyon cig dang dgrol zhing bshad par bya'o/ /sngon 'das pa'i dus na bskal pa grangs med pa 'das pa'i pha rol na rgyal po chen po ngang pa'i sha la dga' ba zhig byung ste/ rgyun du rngon pa zhig bya ngang pa shor du bcug go/ /de'i
147a2(mdo sde): tshe bya ngang pa lnga brgya zhig byang phyogs nas nam mkha' la lho phyogs su 'phur ba las ngang pa'i rgyal po de rngon pa'i bya rgya la zin no/ /de'i tshe rngon pa de rab tu dga' ba'i sems su gyur nas spyil bu nas byung ste/ gsad par gzas pa las/ ngang pa mo zhig 'phur te drung du 'ongs nas snying rje rje
147a3(mdo sde): skad du zer ba'i sgra byung ngo / /de nas rngon pa des gzhu bdungs/ mda' ltong du bcug ste gsad par gzas na yang mdas ma skrag ste/ 'dab ma gnyis brdabs nas ngang pa'i rgyal po'i steng du mchongs so/ /ngang pa phal lnga brgya yang de'i steng gi nam mkha' la 'khor zhing lding ngo / /de'i tshe na
147a4(mdo sde): rngon pa des ngang mo de snying rje ba'i skad phyung ste/ kha nas khrag skyug cing srog la yang mi lta bar ngang pa'i rgyal po la chags pa mthong nas rngon pa de 'di snyam du/ dud 'gro'i skye gnas su gyur pa'i bya yang 'di ltar gcig la gcig chags te lus dang srog kyang 'dor na/ bdag ji lta bu'i snying
147a5(mdo sde): zhig ngang pa'i rgyal po 'di gsad snyam bsams nas bya rgya bteg ste btang ngo / /de'i tshe ngang mo yang rab tu dga' ste phyi bzhin 'phur te/ ngang pa lnga brgyas bskor nas nam mkha' la 'phur te song ngo / /de'i tshe rngon pa des rgyal po la 'di skad ces gsol to/ /bdag gis ngang pa'i rgyal
147a6(mdo sde): po gcig zin te dbul bar bgyis pa las ngang pa mo zhig kha nas khrag skyug cing mda' gzhu la yang mi 'dzem par ngang pa'i rgyal po'i steng du mchongs pas bdag snying gis ma bzod nas btang ba las ngang pa lnga brgyas bskor nas nam mkha' la 'phur te song ngo / /de'i tshe rgyal po de tshig de thos nas
147a7(mdo sde): sems mi bde bar gyur te/ snying rje ba'i sems skyes nas dud 'gro'i skye gnas su gyur pa la yang gcig la gcig chu gang byed de/ lus dang srog kyang mi phangs so snyam bsams nas rgyal po yang ngang pa'i sha mi za bar yi dam bcas so/ /de'i tshe de'i dus na rgyal po chen po de ni/ da ltar
147b1(mdo sde): rgyal po chen po nyid yin no/ /de'i tshe de'i dus na/ rngon par gyur pa de ni da ltar lha sbyin nyid yin no/ /de'i tshe de'i dus na ngang pa mo kha nas khrag skyug pa de ni da ltar kun dga' bo yin no/ /de'i tshe de'i dus na ngang pa lnga brgya ni da ltar dgra bcom pa lnga brgya yin no/ /de'i tshe de'i dus
147b2(mdo sde): na ngang pa'i rgyal por gyur pa de ni da ltar nga yin no/ /de bas na de ltar kun dga' bos da ltar nga la chags pa yang sngon dang 'dra'o/ /de'i tshe de'i dus na dgra bcom pa lnga brgya steng gi nam mkha' la 'phags pa yang sngon gyur pa dang 'dra'o/ /de'i tshe na yang lha sbyin nga la gnod pa byed pa yang
147b3(mdo sde): ngas ni snying rje chen po'i shugs kyis rgyun du phan pa'i don byas so/ /chos 'di bstan pa'i tshe lha dang mi brgya stong snyed 'bras bu dang po thob pa nas 'bras bu bzhi pa'i bar du thob par gyur to/ /la la ni bla na med pa yang dag par rdzogs pa'i byang chub tu sems bskyed nas nyan thos dang / rang sangs
147b4(mdo sde): rgyas kyi bar du sems bskyed par gyur to/ /gzhan yang lha sbyin ngan sems ma zhi nas 'di snyam du bdag gi sor mo bcu'i sen mo ring du skyes la/ sen mo'i bar du dug bcug la de bzhin gshegs pa gang na bar song la mgo bos zhabs la phyag 'tshal to/ /de ltar phyag 'tshal te
147b5(mdo sde): zhabs la bzung ba'i tshe sen mo bcu'i 'og na dug yod pas zhabs la bskus te/ dug langs nas gdon mi za bar tshe'i dus byed par 'gyur ro snyam bsams nas/ ji ltar bsams pa ltar de bzhin gshegs pa gang na bar song nas der phyin pa dang / zhabs la mgo bos phyag 'tshal nas
147b6(mdo sde): zhabs la lag pas bzung ste dug bskus pa dang / de'i tshe dug de dag ni zil dngar du gyur te de bzhin gshegs pa la gnod par ma gyur to/ /de ltar lha sbyin gyis bsams pa ltar ma gyur nas yang 'di snyam du de bzhin gshegs pa da ltar bya rgod spungs pa'i ri la gcig pu bzhugs kyis/
147b7(mdo sde): ri de'i steng du song la pha bong rbab tu btang la gsad par bya'o snyam bsams nas ri'i rtse mor song ste rbab btang ba las/ sangs rgyas kyi zhabs kyi mthe'u chung rmas kyang nga'i thugs rje chen po'i shugs kyis dgra dang gnyen la mnyam snyoms so/ /gzhan yang lha sbyin gyis sngon 'das pa'i dus
148a1(mdo sde): bskal pa grangs med pa'i pha rol de'i tshe de'i dus na/ sangs rgyas bcom ldan 'das rigs par ston pa zhes bya ba de bzhin gshegs pa dgra bcom pa yang dag par rdzogs pa'i sangs rgyas/ rig pa dang zhabs su ldan pa/ bde bar gshegs pa/ 'jig rten mkhyen pa/
148a2(mdo sde): skyes bu 'dul ba'i kha lo sgyur ba bla na med pa/ ston pa rgyal ba 'jig rten du byung ngo / /sangs rgyas de mya ngan las 'das nas gzugs brnyan la chos spyod pa'i tshe bsam gtan byed pa'i dge slong zhig dgon pa'i tshal na 'dug pa las de'i tshe dge slong de la shig mang du za'o/ /de nas
148a3(mdo sde): dge slong des shig dang 'di skad du dam bcas so/ /kho bo bsam gtan byed pa'i tshe khyed ma 'gul bar yib cing sdod cig ces dam bcas nas shig rnams kyang de bzhin du byed do/ /de nas dus gzhan zhig na 'ji ba zhig der 'ongs nas shig la 'di skad ces so/ /khyod la 'di ltar tsho zhing
148a4(mdo sde): nyam mtshag bzang ba ci las gyur ces dris na/ shig gis smras pa/ bdag gi gnas po rtag tu bsam gtan byed pa des bdag cag gi zas dang skom dus las mi yol bar dus bzhin du za bas na nyam mtshag bzang ba yin no/ /'ji bas smras pa/ bdag kyang khyed dang lhan cig tu
148a5(mdo sde): 'dug go zhes smras nas de na lhan cig tu 'dug go/ /de'i tshe dge slong de bsam gtan byed pa las 'ji ba des sha dang khrag gi dri tshor nas dge slong de la btsugs so/ /de nas dge slong de sems 'khrugs nas gos phud de me'i nang du bor nas bsregs so/ /de'i tshe de'i dus na bsam gtan
148a6(mdo sde): byed pa'i dge slong de ni sangs rgyas 'od srung yin no/ /de'i tshe de'i dus na 'ji ba de ni lha sbyin nyid yin no/ /de'i tshe de'i dus na shig tu gyur pa de ni da ltar nga yin no/ /lha sbyin de khe bkur dang rnyed pa'i phyir nga la gnod par byas na da mngon par sangs rgyas na yang khe bkur dang grags pa'i phyir sangs
148a7(mdo sde): rgyas kyi sku la khrag phyung ba sems can dmyal ba chen por lhung ngo / /lha sbyin gyis rtag tu nga la ngan sems kyis de bzhin gshegs pa la gnod pa byas pa ni bskal par yang brjod kyis mi rdzogs te/ de bzhin gshegs pa ni rtag tu thugs rje chen pos byams shing brtse ba'i thugs kyis
148b1(mdo sde): 296bskyabs so/ /nga ni lha sbyin dang phrad pas myur du sangs rgyas su grub par gyur te/ drin dran pa'i phyir rtag tu thugs rjes bskyabs so/ /de'i tshe na de bzhin gshegs pas kun dga' bo la 'di skad ces bka' stsal to/ /khyed sems can dmyal ba'i nang du song la lha sbyin khyod sdug
148b2(mdo sde): bsngal gyis rab tu nyon mongs sam zhes dris la shog shig / de nas kun dga' bos sangs rgyas kyi bka' bzhin du sems can dmyal ba'i nang du song nas dmyal ba'i sgor phyin te/ dmyal ba'i srungs ma a bang la khyod lha sbyin bos shig ces smras so/ /a bang gis smras pa/ khyod sangs
148b3(mdo sde): rgyas gang gi lha sbyin 'dod/ 'das pa'i sangs rgyas thams cad la yang lha sbyin zhes bya ba yod do zhes smras nas/ de nas a bang gis lha sbyin la kun dga' bo da ltar sgo'i phyi rol na sdod de khyod dang phrad dgos so zhes zer ro/ /lha sbyin der 'ongs te kun dga' bo la legs par 'ongs
148b4(mdo sde): sam/ ci de bzhin gshegs pa gsung bdag la da ltar mtshams med pa'i sems can dmyal ba 'di na bde ba ni dge slong bsam gtan gsum pa la zhugs pa'i bde ba thob pa dang 'dra'o/ /bcom ldan 'das kyis bka' stsal pa/ byang chub sems dpa' chen po sems can gyi
148b5(mdo sde): don du thabs mkhas pa chen pos skye shi'i 'khor ba'i sdug bsngal chen po grangs med pa myong ngo / /yang de la gnod par mi 'dzin to/ /gang zhig lha sbyin ni yang dag par sdig pa can yin te/ mtshams med pa'i sems can dmyal bar ltung snyam sems na de ni gnas med do/ /de'i
148b6(mdo sde): tshe de bzhin gshegs pa las 'khor mang po rnams lha sbyin gyi spyod pa thabs mkhas pa shin tu zab mo 'di gsungs pa thos nas byang chub sems dpa' tshad med pa brgya stong snyed mi skye ba'i chos la bzod pa thob par gyur to/ /lha dang mi tshad med pa brgya stong snyed ni bla na med pa yang dag par
148b7(mdo sde): rdzogs pa'i byang chub tu sems bskyed do/ /lha dang mi tshad med pa brgya stong snyed ni rgyun du zhugs pa'i 'bras bu thob pa nas dgra bcom pa'i 'bras bu'i bar du thob par gyur to/ /de'i tshe bar snang gi lha rnams kyis steng gi nam mkha' las lha rdzas kyi me tog char bzhin du phab/ lha rdzas
149a1(mdo sde): kyi rol mo byas nas 'od zer chen pos kun tu snang bar byas te/ de bzhin gshegs pas gsungs pa ngo mtshar che ste dge'o zhes bstod do/ /bcom ldan 'das kyis de skad ces gsungs pa la 'khor mang po mngon par dga' nas mgo bos phyag 'tshal te phyir dong ngo / /
149a2(mdo sde): thabs mkhas pa chen po sangs rgyas drin lan bsab pa'i mdo las ngan don gyi le'u zhes bya ste drug pa'o// //thabs mkhas pa chen po sangs rgyas drin lan bsab pa'i mdo/ bam po lnga pa/ de'i tshe bcom ldan 'das la 'khor mang pos rim gro byas bkur stir byas/
149a3(mdo sde): mchod pa byas nas bsngags shing bstod pa byas te/ yongs su bskor nas mdun gyis bltas te bzhugs so/ /de nas de bzhin gshegs pa shin tu zab mo'i spyod yul tshad med pa la rol te/ skye bo mang po srid pa gsum gyi mi bzad pa'i sdug bsngal las gdon pa dang / sgrib
149a4(mdo sde): pa lnga bsal ba dang / kun nas glags shing 'ching ba dgrol ba dang / sems can thams cad rnam par grol ba thob par bya zhing 'dus ma byas pa'i bde ba la dgod pa'i phyir bsod nams kyi zhing rnam pa gnyis phye zhing ston to/ /gnyis gang zhe na/ mngon par 'du byed pa'i bsod
149a5(mdo sde): nams kyi zhing dang / mngon par 'du byed pa ma yin pa'i bsod nams kyi zhing ngo / /de yang gang zhe na/ pha ma dang / mkhan po dang / bla ma dang / sangs rgyas dang / chos dang / dge 'dun dang / byang chub sems dpa' rnams yin te/ sems can gyis de'i phyogs su mchod pa'i bsod
149a6(mdo sde): nams byas na/ lam gyi 'bras bu thob par 'gyur ro/ /de nas bcom ldan 'das kyis shes rab can gyi mchog shA ri'i bu la sogs pa nye gnas chen po rnams la 'di skad ces bka' stsal to/ /khyed rnams shes par gyis shig /de bzhin gshegs pa ni ring po mi thogs par mya ngan
149a7(mdo sde): las 'da'o/ /shA ri'i bus de skad ces bka' stsal pa thos nas lus kyi yan lag la khab kyis gtsags pa ltar mi bde zhing mya ngan gyis non nas sa la 'gyel te brgyal ba las gdong du chu grang mos gtor nas ring zhig lon pa dang phyir sangs te/ langs nas thal mo sbyar ba btud de tshigs
149b1(mdo sde): su bcad pa 'di dag gis mngon par bstod do/ /sangs rgyas bstan pa'i bdud rtsi la/ /nyan pa ngal zhing skyo ba med/ /le lo'i dbang du gyur pa'am/ /phan par mi 'gyur gang yang med/ /rgyud lngar 'khor ba'i rgya mtshor ni/ /rnyog pa'i 'dam du 'bying ba bzhin/ /sred cing 'dod
149b2(mdo sde): pas bcings pas na/ /shes pa med pas 'jig rten 'khor/ /sngon tshe yang dag drang spyad de/ /sbyin pa snyoms par mdzad pas na/ /smin mtshams mtshan dang ldan gyur te/ /'od kyi snang ba dpag tu med/ /spyan ni zla ba tshes pa 'dra/ /phyogs bcu'i yul khams ma lus
149b3(mdo sde): gzigs/ /'gro ba kun gyi sems kyi mig /mthong bas rab tu dga' bar 'gyur/ /de'i tshe shA ri'i bus tshigs su bcad pa brgya stong gis de bzhin gshegs pa la bstod nas mgo bos zhabs la phyag 'tshal te/ lan brgya stong gi bar du bskor ba byas nas lha rnams dang
149b4(mdo sde): klu dang / mi dang mi ma yin pa rnams la 'di skad ces smras so/ /rigs kyi bu dag kyi hud kyi hud 'jig rten stongs so/ /e ma 'o e ma 'o 'jig rten stongs so/ /re sdug re sdug 'jig rten stongs so/ /rin po che dam pa'i chos kyi gru zam zhig go/ /bla na med pa'i byang chub
149b5(mdo sde): kyi shing chag go/ /rin po che dam pa'i rgyal mtshan 'gyel lo/ /bla na med pa'i sangs rgyas kyi nyi ma mya ngan las 'das pa chen po'i ri phag tu nub bo/ /de skad ces smras pa dang / 'khor mang po thams cad dngangs nas lus kyi ba spu kun langs pa tsam du skrag par gyur to/ /nyi ma
149b6(mdo sde): yang 'od mi gsal zhing ri rnams kyang 'gyel lo/ /sa chen po yang rab tu g.yos so/ /de nas shA ri'i bus 'khor mang po la tshigs su bcad pa 'di dag smras so/ /bdag gis sangs rgyas sku mthong ba/ /btso ma gser gyi ri bo 'dra/ /mtshan dang yon tan kun 'gags te/ /
149b7(mdo sde): ming tsam 'ba' zhig lus par 'gyur/ /'jig rten gsum las 'byung ba'i phyir/ /brtson 'grus dbang du 'bad par bya/ /dge ba'i las rnams gdam bya na/ /mya ngan 'da' ba mchog tu bde/ /de nas shA ri'i bus 'khor mang po la spro ba bskyed nas rdzu 'phrul gyi mthu mngon du
150a1(mdo sde): bstan to/ /rdzu 'phrul gyi mthus steng gi nam mkha' la 'phags nas rin po che'i bal glang chen po mgo bo stong dang ldan pa zhig tu sprul to/ /bal gyi glang po che gcig la gcig 'khri zhing mgo bo stong phyir lta bar bstan to/ /bal gyi glang po de re re yang mche ba
150a2(mdo sde): bdun bdun dang ldan te/ mche ba re re la yang khrus kyi rdzing bu re re yod do/ /rdzing bu re re la yang me tog pad mo bdun bdun yod do/ /pad ma re re la yang sprul pa'i sangs rgyas re re bzhugs so/ /sprul pa'i sangs rgyas re re la yang nye gnas shA ri'i bu re re yod la/ shA ri'i bu re
150a3(mdo sde): res kyang 'od zer chen po bkye nas phyogs bcu'i 'jig rten gyi khams gang gA'i klung gi bye ma snyed snang bar byas te/ rgyu 'thun pa thams cad bsdus so/ /rgyu dang ldan pa thams cad 'dus nas de nas shA ri'i bus lus chen pos nam mkha' yongs su gang ba bstan to/ /lus chen
150a4(mdo sde): po las lus chung ngur bsgyur ba bstan pa yang bstan te/ sa'i nang du chu la bya ba bzhin du 'jug cing 'byung ba dang zhugs par yang mi mngon te/ lus kyi smad nas me 'bar ba dang / lus kyi stod nas chu 'bab pa yang bstan to/ /steng gi nam mkha' la thogs pa med par brgya nas stong
150a5(mdo sde): gi bar du cho 'phrul grangs med pa rnam pa sna tshogs pa bstan nas/ nam mkha' las babs te 'khor mang po la chos rgyas par bstan nas spro ba dang / gzengs bstod pa dang / dga' bar byas nas sems can tshad med pa brgya stong snyed ni bla na med pa yang dag par rdzogs pa'i
150a6(mdo sde): byang chub tu sems bskyed du bcug / sems can tshad med pa brgya stong snyed ni rgyun du zhugs pa nas dgra bcom pa'i 'bras bu'i bar du thob par byas nas/ gzhan yang sems can tshad med pa brgya stong snyed ni nyan thos dang / rang sangs rgyas su sems bskyed du bcug go/ /shA ri'i
150a7(mdo sde): bus de ltar phan pa dang bde ba'i don tshad med pa byas pas 'khor mang po la 'di skad ces smras so/ /bdag gis ji lta bu zhig snyed kyis de bzhin gshegs pa sngar mya ngan las 'da' ba mi mthong bar bya zhes te/ steng gi nam mkha' la 'phags nas bdag gi lus las me phyung
150b1(mdo sde): nas lus bsregs nas mya ngan las 'das so/ /de'i tshe na 'khor mang po'i rnams yid la gcags nas mig mi 'dzums par shA ri'i bu la lta zhing skad chen pos cho nges btab ste lus la sa rdul gyis gos par gyur/ nyi ma yang 'od mi gsal zhing gnam sa yang cher g.yos
150b2(mdo sde): so/ /de nas 'khor mang pos shA ri'i bu'i rus pa bsdus te mchod rten brtsigs te mchod pa byas so/ /de'i tshe na 'khor mang po brgya stong snyed ni shA ri'i bu dran pa'i phyir/ sdug bsngal gyis sems gdungs nas myos shing 'thoms te dran pa nyams par gyur to/ /de nas de
150b3(mdo sde): bzhin gshegs pas thugs rje'i shugs kyis shA ri'i bur sprul nas 'khor gyi nang na 'dug par byas nas 'khor mang po de dag shA ri'i bu de mthong nas mi dga' ba'i sdug bsngal zhi nas phyir rab tu dga' bar gyur to/ /de ltar dga' ba'i sems su gyur nas thams cad kyis
150b4(mdo sde): bla na med pa yang dag par rdzogs pa'i byang chub tu sems bskyed do/ /de nas kun dga' bos de bzhin gshegs pa'i byin gyi rlabs kyis 'khor mang po the tsom du gyur pa sems kyis shes nas stan las langs te/ bla gos phyogs gcig tu byas nas pus mo g.yas pa'i lha
150b5(mdo sde): nga sa la btsugs te thal mo sbyar ba btud de/ sangs rgyas la 'di skad ces gsol to/ /bcom ldan 'das ci'i rgyu ci'i rkyen gyis shA ri'i bu 'di de bzhin gshegs pa bas sngar mya ngan las 'das te 'khor mang po mi dga' ste mya ngan byed par 'gyur/ bcom ldan 'das kyis
150b6(mdo sde): kun dga' bo dang / 'khor mang po la bka' stsal pa/ shA ri'i bu 'di da ltar 'di 'ba' zhig tu de bzhin gshegs pa bas mya ngan las sngar 'das par ma zad de/ sngon 'das pa'i dus na yang nga sngar 'das pa mthong bar mi bzod nas sngar 'das so/ /de nas kun dga' bos sangs
150b7(mdo sde): rgyas la gsol pa/ bcom ldan 'das sngon 'das pa'i dus na shA ri'i bu sngar 'das pa'i dngos po ji lta bu lags/ bcom ldan 'das kyis bka' stsal pa/ khyed legs par nyon cig /sngon 'das pa'i dus bskal pa grangs med pa'i pha rol de'i tshe de'i dus na/ yul bA rA Na sI zhes
151a1(mdo sde): bya ba zhig yod de/ yul bA rA Na sI'i rgyal po de ni 'od zer chen po zhes bya'o/ /rgyal po 'od zer chen po zhes bya ba de la mtha'i rgyal phran drug cu dang / grong khyer brgyad brgya la dbang sgyur te/ rgyal po de rgyun du snying rje'i sems dang ldan pas thams cad la yid dang mi
151a2(mdo sde): 'gal bar sbyin pa yongs su gtong ngo / /de'i tshe na mtha'i rgyal phran gcig rgyal po de la mi dga' ste rgyun du ngan sems skye'o/ /rgyal po 'od zer chen pos zla ba ngo re re zhing dus drug gi nyi ma dang sbyar te/ bal gyi glang po che lnga brgya la rin po che dang / nor rdzas dang / gos dang /
151a3(mdo sde): bza' ba dang / btung ba bkal te tshong 'dus dang / grong khyer gyi sgo bzhir spungs nas thams cad la sbyin pa byed do/ /de'i tshe na rgyal phran dgrar gyur pa des de ltar rgyal po 'od zer chen po thams cad la yid dang mi 'gal bar gos dang / zas dang / gser dang / dngul dang / rin
151a4(mdo sde): po che'i bar du ci 'dod pa las sbyin pa byed do/ /zhes thos nas mtha'i rgyal phran des rgyal po 'od zer chen po sbyin pa'i bsod nams byed pa la phrag dog gi sems skyes te/ blon po rnams bsdus nas khyed rnams las su zhig bA rA Na sI'i rgyal po 'od zer chen po'i mgo slong du 'gro nus
151a5(mdo sde): zhes bsgo ba dang / blon po rnams kyis bdag cag ni gang yang rngo mi thogs zhes smras so/ /de nas yang thams cad la bkar btags te/ su zhig bA rA Na sI'i rgyal po 'od zer chen po'i mgo bslangs te 'ongs na gser rgya ma stong sbyin no zhes bkar btags pa dang / bram ze
151a6(mdo sde): gcig gis bdag gis slong du 'gro nus kyis/ bdag gi yo byad dang rgyags sbyor cig ces bsgo'o/ /yul 'di nas bA rA Na sIr rgyang grags drug stong yod pas de bzhin du rgyags dang yo byad sbyar nas/ bram ze bA rA Na sIr song ngo / /de'i tshe bram ze de yul bA rA Na sI'i yul phyogs
151a7(mdo sde): der phyin pa las sa chen po yang rnam pa drug du g.yos/ gcan gzan dang rnams kyang skrag nas phyogs bzhir bros/ nyi ma dang zla ba yang bsgribs pa bzhin mi gsal zhing mi snang bar gyur/ gza' lnga dang / skar ma rnams kyang dus bzhin du mi rgyu/ 'ja' lta bu
151b1(mdo sde): dmar po dang / nag po dang / dkar po dang / nyin mtshan dus dus su snang / skar ma yang 'khrug cing lhung bar gyur/ yul de'i 'bab chu dang / chu mig dang / khrus kyi rdzing dang / me tog dang / 'bras bu'i shing rgyas pa yid du 'ong ba rnams kyang skams par gyur to/ /de nas bram
151b2(mdo sde): ze de yang yul bA rA Na sI'i rgyal po'i pho brang gi sgor phyin to/ /de'i tshe na pho brang gi sgo srung ba'i lhas sgo srung ba'i mi la 'di skad ces smras so/ /bram ze ma rungs pa 'di lam ring po nas rgyal po 'od zer chen po'i mgo slong du 'ongs kyis khyod nang du ma btang shig /de nas bram ze de pho brang nang
151b3(mdo sde): du 'gror med de/ zhag bdun gyi bar du sdod sdod nas sgo srungs de la 'di skad ces smras so/ /bdag ni lam ring po nas 'ongs te rgyal po chen po dang phrad 'dod do zhes gsol cig /de nas sgo srungs kyis kyang de bzhin du bram ze cig lam ring po nas 'ongs te da ltar sgo na sdod do zhes gsol
151b4(mdo sde): to/ /rgyal pos tshig de thos nas de ma thag tu sgor byung ste bsu nas ji ltar pha dang bu phrad pa bzhin du phyag byas te khyod gang nas 'ongs/ lam du nyon mongs shing ngal bar ma gyur tam zhes smras so/ /bram zes smras pa/ bdag yul gzhan nas rgyal po khyod kyis mi'i yid dang mi 'gal bar
151b5(mdo sde): sbyin pa gtong ba'i yon tan thos te/ khyod kyi ming snyan pa ni gnam sa'i bar kun tu grags nas khyod kyi yon tan mi te bden no zhes thos pas bdag kyang ched du la lung bgrod de re ba yod pas 'ongs so/ /rgyal pos smras pa/ bdag ni da ltar thams cad sbyin pa zhes bya ste/ slong ba'am/
151b6(mdo sde): dgos pa yod na the tsom ma byed par slongs shig /bram zes smras pa/ bden yang dag gam/ bdag ni gzhan ni ci yang mi dgos kyi/ mchod sbyin chen po zhig byed pas rgyal po'i mgo slong du 'ongs so/ /rgyal pos tshig de thos nas 'di snyam du sems te/ bdag thog ma med pa nas skye
151b7(mdo sde): shir 'khor te/ lus 'di 'dra ba chud gsan kyang tshul bzhin chos kyi phyir ni ma yin gyi/ don med par skye shir 'khor bas bdag nyon mongs so/ /bdag gi lus 'dis sems can thams cad kyi phyir bla na med pa'i byang chub bsgrub par dam bcas pas dam byin par gyur na bdag gi thog
152a1(mdo sde): mar bsams pa dang yang 'gal la/ gal te lus 'di ma byin na/ bla na med pa yang dag par rdzogs pa'i byang chub thob par yang ji ltar 'gyur snyam bsams nas bram ze la shin tu dga'o/ /bdag yul srid kyi gdams pa dang / btsun mo dang / rgyal bu dang /
152a2(mdo sde): de dag la bsgo ba byas te/ de nas zhag bdun na khyod 'dod pa sbyin no zhes smras so/ /de nas rgyal po chen po pho brang gi nang du song nas btsun mo rnams la 'di skad ces bsgo'o/ /gnam sa'i bar na mdza' zhing sdug pa thams cad ni bye zhing 'bral bar 'gyur/ mi la skye ba yod na
152a3(mdo sde): 'chi ba yod la/ grub pa srid na 'jig pa yang srid de/ dbyar sa las ci skyes pa thams cad dgun ni kun skams par 'gyur ro/ /zhes smras so/ /btsun mo dang rgyal bu rnams kyis rgyal pos smras pa'i tshig de thos nas dper na mi brnangs pa dang 'dra ste/ skyug tu yang med/ mid du
152a4(mdo sde): yang med pa ltar gyur te/ rgyal po la ci'i slad du 'di skad gsungs zhes gsol pa dang / rgyal pos 'di skad ces smras so/ /bram ze zhig lam ring po nas 'ongs te nga'i mgo slong du 'ongs so/ /ngas kyang sbyin par byas so/ /btsun mo dang / rgyal bu rnams kyis tshig de thos nas lus
152a5(mdo sde): sa la brdabs nas cho nges btab nas skra yang 'bal/ gos kyang gshags dral te 'di skad ces gsol to/ /rgyal po chen po 'jig rten na bdag gi lus las phangs pa med na/ ci'i slad du 'di ltar shin tu gtang dka' ba gtong zhing sbyin pa mdzad ces gsol to/ /de'i tshe na blon po lnga
152a6(mdo sde): brgyas kyang bram ze la khyod 'di ltar rnag khrag dang bcas pa mnam zhing btsog pa'i mgo 'di cir dgos zhes smras pa dang / bram zes smras pa/ bdag dgos pas bdag gis bslangs pa la khyed kyis drir yang ci yod/ blon po rnams kyis smras pa/ khyod bdag cag gi yul du 'ongs pas
152a7(mdo sde): bdag cag gis kyang dri zhing khyod kyang tshul bzhin du smra bar rigs so/ /de nas bram zes drang por smrar yang blon po rnams kyis srog gi dbang po dang phral du dogs nas 'jigs pas cang ma smras so/ /de nas blon po lnga brgyas bram ze de la khyod ma skrag shig /khyod la mi 'jigs pa sbyin
152b1(mdo sde): no zhes smras so/ /de nas bram ze de la bram ze dbul po khyod la rnag khrag gi mgo mnam po des ci zhig rung / nged blon po lnga brgyas mi gcig cing yang rin po che sna bdun las byas pa'i mgo re rer brje zhing / khyod ci dgos pa yang mi rabs bdun gyi bar du chog par sbyin no zhes smras
152b2(mdo sde): so/ /bram ze na re mi 'dod do zhes smras so/ /blon po chen po rnams kyang bsams pa ltar ma gyur nas mya ngan gyis yid gdungs te skad phyung ste ngus nas rgyal po la 'di skad ces gsol to/ /rgyal po chen po bram ze mi gcig gi phyir yul sa dang / 'bangs dang / btsun mo dang /
152b3(mdo sde): rgyal bu la sogs pa thams cad bor te bdag cag gtan dwar bor zhing / lus par thugs kyis bzod dam/ rgyal pos smras pa/ nga ni khyed sems can thams cad kyi phyir lus 'di gtong zhing sbyin par byed do/ /de'i tshe na blon po nang gi chen po gcig gis rgyal pos gsungs
152b4(mdo sde): pa thos nas rgyal pos ni gdon mi za bar bram ze 'di la sku gtong ngo bar chad do snyam bsams nas/ bdag ji ltar rgyal po lus gtong ba la snying mi bzod cing blta bar mi bya snyam bsams nas/ khang pa dben par song ste/ mtshon rnon po thogs te bdag gi srog bcad do/ /de nas
152b5(mdo sde): rgyal po chen po pho brang gi rgyab kyi ra bar song ste/ bram ze bos te tshur shog da nga'i mgo khyer cig /khyod la byams shing brtse ba'i phyir khyod kyi sems dang yid ma zlogs nas/ sbyin pa 'dis ma 'ongs pa'i dus su shes rab kyi mgo thob par gyur cig ces smras nas/ thal mo sbyar te
152b6(mdo sde): phyogs bcur phyag byas so/ /phyag byas nas 'di skad ces smras so/ /phyogs bcu'i sangs rgyas rnams dang / byang chub sems dpa' rnams bdag la thugs brtse bar dgongs te/ bdag gi bsam pa 'di grub par byin gyis brlab tu gsol zhes smras nas bram ze la da khyod
152b7(mdo sde): la sbyin gyis khyer cig ces smras so/ /bram zes smras pa/ rgyal po la gyad kyi stobs yod de/ na tsha mi bzod pas phyir bdag la gnod pa byed par 'gyur gyis/ rgyal po khyod yang dag par de ltar nus na rgyal po nyid kyis skra bkrol te shing la thogs shig /rgyal pos tshig de
153a1(mdo sde): thos nas lhag par snying brtse ba'i sems skyes te/ bram ze 'di rid la nyam chung bas gal te bdag gi mgo gcod ma nus na bdag gi bsam pa chen po mi 'grub bo snyam bsams nas rgyal po nyid kyis thor to shing la btags te/ bram ze la khyod bdag gi mgo chod la phyir
153a2(mdo sde): bdag gi lag par zhog shig / bdag gi lag gis khyod la sbyin par bya'o/ /de nas bram zes ral gri thogs nas drung du spags pa las/ de'i tshe shing de'i lhas bram ze la dmig tshugs byas pas brgyal te sa la 'gyel to/ /de nas rgyal po 'od zer chen pos shing gi lha la 'di skad
153a3(mdo sde): ces smras so/ /khyod kho bo'i grogs mi byed par phyir kho bo'i dge ba'i bgegs dang bar chad byed dam/ de nas shing gi lha mya ngan gyis gdungs te kyi hud kyi hud ces smras nas nam mkha' la sprin med par char pa khrag tu bab ste sa chen po yang rab tu g.yos/ nyi ma yang mi gsal
153a4(mdo sde): zhing mun par gyur/ de nas bram zes rgyal po'i mgo bcad de phyir yul du song ngo / /de nas rgyal bu lnga brgyas blon po rnams dang / rgyal po 'od zer chen po'i rus bu bsdus nas mchod rten brtsigs te mchod pa byas so/ /bcom ldan 'das kyis kun dga' bo la bka' stsal
153a5(mdo sde): pa/ de'i tshe de'i dus na blon po nang gi chen pos rgyal po 'od zer chen pos mgo sbyin pa chen po byed pa la mthong bar snying mi bzod nas sngar tshe'i dus byas pa ni da ltar shA ri'i bu yin no/ /de'i tshe de'i dus na rgyal po 'od zer chen por gyur pa de ni da ltar de bzhin gshegs pa shAkya thub pa nga
153a6(mdo sde): yin no/ /byang chub sems dpa' de ltar na shin tu spyad dka' ba spyad par dam bcas te/ sems can thams cad kyi phyir sangs rgyas rnams kyi drin bsabs nas bla na med pa yang dag par rdzogs pa'i byang chub tu mngon par sangs rgyas so/ /de bas na shA ri'i bu nga mya ngan las 'da'
153a7(mdo sde): ba mig gis mthong bar mi bzod pas sngar mya ngan las 'das te/ sngon 'das pa'i dus na yang nga sbyin pa byed pa la mthong bar mi bzod nas sngar tshe'i dus byas so/ /pho brang rgyab kyi ra ba 'dir shing 'di kho na la 'khor los sgyur ba'i rgyal po byas pa'i mgo yang stong tshang bar yongs su
153b1(mdo sde): btang na lus kyi yan lag lag pa dang / rkang pa la sogs pa sbyin pa byas pa lta smos kyang ci dgos/ sangs rgyas kyis dka' thub mdzad pa 'di bstan pa'i tshe sems can tshad med pa brgya stong snyed bla na med pa yang dag par rdzogs pa'i byang chub tu sems bskyed par gyur to/ /lha
153b2(mdo sde): dang mi tshad med pa brgya stong snyed ni rgyun du zhugs pa'i 'bras bu thob pa nas dgra bcom pa'i 'bras bu'i bar du thob par gyur to/ /lha dang mi tshad med pa brgya stong snyed ni nyan thos dang rang sangs rgyas su sems bskyed do/ /bcom ldan 'das kyis de skad ces bka' stsal pa la/ lha dang /
153b3(mdo sde): klu dang / gnod sbyin dang / mi dang mi ma yin pa la sogs pa 'khor mang po thams cad mngon par dga' bas phyir dong ngo / /gzhan yang 'di lta ste/ yul ma ga d+hA na mi rgod ri brags pa lnga brgya zhig rtag tu chom po byed de/ 'dron po phan tshun rgyur med par gyur nas/ de'i tshe yul ma
153b4(mdo sde): ga d+hA'i rgyal pos dmag rnam bzhi bshams te mi rgod rnams phab nas mig phyung / rna ba dang sna yang bcad de ri brags ya nga bar bor ro/ /de'i tshe na mi rgod lnga brgya po lus kyi na tshas sdug bsngal bar gyur te srog la bab bo/ /mi rgod lnga brgya po de'i nang na sangs rgyas kyi slob mar gyur pa
153b5(mdo sde): gcig yod de/ des smras pa/ bdag cag ni tshe'i dus byed pa las mi ring na/ ci'i phyir kun gyis sangs rgyas la skyabs su mi gsol zhes smras so/ /de nas mi rgod lnga brgya'i rnams skad 'thun par sangs rgyas shAkya thub pa la phyag 'tshal lo zhes smras pa dang / de'i tshe na de
153b6(mdo sde): bzhin gshegs pa bya rgod spungs pa'i ri la bzhugs pa las/ thugs rje chen po'i shugs kyis ri ga na d+ha zhes bya ba la gshegs nas rlung chen po langs te/ ri de la shing tsan dan gyi tshal yod par phye ma bus nas nam mkha'i khams yongs su gang bar byas te mi rgod rnams gnas
153b7(mdo sde): pa'i ri la yang tsan dan gyi phye ma phyin par gyur te/ tsan dan gyi phye ma des mi rgod kyi rma'i steng du gos nas mig dang / sna dang / lus kyi rma thams cad sos te khrag kyang 'o mar gyur pas thams cad kyis 'di skad ces smras so/ /bdag cag ni sangs rgyas kyi thugs rje chen pos lus kyi rma kun
154a1(mdo sde): sos nas bde bar gyur te/ sangs rgyas kyi bka' drin bsab pa'i phyir bla na med pa yang dag par rdzogs pa'i byang chub tu sems bskyed do zhes smras nas thams cad kyis tshig 'thun par so so'i skye bo bde ba ma thob pa rnams ni bde ba thob par bya'o/ /ma grol ba rnams ni
154a2(mdo sde): grol bar bya'o/ /pha rol du ma phyin pa rnams ni pha rol du phyin par bya'o/ /'bras bu ma thob pa rnams ni 'bras bu thob par bya'o zhes dam bcas so/ /gzhan yang 'di lta ste/ de bzhin gshegs pa'i thugs rje chen po dang thabs mkhas pa'i rdzu 'phrul ni bsam gyis mi khyab bo/ /
154a3(mdo sde): sangs rgyas mnyan du yod pa na bzhugs pa'i tshe mi rgod lnga brgya zhig ri brags na gnas te 'dron po 'joms shing chos ma yin pa byed do/ /de'i tshe na de bzhin gshegs pa thabs mkhas pa'i shugs kyis mi zhig tu sprul nas bal gyi glang po che bzang po la zhon nas lus la yang
154a4(mdo sde): gos gyon zhing mda' gzhu dang mtshon cha thogs te/ bal gyi glang po che yang rin po che sna bdun gyis brgyan te/ bdag gi lus la yang rin po che sna bdun gyis brgyan nas gcig pu mi rgod 'dug pa'i ri brags logs su song ngo / /de'i tshe na mi rgod lnga brgya'i rnams rgyang nas mi de lta bu
154a5(mdo sde): zhig 'ong ba mthong nas gcig la gcig bdag lo mang du mi rgod byas na 'di lta bu ma mthong ngo zhes smras so/ /de'i tshe na mi rgod de dag gi dpon po zhig yod pa des khyed rnams ci mthong zhes dris na/ de dag gis mi gcig gis bal gyi glang bzang po zhig la zhon te 'ong ba zhig yod do/ /mi
154a6(mdo sde): de'i gos dang rgyan yang rin po che sna bdun las byas/ bal glang yang rin po che sna bdun gyis brgyan te gnam sa la yang 'od 'tsher ba de lta bu zhig lam thog thag tu 'ong ngo / /gal te bdag cag gis mi de thebs shing zin na mi rabs bdun gyi bar du phyug pa'i nor yod do zhes smras so/ /de'i
154a7(mdo sde): tshe mi rgod kyi dpon po des tshig de thos nas rab tu dga' ste 'di skad ces bgros so/ /bdag cag gis dal gyis bzhabs la drung du phyin pa dang / kun gyis mda' 'phangs te gzung bar bya'o/ /de nas mi rgod lnga brgyas drung du bsnyen nas cig car skad phyung nas kus btab bo/ /
154b1(mdo sde): de'i tshe na sprul pa'i mi des byams shing brtse ba'i sems kyis gzhu bdungs nas mda' 'phangs pa dang mi rgod lnga brgya rnams la mda' re re phog ste mi bzod pa'i na tsha myong nas sa la 'gre zhing skad chen po phyung nas ngus so/ /de dag gis mda' phyung bar bskyod na mda' rab tu dam pas
154b2(mdo sde): stobs ci yod pas btsal kyang ma nus so/ /de nas mi rgod lnga brgyas skrag nas da ni bdag cag gdon mi za bar 'chi'o snyam mo/ /de ci'i phyir zhe na/ bdag cag 'di snyed kyis mi gcig pu zhig ma thub pa ngo mtshar che'o zhes thams cad tshig 'thun par 'di skad ces smras so/ /
154b3(mdo sde): mi yi nang na khyod ci yin/ /lha 'am klu 'am sam/ /'on te rig sngags mthu yin nam/ /mda' cig 'phangs pas lnga brgya rmas/ /na ba'i sdug bsngal bzod dka' bas/ /bdag cag khyod la srog phyogs kyis/ /gdug pa'i mda' rnams dbyung du gsol/ /
154b4(mdo sde): phyin cad 'gal ba mi bgyid do/ /de nas sprul pa'i mi des tshigs su bcad de smras pa/ sta re rma las 'da' ba med/ /'phen pa'i nang na mde'u thung mchog /lang tsho gyad kyis mi byin te/ /mang du thos pas med par 'gyur/ /de'i tshe sprul pa'i mi des tshigs su bcad pa
154b5(mdo sde): 'di smras nas phyir sangs rgyas kyi skur bsgyur te 'od zer chen po bkye nas phyogs bcu'i 'jig rten gyi khams thams cad snang bar byas nas 'od des reg pa'i sems can long ba rnams ni mig gis gzugs mthong bar gyur/ lus zha bo sgur po rnams ni phyir rangs par gyur/ lus kyi
154b6(mdo sde): rkang lag ma tshang ba rnams ni yan lag dang ldan par gyur/ smyos pa rnams kyang dran pa rnyed par gyur/ /mdor na ji tsam du yid du mi 'ong ba thams cad yid du 'ong bar gyur to/ /de'i tshe na de bzhin gshegs pas mi rgod lnga brgya la chos rnam pa sna tshogs bstan te/ spro ba dang / gzengs
154b7(mdo sde): bstod pa dang / dga' bar byas pas mi rgod lnga brgya rnams chos thos nas rab tu dga' nas lus kyi rma yang sos/ khrag kyang 'o mar gyur te/ bla na med pa yang dag par rdzogs pa'i byang chub tu sems bskyed nas thams cad tshig 'thun par tshigs su bcad pa 'di dag gsol to/ /bdag
155a1(mdo sde): cag byang chub sems bskyed de/ /sems can phan don rgyas par bgyi/ /sangs rgyas bstan pa rjes su bslab/ /bkur sti rim gro rgyun du bgyi/ /sangs rgyas thugs rje'i shugs kyis bskyabs/ /sdug bsngal las thar sems lus bde/ /sangs rgyas byang chub
155a2(mdo sde): sems dpa' dang / /dge ba'i bshes gnyen drin dran bgyi/ /slob dpon bla ma pha ma dang / de las gzhan pa sems can rnams/ /byams sdang kun la mnyam par sems/ /drin gyi bsod nams gnyis su med/ /de'i tshe steng gi nam mkha' la 'dod pa'i khams kyi lha brgya byin
155a3(mdo sde): lha'i dbang po la sogs pas lha rdzas kyi me tog char bzhin du phab nas lha rdzas kyi rol mos de bzhin gshegs pa la mchod pa byas te/ skad 'thun par tshigs su bcad pa 'di skad ces gsol to/ /bdag cag sngon gyi bsod nams kyis/ /'od zer snang ba mchog tu mdzes/ /mchod
155a4(mdo sde): pa'i yo byad dam pa yis/ /kun la phan pa'i don bgyi'o/ /sangs rgyas phrad par shin tu dka'/ /dam chos thos par rab tu dka'/ /sngon tshe dge rtsa bskrun pas na/ /shAka rigs lha dang phrad par gyur/ /sangs rgyas bka' drin dran slad du/ /byang chub tu ni sems bskyed
155a5(mdo sde): de/ /bdag cag sangs rgyas mthong ba dang / /theg pa gsum gyi dge ba rnams/ /'gro ba ma lus don gyi phyir/ /bla med byang chub yongs su bsngo/ /de'i tshe lha rnams kyis tshigs su bcad pa de dag smras nas lan brgya stong du bskor ba byas te/ sangs rgyas la mgo bos phyag byas nas
155a6(mdo sde): steng gi nam mkha' la phyir dong ngo / /gzhan yang 'di lta ste/ de bzhin gshegs pa'i thabs mkhas pa dang / thugs rje chen po'i dge ba'i rtsa ba'i stobs bsam gyis mi khyab bo/ /de'i tshe yul yangs pa can na bram ze zhig log par lta ba la zhen te/ nga rgyal gyis mngon par zin pas/ shA
155a7(mdo sde): ri'i bu dang / maud gal gyi bu chen pos bram ze de dang bshes te rgyun du khyim du song nas chos bstan kyang dad par ma gyur te ngan par lta ba la chags so/ /bram ze de rab tu phyug pa las nor bu rin po che rab tu mang yang de la bu med de/ gal te shi bar gyur na nor phyugs thams cad slar sdud do snyam
155b1(mdo sde): bsams so/ /de nas ri gnyan gyi lha dang / shing gi lha dang / de dag la sogs pa la mchod cing gsol nas zhag dgu bcu lon pa dang chung ma la bu yod par gyur to/ /de nas zla ba tshang ba dang bu khye'u byad gzugs bzang ba/ blta na sdug pa/ mi'i mtshan dang ldan pa/ pha ma'i snying du sdug
155b2(mdo sde): pa/ mang po'i yid du 'ong ba cig btsas so/ /bu de gsos pa bskyed de/ lo nyi shu lon pa dang grogs po dang phyi rol du 'khyam zhing ltad mo ltar song ba las lam du ba lang rmis pa dang phrad pas brdzis te shi bar gyur to/ /de ltar bu shi ba pha mas thos nas skad phyung nas ngu zhing cho nges btab nas
155b3(mdo sde): sa la 'gre zhing lus la sa rdul bgos te skra yang bal nas nang gcig tu bdag gi rin po che med par gyur to zhes smras te/ cho nges btab ste bu'i ro ga na ba der song nas bu ro pang du blangs te brgyal zhing phyir sangs pa tsam du ngu ngu nas myos par gyur to/ /gos kyang bor nas sgren mor song song ba las de
155b4(mdo sde): bzhin gshegs pa dang phrad do/ /de nas de bzhin gshegs pa'i thugs rje chen po'i shugs kyis de'i bur sprul te bu dang phrad par byas nas bu'i pha ma rab tu dga' ba'i sems skyes te/ bu pang du blangs te myos pa yang sangs te/ sems phyir sor chud nas de bzhin gshegs pas de la chos ston to/ /
155b5(mdo sde): des chos thos nas mod la bla na med pa yang dag par rdzogs pa'i byang chub tu sems bskyed par gyur to/ /gzhan yang 'di lta ste/ de bzhin gshegs pa'i thugs rje chen po dang / dge ba'i rtsa ba'i stobs ni bsam gyis mi khyab bo/ /de'i tshe rgyal po bai dUr+yas dmag rnam bzhi bshams nas yul ser skya
155b6(mdo sde): ba rnams pham par byas te shAka rigs kyi bu rnams bzung nas mchan khung nub pa tsam du sa brkos nas g.yo zhing 'gul mi nus par sa thams su bcug go/ /de ltar sa thams su bcug nas zhag bdun lon pa dang / de bzhin gshegs pas thugs rje chen po'i stobs kyis sa thams de khrus kyi rdzing bur
155b7(mdo sde): sprul te/ rdzing bu'i chu de yang yon tan brgyad dang ldan la me tog pad mas steng yog go/ /'di lta ste/ me tog pad ma dang / puN Da rI ka dang / kha dog sngon po dang / dmar po dang / ser po dang / dkar po shing rta'i phang lo tsam gyis yongs su khebs la bya rnam pa sna tshogs kyang skad snyan pa 'byin par sprul to/
156a1(mdo sde): de'i tshe shAg rigs kyi bu rnams de ltar gyur pas rab tu dga' ba'i sems bskyed nas mod la bla na med pa yang dag par rdzogs pa'i byang chub tu sems bskyed do/ /byang chub tu sems bskyed nas rgyal po bai dUr+yas bal gyi glang po che nag po ma rungs pa lnga brgya chang blud de rmis par byas nas rkang pa
156a2(mdo sde): la lcags kyi rmig pa bskon nas sna la ral gri rnon po btags nas skad ngan phyung ste shAg rigs kyi bu rnams brdzir bcug go/ /ba lang rmig pa rnams kyis shAg rigs kyi bu rnams brdzis nas lhu tshigs dang / sha dang / pags pa dang / rus pa kun zhib mor sa la btsog btsog ltar bzhag go/ /
156a3(mdo sde): de bzhin gshegs pa'i thugs rje chen po'i stobs kyis de dag sems dang lus la mi bde ba med par gyur/ lus dang sems bde bas byang chub tu sems bskyed par gyur/ byang chub tu sems bskyed pas sems can thams cad la mnyam snyoms pa'i sems su gyur/ sems mnyam par gyur pas zhe
156a4(mdo sde): sdang gi sems med par gyur/ zhe sdang med pas tshe 'phos nas mtho ris kyi lhar skyes so/ /de ltar mtho ris kyi lhar skyes nas lha'i mig gis thog ma rgyu ci las gyur pa brtags nas gcig la gcig 'di skad du bdag cag ni sangs rgyas kyi thugs rje chen po'i bka' drin gyis lhar skyes te/ rin po che sna bdun
156a5(mdo sde): gyi gzhal yas khang dang lha rdzas kyi gos dam pa dang ldan te/ lus la 'od kyang yod la rol mo dang bde ba'i longs spyod thams cad dang ldan par gyur to zhes smras so/ /de ltar de bzhin gshegs pa'i rdzu 'phrul gyi mthus de ltar gyur pas na bdag cag kyang sems can thams cad la phan pa dang bde ba'i don
156a6(mdo sde): du snying rje chen po'i sems bskyed de/ sangs rgyas kyi chos gang na yod pa na grong ngam/ grong rdal lam/ ri'am/ tshal lam/ shing drung ngam/ pho brang 'khor ram/ khang khyim mam/ gang na mdo sde 'di 'dri'am/ klog gam/ 'don tam/ 'chad pa'i gnas der chos kyang mi brel ba yid bzhin du
156a7(mdo sde): sbyar zhing dbul bar bya'o/ /gnas der mtshon gyis gnod par byed pa dang / rims nad dang / mu ge mi 'byung bar bdag cag gis nyin mtshan du bsrung zhing bskyab par bgyi'o/ /zhes de skad ces smon lam btab nas lha de dag gi tshe dang / stobs dang / lus kyi mdog dang / 'od gsal ba
156b1(mdo sde): snga bas kyang lhag par bzang bar gyur te/ de dag rab tu dga' nas nam mkha'i phyogs nas phyir dong ngo / /gzhan yang de bzhin gshegs pa'i thabs mkhas pa'i thugs rje chen po dang / dge ba'i rtsa ba'i stobs ni bsam gyis mi khyab bo/ /de'i tshe rgyal po bai dUr+yas yul ser skya phab nas
156b2(mdo sde): shAg rigs kyi bu rnams med par byas pa'i 'og tu shAg rigs kyi bu mo bzang mo ci la yang mkhas pa gzhan pas lhag pa lnga brgya zhig gdams nas bu mo lnga brgyas skor te/ rol mo byas nas phyir bdag gi yul du 'ongs te/ btsun mo dang slas rnams bcas su pho brang du 'dus tshogs nas skyil mo krung
156b3(mdo sde): bcas te 'dug go/ /gdan la 'dug nas bdag skyid do legs so zhes smras so/ /de nas shAg rigs kyi bu mo rnams kyis rgyal po bai dUr+ya la khyod cis skyid ces smras so/ /rgyal pos smras pa/ kho bo dgra las rgyal bas skyid do/ /bu mo rnams kyis smras pa/ khyod rgyal ba ma yin no/ /ji ste
156b4(mdo sde): rgyal po'i dmag rnam bzhi kun log na yang shAg rigs kyi bu gcig las mi thub bo/ /bdag cag shAg rigs kyi mi rnams sangs rgyas kyi slob mar gyur te/ ci la yang brtod pa med pas rgyal po rgyal bar zad do/ /gal te ngan sems bskyed nas khyod snga phyi lan gsum bzhi'i bar du yul ser skyar
156b5(mdo sde): dmag rnam bzhi drangs pa na rtag tu pham par byas pa ma yin nam/ khyod thog ma dmag drangs pa'i tshe shAg rigs kyi bu rnams 'di skad zer ro/ /rgyal po bai dUr+ya khrel med pa drin mi shes par gnod pa byed du 'ong ba de dang 'gyed par gyur na mdzangs ngan gyi bye brag gang yang med dkar nag kyang mi mngon
156b6(mdo sde): gyis/ bdag cag gis skrag pa tsam byas te phyir bzlog pa'i phyir thams cad kyis 'di skad ces dam bcas so/ /bdag cag gis mda' cig car 'phangs la pha rol la smas shing gnod par mi bya'o zhes dmag rnam bzhi bshams nas rgyang grags bzhi bcu'i mdun du khyod kyi dmag bsu nas kun gyis
156b7(mdo sde): mda' 'phangs na mda'i rgyun ma chad de/ rgyal po khyod skrag nas phyir ma log gam/ de nas yang zhag dgu bcu lon pa'i 'og tu phyir dmag rnam bzhi drangs nas shAg rigs la drangs te brgal ba na/ de'i tshe shAg rigs kyi bu rnams 'di skad ces bgros so/ /rgyal po bai dUr+ya sdig pa can
157a1(mdo sde): khrel dang ngo tsha mi shes pa da yang bdag cag la gnod pa byed du 'ongs pas bdag cag shAg rigs rnams kyis 'di ltar dam bca'o/ /dgra de dag la bdag gis cig car mda' 'phangs la de dag gi lus la gnod par mi 'gyur bar de'i ya lad kyi rgyun kun bcad de/ khrab
157a2(mdo sde): kyis la lhags par bya'o zhes dam bcas nas shAg rigs kun gyis mda' 'phangs nas khrab kyi rgyun kun bcad de sgren mor bzhag go/ /de nas rgyal bu khyod skrag nas de ni bdag cag gi srog la bab na ji ltar bya zhes bgros pa las blon po gcig gis 'di skad ces gros ma btab bam/
157a3(mdo sde): shAg rigs rnams ni sangs rgyas kyi slob ma yin pas srog mi gcod pa'i khrims bsrungs te snying rje che bas bdag cag la gnod pa ma byas kyi de lta ma yin na bdag cag gi lus dang srog med par 'gyur ro zhes smras nas de ltar bden na da dung du brgal lo zhes smras te/ de'i tshe na shAg rigs
157a4(mdo sde): kyi bu rnams ni lag pa mi 'gul bar sdod do/ /rgyal po bai dUr+ya'i dmag rnam bzhi drung du bsnyen kyang shAg rigs kyi bu rnams mi rgol bar sdod do/ /de nas bram ze zhig 'dug pas shAg rigs rnams la 'di skad ces smras so/ /da mi bde ba byung bzhin du ci'i phyir mi rgol bar sdod ces
157a5(mdo sde): smras pa dang / shAg rigs rnams kyis smras pa/ bdag cag ni ci la yang brtod pa med de/ gal te 'di dang brtod par gyur na sangs rgyas kyi slob mar mi rung ngo zhes smras so/ /de nas bram ze de dag gis smras pa la ma rangs te/ gcig pu shAg rigs kyi mdun du 'phags nas rgyal
157a6(mdo sde): po bai dUr+ya'i dmag la brgal te mda' gcig 'phangs pas mi bdun bdun rmas par byas pas ring po mi thogs par rmas pa dang shi ba mang bar gyur te/ rgyal po khyod dmag rnam bzhi dang phyir ma log gam/ dmag phyir log pa'i 'og tu shAg rigs rnams 'di snyam du sems par gyur to/ /
157a7(mdo sde): bdag cag rnams bram ze 'di dang lhan cig 'dug cing 'grogs pa'i mi rigs so snyam bsams nas shAg rigs rnams 'dus nas bram ze yul de nas bskrad do/ /bram ze de bskrad pa'i 'og tu yang rgyal pos dmag rnam bzhi drangs nas yul ser skya phab nas rgyal bar byas pa yin no/ /de
157b1(mdo sde): nas rgyal po bai dUr+ya skyengs te ngo tsha bar gyur to/ /de nas rigs ngan pa'i shan pa bkug nas shAg rigs kyi bu mo rnams rkang pa dang lag pa gtubs la sna dang rna ba bcad de shing rtas bskyas nas dur khrod du bor ro/ /de'i tshe shAg rigs kyi bu mo rnams rkang lag bcad nas sa la 'gre zhing sdug
157b2(mdo sde): bsngal chen po myong bar gyur nas srog la bab bo/ /de'i tshe shAg rigs kyi bu mo rnams sdug bsngal gyis gdungs pas la la ni pha ma dang ming po dang phu nu mo'i ming nas 'bod/ la la ni gnam 'bod/ la la ni sa 'bod/ la la ni rab tu sdug bsngal bar 'bod par gyur to/ /de'i nang na
157b3(mdo sde): shAg rigs kyi bu mo mchog tu gyur pa gcig gis bu mo rnams la 'di skad ces smras so/ /phu nu mo dag 'di ltar rig par gyis shig /bdag gis sngon sangs rgyas las 'di ltar thos so/ /gang zhig phongs shing nyam thag par gyur pa na sems rtse gcig tu sangs rgyas yid la byas te
157b4(mdo sde): mtshan nas brjod la srog phyogs na bsam pa bzhin du 'grub cing bde bar 'gyur ro zhes thos so/ /de nas shAg rigs kyi bu mo lnga brgya rnams sems rtse gcig tu btud nas 'thun par sangs rgyas shAkya thub pa dgra bcom pa yang dag par rdzogs pa'i sangs rgyas la phyag 'tshal lo zhes
157b5(mdo sde): brjod de/ kyi hud kyi hud/ e ma re sdug /e ma re sdug /bcom ldan 'das bde bar gshegs pa zhes bos so/ /de skad smras ma thag tu de bzhin gshegs pa thugs rje chen po'i shugs kyis steng gi nam mkha' la snying rje chen po'i sprin chags te/ snying rje chen po'i sprin las char pa
157b6(mdo sde): bab nas char pa'i thigs pas bu mo'i lus la phog go/ /char pas phog ma thag tu bu mo de dag gi lag pa dang / rkang pa la sogs pa yan lag thams cad snga mkho bzhin du sos par gyur to/ /de'i tshe shAg rigs kyi bu mo rnams rab tu dga' bar gyur nas thams cad tshig 'thun par de
157b7(mdo sde): bzhin gshegs pa byams pa'i pha ma dang / bla na med pa bcom ldan 'das ni 'jig rten gyi sman dam pa'o/ /'jig rten gyi snang ba'i spyan no/ /khams gsum gyi sdug bsngal las thar bar mdzad pa'o/ /shin tu bde ba sbyin pa'o/ /de ci'i phyir zhe na/ bdag cag sdug bsngal
158a1(mdo sde): gyis gdungs pa las thar bar gyur pas bdag cag gis sangs rgyas kyi bka' drin dran par bya ba'i phyir da sangs rgyas kyi bka' drin bsab par bya na thabs ji lta bu zhig gis bka' drin bsab par bya/ de bzhin gshegs pa'i sku ni rdo rje'i sku/ rtag tu gnas pa'i
158a2(mdo sde): sku/ bkres pa dang skom pa med pa'i sku/ gzugs dam pa'i sku/ bsam gtan dang / ting nge 'dzin dang / dbang po dang / stobs dang / byang chub kyi yan lag bsam gyis mi khyab pa phun sum tshogs pa dang ldan pa'o/ /mtshan sum cu rtsa gnyis dang / dpe byad bzang
158a3(mdo sde): po brgyad cus yongs su brgyan pa'o/ /yongs su mya ngan las 'das pa chen po la gnas shing sems can thams cad la sgra gcan 'dzin dang 'dra bar gzigs so/ /dgra dang gnyen la yang mnyam par gzigs te lan mi re ba yin na/ da bdag cag gis sangs rgyas kyi
158a4(mdo sde): bka' drin bsab par bya na/ bdag cag rab tu byung ste tshul khrims bsrungs la dam pa'i chos gzung ngo snyam bsams nas/ chos gos dang lhung bzed btsal te/ dge slong ma'i gtsug lag khang du song nas rab tu 'byung bar gsol te dge slong ma'i gnas su phyin nas dge slong ma
158a5(mdo sde): drug sde dang sngar phrad par gyur te/ dge slong ma drug sdes bdag cag la 'di skad ces bsgo'o/ /bu mo khyod rnams gzhon zhing lang tsho'i dus la bab la byad bzhin bzang la sdug na ci'i phyir 'di lta bu gtang dka' ba gtong bar sems shing rab tu 'byung bar sems/ de bas na 'jig rten
158a6(mdo sde): gyi 'dod pa lnga las longs spyad na mi skyid dam/ skyid pa myong nas tshe nar phyin te rab tu byung na mi slebs sam zhes bsgo'o/ /drug sde ma rnams kyis bsams pa/ 'di dag rab tu ma byung na gdon mi za bar bdag cag gi chos gos dang / lhung bzed dang / 'dod pa thams cad dbul bar
158a7(mdo sde): 'gyur ro bsams nas shAg rigs kyi bu mo rnams rab tu 'byung ba'i bgegs byas so/ /bu mo rnams kyis tshig de thos nas lhag par mi dga' zhing mya ngan gyis non par gyur te/ ci'i phyir da dung yang 'di lta bu'i 'jigs pa chen po dang phrad par 'gyur/ kha zas bzang po'i nang na dug ma
158b1(mdo sde): rungs pa yod pa ltar dge slong ma de dag kyang de dang 'dra ste/ 'jig rten gyi 'dod pa lnga ni 'jigs pa'i skyon mang bar bdag cag gis kyang shes na/ ci'i phyir 'di dag de la yon tan du lta snyam bsams nas skad phyung ste ngus so/ /de nas phyir byung ste song song ba las dge slong ma ud pa la'i
158b2(mdo sde): mdog dang phrad de/ bdag cag la ci'i phyir ngu zhes dris so/ /bdag cag gis dge slong ma la bsams pa ltar ma gyur pas ngu ba yin no zhes smras so/ /ud pa la'i mdog gis smras pa/ khyed cir bsams na ma grub par gyur/ bdag cag gis rab tu dbyung bar gsol ba las
158b3(mdo sde): rab tu 'byung du ma gnang ngo / /ud pa la'i mdog gis smras pa/ khyed rab tu 'byung bar dga' na kho bos rab tu dbyung ngo / /shAg rigs kyi bu mo rnams rab tu dga' nas ud pa la'i mdog gi slob mar rab tu byung ngo / /de ltar rab tu byung nas thams cad 'dus te 'di skad ces gtam byas
158b4(mdo sde): so/ /bdag cag rnams rab tu ma byung na sdug bsngal 'ga' tsam myong bar ma zad de/ pha ma dang gnyen bshes kyang dgras bsad/ bdag cag kyang sna dang / rna ba dang / rkang lag kun bcad gtubs te sdug bsngal mi zad mi srid pa myong ngo / /ud pa la'i mdog gis smras pa/ khyod
158b5(mdo sde): kyis sdug bsngal de tsam myong ba la gtam yang byar ci yod/ kho mo rab tu ma byung ba tsam na sdug bsngal myong ba'i gtam de mi gtol to/ /shAg rigs kyi bu mo rnams kyis thal mo sbyar nas slob dpon ma la rab tu ma byung ba'i tshe/ sdug bsngal ji lta bu myong ba bstan du gsol zhes smras so/ /
158b6(mdo sde): de nas dge slong ma ud pa la'i mdog ting nge 'dzin du zhugs nas mngon par shes pa'i mthus 'od zer chen po bkye ste 'dzam bu'i gling snang bar byas nas las dang rgyu 'thun pas lha dang / klu dang / gnod sbyin dang / mi dang / mi ma yin pa la sogs pa bsdus nas 'khor mang po la 'di skad ces
158b7(mdo sde): smras so/ /kho mo rab tu ma byung ba na yul mnyan du yod pa can na 'dug pa na kho mo'i pha mas byang phyogs na gnas pa'i mi de la bag mar btang ngo / /byang phyogs kyi mi de dag gi yul chos kyis bu btsa' kar phyir pha ma'i yul du bu btsar btang ste/ de bzhin du lo du mar de ltar snga phyir bu btsas
159a1(mdo sde): nas phyis bu zhig btsa' ba'i tshe khyim thab dang 'grogs te bzhon pa rta dang theg par bcas te pha ma'i yul du song ba las/ lam phyed du phyin pa las chu klung yod pa chu brug ste ma thar nas de'i nub mo 'brog dgon pa'i chu 'gram der nyal lo/ /de'i nub mo bu btsas pa
159a2(mdo sde): dang rtswa'i nang nas sbrul gdug pa yod pa khrag gi dri tshor nas bdag bu btsas pa'i phyogs su 'ongs so/ /bdag gi drung du ma phyin par bdag gi khyim thab dang bran nyal ba'i steng du 'ongs nas btsugs te sngar bran bsad do/ /de nas khyim thab kyi thog tu 'ongs nas bdag gis sbrul 'ongs
159a3(mdo sde): so/ /sbrul 'ongs so zhes khyim thab la bos na ma tshor te khyim thab kyang bsad do/ /de nas rta dang / ba lang dang / bzhon pa kun bsad do/ /kho mo 'ba' zhig thar te phyi de nyin nam nangs nas bltas na khyim thab kyi ro yang bam zhing / sa la khrag btsog btsog ltar 'dug pa mthong nas kho
159a4(mdo sde): mo skrag 'khams nas sa la 'gyel to/ /de nas skad chen po phyung ste ngus nas khu tshur gyis brang brdungs/ skra yang bal nas ro'i steng du 'gyel to/ /de bzhin du zhag du mar chu las ma thar te/ chu 'gram na 'dug 'dug pa las phyis chu brug pa bri nas bu chen po tshu rol du bzhag /bu 'bring
159a5(mdo sde): po khur du khyer/ bu chung ngu thu ba'i nang du bcug /thu ba sos bzung ste chu 'bogs pa las chu phyed du phyin pa dang / phyir bu la bltas na bu chen po stag gcig 'ongs nas bzung ba mthong ba dang / kha gdangs te khus btab pa las thu ba shor ba dang bu chung ngu chur lhung ngo / /bu chung ngu bsnyabs
159a6(mdo sde): pa las rgyab na mo'i bu yang shor nas bu kun shi'o/ /de ltar bu gcig stag gis zos/ gzhan chur shi bas bdag pha rol tu phyin te snying gas pa tsam du sdug bsngal gyis gdungs nas kha nas khrag skyugs te/ kyi hud kyi hud ces cho nges btab nas nang gcig tu 'di 'dra ba'i sdug
159a7(mdo sde): bsngal myong bar 'gyur bar mthong bar gyur to zhes ngu zhing 'dug 'dug pa las/ ring po ma thogs par 'dron po mang po zhig der lhags so/ /de'i tshe na 'dron po de dag gi nang na khyim bdag gcig cig kho mo'i pha ma dang mdza' zhing bshes pa zhig ste/ kho mo de'i gan du song ste pha
159b1(mdo sde): ma'i gtam dris so/ /de la khyim bdag des 'di skad ces smras so/ /khyod kyi pha ma dang khyim du me thar te khyim yang tshig go/ /khyod kyi pha ma yang tshig go/ /bdag gis tshig de thos nas brgyal te sa la 'gyel to/ /de nas ring zhig lon pa dang phyir sangs te song song ba las grogs po
159b2(mdo sde): rnams mi rgod lnga brgya dang phrad de bcom mo/ /de'i tshe mi rgod kyi dpon pos bdag chung mar blangs nas rtag tu sgo srung du bcug go/ /sgo srung du bcug pa na drag cig byung ba na tshor sang cher byos la nang du sbron cig ces bsgo'o/ /de nas dus gzhan zhig na khyim thab de mi rgod rnams
159b3(mdo sde): dang 'phrog cing 'joms su song song ba las rgyal po'i grong khyer gyi mi rnams kyis bdas nas nyam thag ste phyir gnas su bros pa las de'i thad kar kho mo bu btsa' ba'i thad kar bab ste/ khyim thab sgo na 'bod pa thos kyang sgo 'byed ma nus pas/ de'i tshe khyim thab de 'di snyam du sems
159b4(mdo sde): par gyur to/ /bdag gi chung ma 'di ni nga la gnod pa byed par sems pa lta/ sgo 'byed du yang ma btub bo snyam bsams nas rtsig pa la rgal nas nang du 'ongs so/ /des chung ma la ci'i phyir sgo mi 'byed ces byas so/ /chung mas smras pa/ bdag bu btsa' zhing 'dug pas sgo 'byed ma nus so/ /
159b5(mdo sde): de'i tshe na khyim thab de khros nas ji tsam du lus yod na bu yod par 'gyur te/ khyod nga la gnod pa byas pas bu de bdog na yang ci ru rung myur du sod cig ces bsgo'o/ /de'i tshe bdag bu la byams ches pas gsod ma phod do/ /de nas bdag gi khyim thab kyis ral gri phyung nas bu'i rkang lag bcad de sha
159b6(mdo sde): 'di zo shig / sha ma zos na mgo gcad do zhes smras so/ /de nas bdag skrag nas bu'i sha zos so/ /de ltar bu'i sha zos nas khro ba yang zhi bar gyur to/ /de nas yang dus gzhan zhig na rku zhing 'phrog tu song song ba las rgyal pos zin te khrims dang sbyar nas srog bcad do/ /de'i tshe na rgyal
159b7(mdo sde): po de'i yul chos kyis rkun po bsad nas rkun po'i ro dang chung ma gson por dur du bcug go/ /kho mo rgyan dang bcas su dur du bcug par gzhan gyis mthong nas de nas mod la gzhan gyis bdag gi rgyan 'dod pa'i phyir mtshan mo dur brus nas bdag kyang khrid de chung mar blangs nas dur rkun de
160a1(mdo sde): yang ring po ma lon par yang rgyal pos zin nas khrims dang sbyar nas bsad do/ /yul chos kyis rkun po'i chung ma yang gson por ro dang dur du bcug go/ /de nas ring po ma lon par spyang ki ltogs pas ro zos nas phyir byung nas bdag kyang de nas thar te myos bzhin du
160a2(mdo sde): 'thom zhing song song ba las mi mang po zhig dang phrad de/ mi de dag la 'di skad ces smras so/ /bdag shin tu sdug bsngal mang pos yongs su gzir bar gyur pas da mya ngan med pa'i bde ba'i gnas shig 'dod do/ /de nas khyim bdag bram ze zhig bdag la snying brtse ba'i phyir bdag
160a3(mdo sde): la 'di skad ces smras so/ /sangs rgyas shAkya thub pa'i chos la zhugs na nyon mongs pa'i rkyen med de rab tu bde'o/ /zhes thos so/ /bdag gis tshig de thos nas rab tu dga' ba'i sems skyes te/ dge slong ma skye dgu'i bdag mo chen mo grags 'dzin ma ga la ba der song nas phyin
160a4(mdo sde): pa dang rab tu byung ngo / /rab tu byung nas mthar gyis bsgoms nas 'bras bu thob par gyur te/ rig pa gsum dang / mngon par shes pa drug dang / rnam par thar pa brgyad dang ldan par gyur to/ /de'i rgyu de'i rkyen gyis kho mo rab tu ma byung ba'i tshe de lta bu'i sdug bsngal chen po myong ngo / /
160a5(mdo sde): myong nas de'i rkyen gyis rab tu byung nas 'bras bu yang thob par gyur to/ /de'i tshe shAg rigs kyi bu mo rnams de skad ces smras pa thos nas rab tu dga' ba'i sems skyes te chos la chos kyi mig rnam par dag pa thob par gyur to/ /chos nyan pa'i 'khor rnams kyang byang chub tu smon lam
160a6(mdo sde): btab nas dga' bas phyir dong ngo / /de'i tshe na sangs rgyas kyi yum sru dge slong ma gau ta mIs dge slong ma dang / bar khrims ma dang / dge sbyong ma dang / dge bsnyen ma la sogs te bud med thams cad 'di skad ces smras so/ /sangs rgyas kyi chos ni thams cad la phan pa dang bde
160a7(mdo sde): bar 'gyur ba'i yon tan dang ldan te/ 'bras bu rnam pa gsum thob par bya ba'i phyir de bzhin gshegs pa'i chos rgya mtshor 'jug pa la sems can thams cad thob pa'i skal ba yod mod kyi bdag cag bud med thams cad la ni ma gnang ngo / /de yang bud med thams cad la
160b1(mdo sde): bsgribs pa mang zhing gtong mi phod pa chags shing zhen pa dang / kun nas nyon mongs pa'i las grangs med pas glags pa dang / shes pa chung zhing zhen pa dang / le lo byed cing nga rgyal che ba dang / lus 'di nyid kyis byang chub kyi rgyur mi 'gyur zhing mtshan sum cu rtsa gnyis thob par mi rung ba dang / 'khor
160b2(mdo sde): bar 'khor ba na 'khor los sgyur ba'i rgyal po'i 'bras bu'i mchog dge ba bcu'i chos kyis 'gro ba mang po sdud mi nus pa dang / tshangs pa'i rgyal po'i thabs bla na med pa mi 'thob cing sems can thams cad la phan pa dang bde ba'i don du dam pa'i chos kyi 'khor lo bskor bar bskul mi nus pa'i
160b3(mdo sde): phyir de bas na de bzhin gshegs pas bud med rnams chos la 'jug pa'i slob mar ma gnang ngo / /lha'i bdud dam ngan par lta ba dang / mu stegs can thams cad rtag tu ngan par lta ba la chags shing zhen te dam pa'i chos med par bya ba dang / sangs rgyas dang / chos dang / dge 'dun bshig
160b4(mdo sde): par 'dod pa dang 'dra bar de bzhin gshegs pas bud med rnams sangs rgyas kyi chos la mos kyang 'jug tu ma gnang ste/ kho mos bud med thams cad kyi phyir de bzhin gshegs pa la yang dang yang lan gsum gyi bar du sangs rgyas kyi chos la 'jug par gsol na ma gnang ngo / /de ltar lan gsum
160b5(mdo sde): gyi bar du gsol kyang ma gnang nas bsams pa bzhin ma gyur nas kho mo mi dga' ba'i mya ngan gyis non te/ mig mchi mas gang ste phyir byung ste song song ba las lam du kun dga' bo dang phrad nas kun dga' bos kho mo la yum ci'i phyir 'di ltar mi dga' zhing mya ngan byed ces dris so/ /kho mos de'i tshe na
160b6(mdo sde): kun dga' bo la 'di skad ces smras so/ /bdag sangs rgyas kyi chos la dad cing mos te lan gsum gyi bar du de bzhin gshegs pa la gsol ba las ma gnang bas de'i phyir bdag mi dga' zhing mya ngan byed do zhes smras pa dang / de'i tshe kun dga' bos bdag la 'di skad ces smras so/ /yum mi dga' ba
160b7(mdo sde): ma byed cig / bdag gis de bzhin gshegs pa la gsol te yum sangs rgyas kyi bstan pa la 'jug par bya'o zhes smras so/ /de nas bdag mod la dga' bar gyur to/ /de nas kun dga' bos sangs rgyas gang na ba der song nas phyin pa dang 'di skad ces gsol to/ /bcom ldan 'das bdag zhu zhing
161a1(mdo sde): gsol ba'i skabs dbye bar gnang na bcom ldan 'das la zhu'o zhes gsol pa dang / bcom ldan 'das kyis bka' stsal pa/ ci dang ci 'dod pa dris shig par bka' stsal to/ /de nas bcom ldan 'das la kun dga' bos 'di skad ces gsol to/ /yum gau ta mI ni de
161a2(mdo sde): bzhin gshegs pa'i gzugs kyi sku gso zhing bskyed bskyed de/ da mngon par sangs rgyas pa'ang yum gyi rkyen gyis mngon par rdzogs par sangs rgyas pa lags te/ yum ni de bzhin gshegs pa la drin che ba lags na de bzhin gshegs pas sems can thams cad kyang sangs rgyas kyi
161a3(mdo sde): bstan pa la 'jug tu gnang na yum sangs rgyas kyi bstan pa la 'jug pa lta smos kyang ci 'tshal/ bcom ldan 'das kyis kun dga' bo la bka' stsal pa/ khyod smras pa bzhin te/ de bzhin gshegs pa la yum drin che bar de bzhin gshegs pas mi mkhyen pa ma yin na/ bud med rnams
161a4(mdo sde): sangs rgyas kyi bstan pa la 'jug par ma gnang ngo / /gal te de bzhin gshegs pas sangs rgyas kyi bstan pa la bud med 'jug tu gnang bar gyur na dam pa'i chos lo lnga brgyas sngar nub par 'gyur te/ de bas na de bzhin gshegs pa ni bud med rnams sangs rgyas kyi bstan pa la 'jug par mi dgyes
161a5(mdo sde): so/ /de nas kun dga' bos sangs rgyas kyi zhabs la mgo bos phyag 'tshal te/ thal mo sbyar ba btud de/ yang bcom ldan 'das la 'di skad ces gsol to/ /bdag mngon du dran pa 'das pa'i sangs rgyas thams cad 'khor bzhi dang ldan na sangs rgyas shAkya thub pa 'ba' zhig 'khor bzhi dang ldan pa
161a6(mdo sde): ma lags sam/ sangs rgyas kyis kun dga' bo la bka' stsal pa/ de ltar gau ta mI sangs rgyas kyi chos la dad na brtson 'grus chen po bskyed de/ btsun par bya ba'i chos rnam pa brgyad yongs su dag par spyod na sangs rgyas kyi chos la 'jug tu gnang ngo / /de nas kun dga' bos sangs rgyas
161a7(mdo sde): kyi zhabs la mgo bos phyag 'tshal te/ lan gsum bskor ba byas nas phyir song ste yum la 'di skad ces smras so/ /bdag gis de bzhin gshegs pa la nan gyis gsol nas yum chos la 'jug tu gnang ngo / /shin tu legs so/ /kun dga' bo de bzhin gshegs pa la yang dang yang du
161b1(mdo sde): gsol te yum bsam pa ltar gyur pa legs so/ /yum gyis kun dga' bo la de bzhin gshegs pa'i bstan pa la 'jug tu gnang ba thos nas rab tu dga' nas bdag gi lus mi rtag pa 'dis deng 'dir rtag pa'i rin po che'i lus su gyur to/ /bdag gi srog 'di yang skad cig skad cig cing 'gyur
161b2(mdo sde): zhing 'pho ba las deng 'dir rin po che'i srog tu gyur to/ /da ltar bdag gi lus dang / srog dang / nor yang rkyen 'dus pa las yod par zad de/ da ni rin po che'i nor rnyed par gyur to/ /de ltar bdag gis phan pa dang bde ba'i yon tan chen po mthong bas kun dga' bo la lhag par bkur sti
161b3(mdo sde): bya ba dang rim gro bya ba'i sems skyes te kun dga' bo la 'di skad ces smras so/ /the tsom ma za zhig /de bzhin gshegs pas dgongs te gsungs pa'i rjes su spyod cing lus dang srog yal yang nyams par mi bgyid do/ /de nas de bzhin gshegs pas btsun par bya ba'i chos rnam pa brgyad
161b4(mdo sde): nyams par mi bya ba yang zhib tu bstan to/ /de'i tshe yum gau ta mI snying rje chen po'i shugs kyis ma 'ongs pa'i bud med thams cad kyi phyir bcom ldan 'das la yang 'di skad ces gsol to/ /btsun pa bcom ldan 'das ma 'ongs pa'i dus na sangs rgyas kyi chos la dad cing mos pa zhig mchis na
161b5(mdo sde): de yang bstan pa la 'jug par gnang bar mdzad du gsol/ /bcom ldan 'das kyis bka' stsal pa/ legs so/ /bud med gang sangs rgyas kyi chos srung zhing 'dzin la mthar gyis tshul khrims dang / sbyin pa dang / mang du thos pa dang / dge ba'i chos rnams nyams su len na rab tu 'byung
161b6(mdo sde): ba dang / khyim par 'dug kyang skyabs su 'gro ba gsum dang / gtan khrims lnga dang / khrims rdzogs pa'i bar du nod cing rnam par thar pa dang / byang chub kyi yan lag gi chos kyi bar du 'jug tu gnang ngo / /de la nan tan byas na 'bras bu rnam pa gsum yang 'thob cing lha dang mi'i mya ngan las
161b7(mdo sde): 'da' ba'i bar du thob par 'gyur ro/ /gau ta mIs de skad gsungs pa thos nas rab tu dga' mgu rangs dga' ba'i sems su gyur te/ bcom ldan 'das la 'di skad ces gsol to/ /bdag gis 'bras bu thob par gyur pa yang sangs rgyas kyi bka' drin lags so/ /bcom ldan
162a1(mdo sde): 'das kyis bka' stsal pa/ de skad ma zer cig /de bzhin gshegs pa ni sems can rnams la drin yod pa ma yin no/ /de bzhin gshegs pa ni sems can rnams la drin yod ce'am/ drin med ces mi dgongs so/ /gal te de bzhin gshegs pa sems
162a2(mdo sde): can rnams la drin bgrang na mnyam snyoms pa'i thugs nyams par 'gyur te/ gau ta mI de bzhin gshegs pa ni sems can la drin yod ce'am med ces dgongs na mnyam snyoms pa yang med par 'gyur ro/ /de ci'i phyir zhe na/ sems can gang gis sangs rgyas la gnod pa zhig byas na yang
162a3(mdo sde): de la zhe sdang ba yang med/ sems can gang spos tsan dan gyi 'de gus de bzhin gshegs pa'i sku la bskus na yang de la de bzhin gshegs pa dgyes par mi dgongs so/ /de bzhin gshegs pa ni sems can la mnyam snyoms par gzigs te/ 'di ni kun dga' bo'i drin yin gyi de bzhin
162a4(mdo sde): gshegs pa'i drin ma yin na/ kun dga' bo'i rkyen gyis bud med rnams sangs rgyas kyi bstan pa la 'jug par gyur to/ /gau ta mI ma 'ongs pa'i dus na dge slong ma dang / dge bsnyen ma dang / bud med rnams rtag par sems rtse gcig tu kun dga' bo la soms shig /bkur sti dang rim
162a5(mdo sde): gro cher byas te ming nas yang brjod la rgyun du drin dran par bya'o/ /de ma yin na nyin mtshan dus drug tu yang mi brjed par bya'o/ /dran par bya'o/ /de nas gau ta mIs dge slong ma rnams dang / bud med rnams la 'di skad ces bsgo'o/ /bdag cag rnams kyis ston pa kun dga' bo la skyabs
162a6(mdo sde): su gsol te srog phyogs so/ /bud med gang zhig rtag tu bde skyid pa dang / bkra shis pa dang / 'bras bu thob par 'dod na rtag tu dpyid zla 'bring po'i tshes brgyad dang / ston zla 'bring po'i tshes brgyad la gos sar pa gtsang ma bgos te/ sems rtse gcig tu nyin zhag gcig khrims brgyad
162a7(mdo sde): mnos la dus drug tu brtson 'grus bskyed de mchod pa byas na kun dga' bos rdzu 'phrul gyi mthus skyob cing bsams pa bzhin du grub par byed do/ /'khor mang po rnams chos thos pas rab tu dga' nas bskor ba byas nas phyir dong ngo / /thabs mkhas pa chen po sangs rgyas drin lan
162b1(mdo sde): bsab pa'i mdo las snying rje'i le'u zhes bya ste bdun pa'o/ / //thabs mkhas pa chen po sangs rgyas drin lan bsab pa'i mdo/ bam po drug pa/ de'i tshe de bzhin gshegs pa la 'khor mang pos yongs su bskor nas mchod pa dang rim gro byas/ bkur sti dang phu dud
162b2(mdo sde): du byas/ bsngags shing bstod nas 'khod do/ /de nas kun dga' bos 'khor mang po'i the tsom sems kyis rtogs nas stan las langs nas sangs rgyas la 'di skad ces gsol to/ /bcom ldan 'das ci'i slad du ma 'gags pa lta bu ma rabs rigs ngan pa yang rab tu 'byung du gnang
162b3(mdo sde): ma 'gags pa rab tu byung bas rgyal rigs dang rje'u rigs thams cad kyi dad pa dang gus pa'i sems nyams par gyur to/ /de ltar dad pa'i sems nyams pas bsod nams kyi dngos po yongs su nyams par gyur/ rgyal po zas gtsang ma'i sras dge slong dga' bos kyang brnyas pa'i sems
162b4(mdo sde): skyes par gyur to/ /de nas bcom ldan 'das kyis kun dga' bo dang / 'khor mang po rnams la 'di skad ces bka' stsal to/ /khyed rnams legs par nyon cig /khyed rnams kyis de bzhin gshegs pa la mnyam snyoms pa'i thugs rje chen po dang / dran pa nye bar gzhag pa
162b5(mdo sde): gsum dang / ye shes lnga dang / ting nge 'dzin med do zhes smras kyang sla'i/ /dge slong ma 'gags pa 'di yang dag par ma rabs rigs ngan yin zhe'am/ spyod pa tha ma'am/ smon lam tha ma'am/ brtson 'grus tha ma yin no zhes byar rung ngam/ khyed rnams kyis de bzhin gshegs
162b6(mdo sde): pa ni nyon mongs pa dang bcas pa'o/ /mi rtag pa'o/ /'gyur zhing 'pho ba'o zhes byas kyang sla'i/ dge slong ma 'gags pa ma rabs rigs ngan las rab tu byung ba yin no zhes bya bar mi rung ngo / /de bzhin gshegs pa thams cad mkhyen pa'i ye shes kyis yang dag pa bden pa'i tshig
162b7(mdo sde): gsung bas khyed rnams de bzhin gshegs pas gsungs pa la yid ches par bya'o/ /de bzhin gshegs pa ni 'khor ba'i skyon dang nyes pa gzigs shing mkhyen pas rang mngon par rdzogs par sangs rgyas te/ dge slong ma 'gags pa lta bu rab tu byung bas rig pa gsum dang / mngon
163a1(mdo sde): par shes pa drug dang / rnam par thar pa brgyad dang ldan te/ lha dang mi rnams kyi mchod pa'i gnas su gyur to/ /dam pa'i chos srung zhing 'dul ba 'dzin pa'i mchog dam par gyur te/ thams cad kyis mchod pa'i gnas su gyur pas na so so'i skye bo dag kyang 'bras bu dam pa
163a2(mdo sde): gsum thob par byed do/ /'di lta ste/ da ltar gyi 'bras bu thob pa dang / skye ba'i 'bras bu dang / ma 'ongs pa'i 'bras bu thob par byed de/ de bas na ma 'gags pa ni spyod pa mchog dam pa dang ldan te/ phyogs gcig tu snying rje che ba'i byang chub sems dpa'o/ /sngon 'das pa'i dus
163a3(mdo sde): na yang sangs rgyas grangs med pa bye ba brgya stong snyed la dge ba'i rtsa ba bskyed la bsnyen bkur byas nas sangs rgyas de dag gi chos la yang 'dul ba 'dzin pa'i mchog byas/ da ltar sangs rgyas shAkya thub pa'i chos la yang 'dul ba 'dzin pa'i mchog tu gyur to/ /de'i tshe dge slong dga' bos
163a4(mdo sde): sangs rgyas kyis gsungs pa thos nas 'dug pa las langs te/ mgo bos 'phags pa kauN+Di n+ya'i rkang pa la phyag 'tshal te/ mthar gyis ma 'gags pa'i drung du phyin nas thal mo sbyar nas 'dud pa tsam byas so/ /de nas bcom ldan 'das kyis dga' bo la tshigs su bcad de bka' stsal
163a5(mdo sde): pa/ dga' bo khyod ni shes par byos/ /dbul zhing sdug par 'gyur ba'am/ /che btsan nyams par mi 'gyur gyi/ /rab tu byung ba'i chos nyid do/ /bcom ldan 'das kyis de ltar dga' bo la bstan pa dang / gzengs bstod pa dang / dga' ba'i chos rnam pa du ma gsungs nas
163a6(mdo sde): dga' bo rab tu dga' mgu rangs te/ gos tshags bcos nas 'phags pa ma 'gags pa'i rkang pa la mgo bos phyag 'tshal ba dang / de ma thag tu gnam sa yang rnam pa drug tu g.yos so/ /lus dang sems mnyen zhing las su rung bar gyur te/ bdag gi don rab tu rnyed cing
163a7(mdo sde): bya ba byas par gyur to/ /de nas bcom ldan 'das kyis 'phags pa ma 'gags pa la khyod kyis myur du seng ge'i sgra sgrogs shig /'di lta ste/ dkon mchog gsum dang / bden pa bzhi dang / khyim pa dang / rab tu byung ba'i 'khor bdun gyi khyad par dang / de dag gi skyabs su 'gro
163b1(mdo sde): ba gsum dang / gtan khrims lnga nas tshul khrims thams cad kyi bar du sems can la phan pa'i tshul khrims dang / nyon mongs pa sbyong ba'i tshul khrims dang / spyod lam gyis gdul ba'i tshul khrims dang / bsam gtan gyi tshul khrims dang / zag pa med pa'i tshul khrims bstan
163b2(mdo sde): te dkon mchog gsum gyi gdung rgyas par byos shig / de nas ma 'gags pas bcom ldan 'das la 'di skad ces gsol to/ /de bzhin gshegs pas rdzu 'phrul gyi mthus bdag la byin gyis brlabs na bdag gis de bzhin gshegs pa la cig zhu'o/ /gsol pa/ dkon
163b3(mdo sde): mchog gsum zhes bgyi ba gang lags/ sangs rgyas dang / chos dang dge 'dun zhes bgyi ba dkon mchog gsum la mtshan nyid ma mchis na ci'i slad du chos dang dge 'dun bye brag dang khyad par mchis shing / dkon mchog gsum la skyabs su mchi ba ji ltar gzungs su gzung / skyabs su
163b4(mdo sde): mchi ba gsum gal te gcig lags na gsum zhes gsung ba yang mi rigs/ gal te skyabs su mchi ba gsum du gsungs na/ ci'i slad du 'khor rnam pa bdun mchis par gsungs/ bcom ldan 'das ci la skyabs su mchi na skyabs su mchi ba zhes bgyi/ de nas bcom ldan
163b5(mdo sde): 'das kyis don de dag so so nas rnam par bkrol te 'di skad ces bka' stsal to/ /sangs rgyas zhes bya ba ni tshor ba ste/ chos kyi mtshan nyid thams cad mngon sum du tshor ba'i phyir ro/ /gzhan yang sems can thams cad ni khams gsum na rgyun du gnyid kyis myos te/ sangs rgyas
163b6(mdo sde): ni byang chub kyi spyan bye bas na bdag kyang tshor la pha rol po yang tshor bar byed pas tshor ba zhes bya'o/ /sangs rgyas ni chos thams cad la thabs thob pa thams cad gsungs pa'o/ /gsol ba ji ltar na sangs rgyas kyis thams cad gsungs pa zhes bgyi ba lags/ 'on te dus tshod las
163b7(mdo sde): ma yol bar dbang po ci dang 'phrod pa bzhin du gsungs pa la bgyi ba'am/ 'on te so so'i sde tha dad pa bzhin du rjes su gsungs pa la bgyi/ bka' stsal pa/ sangs rgyas ni dbang po ji bzhin dus las mi yol bar chos thams cad gsungs na phyis nye gnas rnams kyis
164a1(mdo sde): chos kyi sde snod bsdus pa'i tshe sde sde'i bag la bstan to/ /sangs rgyas kyis ni skabs kha cig tu nye gnas rnams la/ tshul khrims lci ba dang / yang ba dang / ltung ba dang / ltung ba med pa bcas te 'dul ba'i sde snod du phye'o/ /skabs kha cig tu ni rgyu dang 'bras
164a2(mdo sde): bu'i mtshan nyid las nyon mongs pa dang / nye ba'i nyon mongs pa skye bas las kyi mtshan nyid gsungs te chos mngon pa'i sde snod phye'o/ /lha dang mi'i 'jig rten du bcas pa la ci dang 'phrod pa bzhin du bstan cing gsungs pa ni gzhung gcig nas 'phros pa zhes bya ste/ 'dul ba'i
164a3(mdo sde): skal ba dang ldan pa'i gang zag rnams kyis spyod pa'i las su gsungs so/ /sems can dbang po rnon po rnams la don zab mo rnam pa mang po gsungs pa ni gzhung bar ma zhes bya ste/ slob ma rnams kyi spyod pa'i las su gsungs so/ /bsam gtan gyi chos rnam pa sna tshogs
164a4(mdo sde): gsungs pa ni gzhung sil bu zhes bya ste/ gang zag bsam gtan byed pa rnams kyi spyod pa'i las su gsungs so/ /mu stegs can mang po gzhig pa'i don du gzhung ring po gsungs so/ /gsol pa/ gal te sangs rgyas thams cad gsungs pa la gnas na mdo sde las sangs
164a5(mdo sde): rgyas shing ljon pa zhig gi drung du bzhugs te/ shing de'i yal ga gcig gi 'dab ma las bzung nas nye gnas rnams la yal ga bzung ba 'di'i 'dab ma mang ngam/ shing ljon pa chen po'i 'dab ma mang zhes bka' stsal nas shing ljon pa'i 'dab ma mang ngo zhes gsol pa las sangs rgyas
164a6(mdo sde): kyis kyang ngas mkhyen pa'i chos ni shing ljon pa'i 'dab ma dang 'dra'o/ /ngas bshad pa'i chos ni lag pas bzung ba'i 'dab ma dang 'dra'o zhes gsungs na sangs rgyas ni thams cad gsungs pa'o zhes bgyir rung ngam/ bka' stsal pa/ mtshan nyid tha dad pa thams cad kyi thams cad dang /
164a7(mdo sde): mtshan nyid gcig pa thams cad kyi thams cad yod do/ /'dir ni mtshan nyid tha dad pa'i thams cad la dgongs te sangs rgyas ni thams cad gsungs pa'o zhes bshad do/ /de yang sems can gyi zad par gzung mi nus pa la bya'i/ sangs rgyas kyis gsungs mi nus pa ni ma yin no/ /
164b1(mdo sde): gzhan yang thams cad mkhyen pa la yang thams cad gsungs pa zhes bya'i/ drang thabs su thams cad gsungs pa zhes byar mi rung ngo / /gsol pa/ gal te sangs rgyas kyis mkhyen pas gsungs pa lags na nyan thos dang / rang sangs rgyas kyang shes pa la brten te smra na ci'i
164b2(mdo sde): slad du de la yang sangs rgyas zhes ming gdags/ bka' stsal pa/ de lta bu ma yin te sangs rgyas ni mkhyen pa dang gsungs pa gnyi ga'i mthar phyin to/ /theg pa gnyis kyi shes pa dang smra ba ni chos kyi mthar ma phyin pa'i phyir ro/ /gzhan yang sangs rgyas ni chos thams cad chub par
164b3(mdo sde): mkhyen pas ming btags pa yang mkhyen gyi/ theg pa gnyis kyis de ltar mi nus so/ /gzhan yang sangs rgyas ni chos brnyes pa yang mtha' yas la chos gsungs pa yang mtha' yas te/ theg pa gnyis kyis de ltar mi nus so/ /gzhan yang sangs rgyas kyis brnyes pa'i thun mong
164b4(mdo sde): ni theg pa gnyis kyis thob pa dang thun mong ba yang yod/ nyan thos kyis thob pa dang / thun mong ma yin pa yang yod do/ /theg pa gsum gyi shes pa thun mong ni theg pa 'bring gis thob/ theg pa gnyis kyi shes pa thun mong ni sangs rgyas 'ba' zhig gis brnyes te theg pa gnyis
164b5(mdo sde): kyis mi shes pa yang sangs rgyas nyag gcig gis mkhyen to/ /gzhan yang ji tsam du sgrom che na kha gab kyang che ste/ chos che na mtshan nyid kyang mtha' yas pas sangs rgyas ni mtha' yas pa'i ye shes kyis mtha' yas pa'i chos gsungs te/ theg pa gnyis kyi ye shes ni mtha'
164b6(mdo sde): yod pas chos kyi mtshan nyid ces mi gdags so/ /gzhan yang dbang po dang don du ldan te/ dbang po zhes bya ba ni shes rab kyi dbang po'o/ /don zhes bya ba ni shes rab bo/ /dbang po'i don zhes bya ba ni shes rab kyis dmigs pa'i chos so/ /sangs rgyas ni dbang po dang don
164b7(mdo sde): gnyi ga rdzogs te/ shes rab kyis dmigs pa'i chos kyang mthar ma phyin pa med do/ /theg pa gnyis kyis ni dbang po dang don gnyi ga ma rdzogs so/ /gzhan yang sangs rgyas ni chos thams cad kyi mtshan nyid yang dag pa ji lta ba bzhin du mkhyen pa'i yang dag pa'i ye shes
165a1(mdo sde): brnyes pa yin no/ /theg pa gnyis kyis ni chos kyi gting chub par mi shes pas yang dag pa'i ye shes zhes bya bar mi rung ste/ de ltar don rnam pa mang po'i sgo nas theg pa gnyis la sangs rgyas zhes byar mi rung ngo / /bcom ldan 'das zhes bya ba ni tshig dang sgra'i sgo
165a2(mdo sde): nas gdags su mi rung gi / don gyi sgo nas btags pas bcom ldan 'das zhes bya ste/ de yang gnyen po'i chos thams cad mkhyen pa'i phyir ro/ /gzhan yang 'jig rten pa'i sgra skad mi 'thun pas 'jig rten pa rang gis mi shes par zad kyi/ sangs rgyas kyis ni kun mkhyen
165a3(mdo sde): pas bcom ldan 'das zhes bya'o/ /gzhan yang dge slong rtsib logs can bya ba'i gzhung las theg pa gnyis dang so so'i skye bo dag ni kha cig dben zhing zhi ba la dad pa yang yod/ kha cig ni bsam gtan dang ting nge 'dzin la dad pa yang yod/ kha cig ni rkyen gzhan gyis gsang
165a4(mdo sde): mkhyud de mi ston pa yang yod mod kyi/ sangs rgyas brnyes pa'i chos ni byams pa dang thugs rje'i mthur ldan pas gzhan la ston cing gsung bar spro'o/ /gzhan du na gdug pa gsum bcom pas na bcom ldan 'das zhes bya'o/ /gsol pa/ theg pa gnyis kyang gdug pa
165a5(mdo sde): gsum bcom na ci'i slad du bcom ldan 'das zhes mi gdags bka' stsal pa/ de lta ma yin te/ theg pa gnyis ni phyir ldog pa yod kyi/ sangs rgyas la ni phyir ldog pa med pa'i phyir ro/ /phyir ldog pa la yang rnam pa gsum ste/ 'bras bu phyir ldog pa dang / 'bras bu
165a6(mdo sde): ma yin pa'i phyir ldog pa dang / spyod pa'i las phyir ldog pa'o/ /'bras bu phyir ldog ces bya ba ni nyan thos kyi 'bras bu gsum phyir ldog par zad kyi/ 'bras bu tha ma phyir mi ldog pa dang / theg pa bar ma la rnam pa gnyis te/ gal te bskal pa brgya'i bar du rnal 'byor
165a7(mdo sde): spyod pa'i rang sangs rgyas ni 'bras bu phyir mi ldog go/ /gal te thog ma nas theg pa chung ngu'i 'bras bu gsum las rang sangs rgyas su gyur na de'i 'bras bu ni phyir ldog par 'gyur gyi/ sangs rgyas kyi 'bras bu ni phyir mi ldog go/ /'bras bu ma yin pa'i phyir ldog pa ni gal te
165b1(mdo sde): theg pa gsum la phyogs pa'i gang zag 'bras bu ma thob par phyir ldog pa dang / dge slong rnal 'byor can le lo byed pa dang / brtson 'grus med pa dang / rnal 'byor spyod pa la nyams te mi brtson pa 'di gsum ni 'bras bu ma yin pa'i phyir ldog pa zhes bya'o/ /spyod pa'i
165b2(mdo sde): las phyir ldog ces bya ba ni ci tsam du thob par bya ba'i chos mngon sum du las su mi rung ba'o/ /dper na sangs rgyas kyi stobs bcu dang / theg pa chung ngu'i ye shes bcu lta bu gcig la las su byas kyi lhag ma gzhan mi dgos pa'am/ mdo sde'i tshigs su bcad pa 'bum
165b3(mdo sde): kha ton du shes pa las gal te kha ton du ma byas pa'i dus na de kun la spyod pa'i las phyir ldog pa zhes bya'o/ /theg pa chung ngu la yang 'bras bu phyir mi ldog pa yod/ theg pa bar ma la yang 'bras bu ma yin pa'i phyir ldog pa yod kyi/ sangs rgyas la ni 'bras bu ma yin pa'i
165b4(mdo sde): phyir ldog pa med do/ /de yang chos thams cad la brtson 'grus ma byas pa med pa'i phyir ro/ /theg pa gnyis la ni spyod pa las phyir ldog pa yod kyi/ sangs rgyas la ni gcig tu ma nges te/ stobs bcu las gcig las su byas pas chog gi dgu las su bya mi dgos pas ldog pa
165b5(mdo sde): zhes bya'o/ /yang gzhan du na las su bya ba la/ mi dgos pa'i phyir ldog pa med de/ dper na mdo sde'i tshigs su bcad pa khri phrag nyi shu kha ton du 'don shes na gang zag ni mthu zhen pas nyin zhag gcig gam/ nyin zhag gnyis kyi bar du rdzogs par 'don nus kyi/ sangs
165b6(mdo sde): rgyas ni skad cig tsam gyis rdzogs pas stobs bcu yang de dang 'dra ste/ las su bya dgos na skad cig tsam gyis mdzad pa tshad med pas las su bya ba la mi dgos pa'i phyir ldog pa med do/ /gzhan yang sangs rgyas la las su bya ba la mi dgos pa'i phyir ldog pa med de/ dper
165b7(mdo sde): na na bza' smad g.yogs gsol ba'i tshe so so'i skye bo'i chos lta bur gzhung med par gsol ba ni ma yin te/ de yang sems can mang po la phan pa'i don du phrin las ci mdzad kyang phan pa yod na las de mdzad kyi/ phan pa med na las de mi mdzad do/ /de ltar las su bya ba la
166a1(mdo sde): mi dgos pa'i phyir ldog pa med kyi/ so so nas dgos pa yod de gcig tu ma nges pas sangs rgyas kyi dgongs pa bsam gyis mi khyab pa zhes bya'o/ /gsol pa/ nyan thos la ci'i slad du 'bras bu gsum ni phyir ldog la/ 'bras bu tha ma phyir mi ldog pa
166a2(mdo sde): lags/ bka' stsal pa/ 'bras bu gsum ni sngon yang thob pas na phyir ldog go/ /'bras bu tha ma ni da dung ma thob pas na phyir mi ldog go/ /dper na gang zag bkren pa zhig kha zas zhim po dang phrad na yun ring por mi brjed pa ltar don 'di yang de dang 'dra'o/ /gzhan yang 'bras
166a3(mdo sde): bu tha ma ni bzod pa thogs pa med pa'i lam du 'gyur la ye shes rnam par grol ba'i lam du 'gyur ro/ /'bras bu gsum ni ye shes thogs pa med pa'i lam du ma gyur la ye shes rnam par grol ba'i lam du ma gyur pa'i phyir phyir ldog go/ /gzhan yang bden pa mthong ba'i lam ni phyir
166a4(mdo sde): mi ldog gi / bsam pa'i lam ni phyir ldog ste/ dag pa dang ma dag pa'i 'du shes kyis nyon mongs pa'i mdud pa gcad pa'i phyir ro/ /sems pa la ni kun nas nyon mongs pa yod kyi/ bden pa mthong ba la kun nas nyon mongs pa med de/ bden pa mthong bas kun nas nyon mongs
166a5(mdo sde): pa med cing bden pa mthong bas/ kun nas nyon mongs pa yang mthong la don mthong bas don zab mo sems pa yang skye ste/ kun nas nyon mongs pa phyir mi ldog go/ /gzhan yang bden pa mthong ba'i ye shes kyi stobs che ba ni dper na sdong po chen pos rdzas mnan pa dang 'dra ste/
166a6(mdo sde): sems shing yid la byed pa'i shes rab zhan pas phyir ldog pa yod do/ /gzhan yang bden pa mthong bar 'dod pa'i khams kyi bzod pa dang / shes rab kyi sems gnyis kyis ni dgu pa'i kun nas nyon mongs pa'i mdud pa gcod do/ /khams gong ma'i bzod pa dang shes rab
166a7(mdo sde): kyi sems gnyis kyis ni kun nas nyon mongs pa bdun cu rtsa gnyis gcod do/ /gzugs med pa'i khams kyi mthar phyin pas phyir ldog pa med do/ /don de lta bas na de 'ba' zhig la bcom ldan 'das zhes bya'o/ /gzhan yang sangs rgyas la ni bag chags kyi rnam
166b1(mdo sde): pa med kyi/ theg pa gnyi ga yi ni bag chags ma zad do/ /dper na dge slong rtag tu bldad pa zhes bya ba rtag par ba lang ltar bldad pa yang tshe rabs snga ma la tshe rabs du mar ba lang byed byed pa las mir skyes pa'i phyir ro/ /dper na dge slong zhig zag pa zad kyang rtag tu me long la
166b2(mdo sde): blta ba ni tshe rabs du mar bud med sbrul 'tshong ma las mir skyes pa'i phyir ro/ /dper na dge slong zhig khri dang gdang la 'dzeg par dga' ba yang tshe rabs du mar spre'u byed byed pa las mir skyes te/ de dag la ni bcom ldan 'das zhes byar mi rung ngo / /gsol pa/ 'di skad
166b3(mdo sde): bdag gis thos zhes bgyi ba sangs rgyas bzhugs pa'i tshe bdag gis thos zhes gsungs sam/ sangs rgyas mya ngan las 'das pa'i 'og tu thos zhes gsungs/ chos kyi mdzod bsdus pa'i tshig las bdag gis thos zhes bya na sangs rgyas shing bstan pa yang bdag la ma
166b4(mdo sde): lus par bstan cing bshad par gsol lo zhes ma smras sam/ gsol pa/ lo nyi shu'i bar du chos kyi tshig ci bshad pa de ji ltar bstan par bgyi/ bka' stsal pa/ sangs rgyas kyi thabs mkhas pas tshigs su bcad pa gcig gis kyang chos grangs med pa ston la/ chos
166b5(mdo sde): grangs med pa'i don yang tshigs su bcad pa gcig gis ston te/ sangs rgyas kyi mdo tsam zhig bstan na yang kun dga' bos ma lus par shes pa ni rno ba'i shes rab kyis gzungs su 'dzin pa'i stobs che ba'i phyir ro/ /chos brgyad khri yod ces bya ba ni dper na shing gi rtsa ba dang /
166b6(mdo sde): yal ga dang / lcug ma dang / 'dab ma la spyir sdong po gcig ces bya ba ltar/ sangs rgyas kyi sems can gyi don du thog ma nas tha ma'i bar du chos bstan pa la sde snod gcig ces bya ste/ de ltar na brgyad khri'o/ /gzhan du na sangs rgyas gdan gcig las ma g.yos par lo nyi shu'i
166b7(mdo sde): bar du chos bshad kyang kun dga' bos ma thos na ci'i slad du bdag gis thos zhes bgyi/ bka' stsal pa/ lha rnams kyis kun dga' bo la smras zhes kyang bya/ gzhan du na sangs rgyas bcom ldan 'das kun rdzob 'jig rten pa'i thugs kyis kun dga' bos shes par byas zhes
167a1(mdo sde): kyang bya/ gzhan du na dge slong rnams la chos zhes kyang bya'o/ /gzhan yang kun dga' bos 'di skad ces sangs rgyas la gsol ba btab bo/ /sangs rgyas kyi na bza' rnying pa bdag la mi stsal cing yon bdag gi bsod snyoms bdag la mi stsal bar gsol to/ /
167a2(mdo sde): bdag ni chos 'dod pa'i phyir sangs rgyas la phu dud dang rim gro bgyid de/ ci bzhed pa sbyor gyi gos dang zas kyi phyir ma yin no/ /dge slong gzhan rnams ni snga dro dang phyi dro'i dus kyi tshe/ sangs rgyas mthong gi /bdag ni nam lta 'dod pa na mthong bar gsol lo/ /gzhan yang lo nyi
167a3(mdo sde): shu'i bar du chos gsungs/ chos bstan pa la sde snod gcig ces bya ste/ de ltar na brgyad khri'o/ /yang gzhan du na yi ge'i tsheg bar bcu drug la tshigs su bcad pa phyed do/ /yi ge'i tsheg bar sum cu rtsa gnyis la tshigs su bcad pa gcig ces bya ste/ de ltar brgyad khri'o/ /
167a4(mdo sde): yang gzhan du na tshigs bcad kyi rkang pa ring thung las yi ge'i tsheg bar bzhi bcu rtsa gnyis la tshigs su bcad pa gcig ste/ de ltar na brgyad khri'o/ /yang gzhan du na zla ba phyed phyed cing tshul khrims bstan pa la sde snod gcig ces bya ste/ de ltar na brgyad khri'o/ /yang gzhan
167a5(mdo sde): du na sangs rgyas kyis gsungs pa'i tshigs su bcad pa drug khri drug stong la sde snod gcig ces bya ste/ de ltar na brgyad khri'o/ /yang gzhan du na sangs rgyas kyis nyon mongs pa brgyad khri'i gnyen por chos kyi sman brgyad khrir gsungs pas chos kyi sgo mo brgyad khri zhes bya'o/ /gsol
167a6(mdo sde): pa ci'i slad du mdo sde dang chos mngon pa sangs rgyas kyis sngar ma smos la 'dul ba sangs rgyas kyis sngar smos bka' stsal pa/ mchog yin pa dang / sangs rgyas kyis bcas pa'i phyir ro/ /dper na mdo sde lta bu ni nye gnas rnams kyis chos bstan pa yang yod/ /dper na brgya byin lha'i
167a7(mdo sde): dbang po lta bu bdag ni sbyin pa byin pa'i nang na mchog go/ /de ci'i phyir zhe na/ bdag gis sbyin pa byin pas lha'i dbang por gyur te bsam pa yid bzhin no zhes smras te/ sangs rgyas kyis kyang de bzhin no zhes gsungs pa yang yod/ dus kha cig tu sangs rgyas sprul pa'i sangs rgyas
167b1(mdo sde): su sprul te/ sprul pa'i sangs rgyas kyis chos gsungs pa yang yod kyi/ 'dul ba ni de lta bu ma yin te thams cad sangs rgyas kyis gsungs pas de bas na sangs rgyas kyis sngar smos so/ /yang gzhan du na mdo sde ni gnas gang na bzhugs pa bzhin gsungs kyi/ 'dul
167b2(mdo sde): ba ni de lta bu ma yin te/ gnas gang na nyes pa byung na de nyid du khrims bca' ba ma yin gyi/ mtshams kyi phyi rol du bca' ba dang / khyim pa'i nang na nyes pa byung na dge 'dun gyi nang du bca' ba dang / grong khyer gcig tu nyes pa byung na yang dge 'dun gyi nang du bca' ba dang / 'khor rnam
167b3(mdo sde): lnga'i nang du nyes pa byung na dge slong dang / dge slong ma'i nang du bca' ba dgos pas de bas na sangs rgyas kyis sngar smos pa yin no/ /yangs pa can zhes bya ba ni yul kha cig ni rgyal po'i mtshan las btags pa yang yod/ /yul kha cig yul sa las btags pa yang yod/ kha cig
167b4(mdo sde): ni grong khyer las btags pa yang yod/ yul 'di ni klu las yul gyi ming du btags so/ /ka lan ta ka'i gnas zhes bya ba ni bya las ming du btags te/ grong khyer zhes bya ba ni grong gi bdag po'i ming ngo / /lha sbyin zhes bya ba yang de'i pha mas lha la gsol ba btab pas bu rnyed
167b5(mdo sde): pas na lha sbyin zhes ming du btags so/ /btsan phyug ces bya ba ni phyug pa la rnam pa gnyis te/ sems can gyi bag dang / sems can ma yin pa'i bag go/ /sems can ma yin pa zhes bya ba ni gser dngul dang / rin po che sna bdun gyi bang mdzod dang / nor dbyig dang /
167b6(mdo sde): zhing dang / khang khyim mang du yod pa'o/ /sems can zhes bya ba ni bran pho dang / bran mo dang / las byed pa'i mi dang / bal glang dang / rta dang / ba lang dang / lug dang / dbang byed pa'i grong khyim mang du yod pa ste/ de ni phyug po zhes bya'o/ /btsan zhes bya ba ni dbang dang
167b7(mdo sde): ldan pa'am/ legs pa'i yon tan dang ldan te mi'o cog gis phu dud byed cing btsun par byed pas btsan zhes bya'o/ /dkon mchog gsum la phyogs shing skyabs su 'gro ba gsum mnos pa'o/ /gsol pa skyabs su 'gro ba gsum gyi rang bzhin ji lta bu lags/ ston pa kha
168a1(mdo sde): cig ni skyabs su 'gro ba gsum ni cho ga yin gyi cho ga la mtshan nyid med do/ /skyabs su 'gro ba gsum nod pa'i tshe pus mo btsugs la thal mo sbyar te/ skyabs su 'gro ba gsum kha nas tshig tu brjod pa ni lus dang ngag gi cho ga bstan pa'o/ /gal te sems rtse
168a2(mdo sde): gcig tu byas nas lus dang ngag yod kyang cho gas bstan pa med de/ de ni cho ga bstan pa med pa zhes bya'o/ /gzhan du na skyabs su 'gro ba gsum ni lus dang / ngag dang / yid kyi las kyi rang bzhin gsum zhes bya'o/ /yang gzhan du na skyabs su 'gro ba gsum ni phung po lnga dge ba
168a3(mdo sde): ste/ sems can gyi phung po lnga dge bas gsum la skyabs su 'gro bar byed de/ dkon mchog gsum ni skyabs su 'gro ba'i gnas so/ /skyabs su 'gro zhes bya ba ni mgon skyabs sam dpung gnyen gyi don te/ dper na mi zhig la nyes pa chen po byung ba las yul gzhan du 'phos pa
168a4(mdo sde): las rgyal po pha rol po la phar skyabs su btsal na/ yul pha rol gyi rgyal pos de la khyod mi 'jigs pa 'dod na nga'i yul 'di nas mi 'gro zhing ngas bstan pa nyan na mgon skyabs bya'o zhes bsgo ba dang 'dra bar so so'i skye bo yang de dang 'dra ste/ bdud kyi dbang du gyur la skye shir
168a5(mdo sde): 'khor ba'i nyes pa yod pas dkon mchog gsum la phyogs te skyabs su 'gro bar bya'o/ /gal te dkon mchog gsum la rtse gcig tu phyogs shing skyabs su song la sangs rgyas kyi bstan pa las 'gal bar ma byas na bdud kyi rgyal po sdig pa can gyis ci byar yang med do/ /sngon phug ron
168a6(mdo sde): gcig khras nyen nas shA ri'i bu'i phag grib mar song ba las 'on kyang skrag cing dngang ba bzhin no/ /de nas sangs rgyas kyi grib ma'i phag tu song ba las 'jigs pa med de 'dar ba yang med do/ /gal te rgya mtsho chen po 'pho zhing 'gyur yang srid kyi phug ron de ni bsgyur du med de/ de bas
168a7(mdo sde): na sangs rgyas ni byams pa chen po dang thugs rje chen por ldan gyi/ shA ri'i bu la ni byams pa dang snying rje chen po med do/ /sangs rgyas la ni bag chags med kyi/ shA ri'i bu la ni bag chags ma zad do/ /sangs rgyas ni bskal pa grangs med pa gsum gyi bar du byang chub sems
168b1(mdo sde): dpa'i spyad pa spyod kyi/ shA ri'i bu ni bskal pa drug cu'i bar du dka' thub spyad de/ de bas na phug ron yang shA ri'i bu'i grib mar song ba na 'on kyang skrag cing 'jigs kyi/ sangs rgyas kyi grib mar song na 'jigs pa med par gyur to/ /gsol pa/ gal te dkon mchog gsum
168b2(mdo sde): la skyabs su song bas sdig pa mi dge ba byang zhing 'jigs par mi 'gyur na/ ci'i slad du lha sbyin lta bu dkon mchog gsum la skyabs su song bas dad pas khyim nas rab tu byung ste tshul khrims kyang rdzogs pa las/ mtshams med pa gsum bgyis nas mtshams med pa'i sems
168b3(mdo sde): can dmyal bar ltung bar 'gyur/ bka' stsal pa/ mgon skyabs bya ba yang skyabs bya bar 'os pa la skyabs su bya ba yin te/ lha sbyin lta bu ni mi dge ba'i sdig pa chen po byas la gdon mi za bar myong ba'i las dang yang bcas pas de'i phyir yang mgon skyabs byar yang dka'o/ /
168b4(mdo sde): gsol pa/ gal te sdig pa chen po bgyis pa la sangs rgyas kyis mgon skyabs mi mdzad na sdig pa'i las ma mchis pa la sangs rgyas kyis mgon skyabs bgyi yang ci 'tshal/ dkon mchog gsum la mgon skyabs mnga'o zhes kyang ji skad bgyi/ bka' stsal pa/ lha
168b5(mdo sde): sbyin gyis dkon mchog gsum la skyabs su song ba yang yang dag pa'i sems kyis ma yin te skyabs su 'gro ba gsum ma rdzogs so/ /de ni rgyun du rnyed pa dang / bkur sti dang / grags pa 'dod pa'i phyir bdag ni thams cad mkhyen pa'i ye shes can no zhes sangs rgyas la yang
168b6(mdo sde): sngo bas na/ de'i phyir dkon mchog gsum la mthu stobs chen po yod mod kyi mgon skyabs su mi 'gyur ro/ /dper na rgyal po ma skyes dgra lta bu la mtshams med pa'i sdig pa yod de/ mtshams med pa'i sems can dmyal bar ltung bar rigs pa las yang dag pa'i
168b7(mdo sde): sems rtse gcig tu sangs rgyas la skyabs su gsol bas mtshams med pa'i sdig pa byang nas/ thig nag po'i sems can dmyal bar lhung nas mi'i nang nas sdig pa lci ba myong bas lci ba dang 'dra bar zhag bdun myong ba tsam gyis sdig pa kun byang bas na de ni dkon mchog gsum
169a1(mdo sde): gyi mgon skyabs kyi mthu zhes bya'o/ /gsol pa/ lha sbyin gyis sdig pa bgyis pa'i mgon skyabs byar mi rung ngo zhes bgyis pa mdo sde'i nang nas gang su yang rung sangs rgyas la skyabs su song na ngan song gsum du mi ltung ngo zhes bgyi ba'i don ji lta bu lags/
169a2(mdo sde): bka' stsal pa/ lha sbyin gyis dkon mchog gsum la skyabs su song bas mtshams med pa'i sems can dmyal bar song mod kyi sdug bsngal myong ba yang zhing chung la bsti ba'i dus skabs yod do/ /dper na mi zhig ri'am/ nags tshal lam/ 'brog dgon pa 'jigs pa'i
169a3(mdo sde): gnas su phyin pa las/ gal te sangs rgyas yid la byas shing bsams na de'i yon tan gyis 'jigs shing skrag pa zhi bar 'gyur te/ de bas na dkon mchog gsum la skyabs su song na mgon skyabs su 'gyur ba yang mi no/ /gsol pa/ dkon mchog gsum zhes bgyi ba
169a4(mdo sde): bden pa bzhi la bden pa gang gi nang du bsdu/ dbang po nyi shu rtsa gnyis la dbang po gang gi nang du bsdu/ khams bco brgyad la khams gang gi nang du bsdu/ skye mched bcu gnyis la skye mched gang gi nang du bsdu/ phung po lnga la phung po gang gi bsdu bar bgyi/ bka' stsal pa/ dkon
169a5(mdo sde): mchog gsum ni bden pa bzhi la 'gog pa'i bden par bsdu ste/ lam gyi bden pa'i phyogs cha gcig go/ /dbang po ni mi shes pa kun shes par bya ba'i dbang por bsdu'o/ /khams brgyad la yid kyi khams dang yid kyi rnam par shes pa'i khams dang / chos kyi khams su
169a6(mdo sde): bsdu'o/ /skye mched bcu gnyis la yid kyi skye mched dang / chos kyi skye mched kyi nang du bsdu'o/ /phung po lnga la zag pa med pa'i phung po lnga'i nang du bsdu'o/ /de la sangs rgyas dkon mchog ni bden pa bzhi la lam gyi bden pa'i phyogs cha gcig go/ /chos dkon mchog ni bden pa bzhi
169a7(mdo sde): la 'gog pa'i bden par bsdu'o/ /dge 'dun dkon mchog kyang bden pa bzhi la lam gyi bden pa'i phyogs cha gcig go/ /sangs rgyas dkon mchog ni dbang po nyi shu rtsa gnyis la kun shes pa'i dbang por bsdu'o/ /chos dkon mchog ni 'gog pa'i bden pa yin pas 'dus ma byas pa ste dbang
169b1(mdo sde): pos bsdu ba ma yin no/ /dge 'dun dkon mchog ni dbang po nyi shu rtsa gnyis la zag pa med pa'i dbang po gsum gyi nang du bsdu'o/ /sangs rgyas dkon mchog ni khams brgyad la yid kyi khams dang / yid kyi rnam par shes pa'i khams dang / chos kyi khams kyi phyogs cha gcig
169b2(mdo sde): gi nang du bsdu'o/ /skye mched bcu gnyis la yid kyi skye mched dang / chos kyi skye mched kyi phyogs cha gcig gi nang du bsdu'o/ /nye bar len pa'i phung po lnga la zag pa med pa phung po lnga'i phyogs cha gcig gi nang du bsdu'o/ /chos dkon mchog ni khams brgyad la chos kyi khams kyi
169b3(mdo sde): phyogs cha gcig gi nang du bsdu'o/ /skye mched bcu gnyis la chos kyi skye mched kyi phyogs cha gcig gi nang du bsdu'o/ /chos dkon mchog ni phung po lngar bsdus pa ma yin no/ /phung po lnga ni 'dus byas pas chos ni 'dus ma byas pa'i phyir ro/ /dge 'dun dkon mchog ni khams
169b4(mdo sde): brgyad la yid kyi khams dang / yid kyi rnam par shes pa'i khams dang / chos kyi khams kyi phyogs cha gcig gi nang du bsdu'o/ /skye mched bcu gnyis la yid kyi skye mched dang chos kyi skye mched kyi phyogs cha gcig gi nang du bsdu'o/ /phung po lnga la zag pa med pa'i phung po lnga'i phyogs cha
169b5(mdo sde): gcig gi nang du bsdu'o/ /gsol pa/ sangs rgyas la skyabs su gsol zhes bgyi ba sangs rgyas shAkya thub pa la skyabs su gsol lam/ 'on te dus gsum gyi sangs rgyas la skyabs su gsol/ bka' stsal pa/ dus gsum gyi sangs rgyas la skyabs su gsol lo/ /ji lta zhe
169b6(mdo sde): na sangs rgyas kyi chos kyi sku gcig tu 'thun pa'i phyir ro/ /sangs rgyas gcig la skyabs su song ba nyid sangs rgyas thams cad la skyabs su song ba ste/ sangs rgyas la tha dad pa med pa'i phyir ro/ /yang gzhan du na dus gsum gyi sangs rgyas la skyabs su gsol lo zhes bgyi ba lha rnams las kha
169b7(mdo sde): cig ni bdag sangs rgyas 'od srung gi nye gnas yin par smra/ kha cig ni bdag sangs rgyas rnam par gzigs kyi nye gnas yin par smra ste/ de bzhin du sangs rgyas bdun char la yang so so nas bdag ni sangs rgyas che ge mo zhig gi nye gnas yin zhes smra bas de bas na sangs rgyas gcig la nga skyabs
170a1(mdo sde): su gsol bar 'os kyi dus gsum mi rigs so/ /gzhan yang de ltar mi rung ngo zhes smra ba yang yod de/ de ci'i phyir zhe na/ dper na rnam thos kyi bus dris pa'i mdo las rgyal po rnam thos kyi bu dkon mchog gsum la skyabs su gsol ba ni 'das pa dang / ma byon pa
170a2(mdo sde): dang / da ltar bzhugs pa'i sangs rgyas la skyabs su gsol lo zhes gsungs te/ don de dang sbyar na dus gsum gyi sangs rgyas rnams la skyabs su gsol bar mngon no/ /gsol pa/ gal te de lta bu lags na lha'i bu dag so so nas bdag ni sangs rgyas che ge mo zhig gi nye gnas
170a3(mdo sde): lags so zhes bgyi ba'i don ji lta bu lags/ bka' stsal pa/ lha'i bus smras pa la don nges par chad pa yang ci yod/ lha'i bu kha cig ni sangs rgyas gcig la skyabs su 'gro ba yang yod/ kha cig ni dus gsum gyi sangs rgyas la skyabs su song ba yang yod de/ mdor na sangs rgyas
170a4(mdo sde): gcig la bya'o/ /gsol pa/ ci la skyabs su mchis na ni sangs rgyas la skyabs su song ba zhes bgyi/ bka' stsal pa/ skyabs su 'gro ba zhes bya ba ni ngag gi 'khor lo ste/ thams cad mkhyen pa slob pa med pa'i yon tan la skyabs su song ba'o/ /gsol pa/ gzugs
170a5(mdo sde): kyi sku la skyabs su mchi'am/ chos kyi sku la skyabs su mchi/ bka' stsal pa/ chos kyi sku la skyabs su 'gro'i gzugs kyi sku la skyabs su 'gro ba ma yin te/ gzugs sangs rgyas ma yin pa'i phyir ro/ /gsol pa/ gzugs kyi sku sangs rgyas ma lags na ci'i slad du
170a6(mdo sde): sangs rgyas kyi sku la khrag phyung bas mtshams ma mchis pa'i las bgyis par 'gyur/ /bka' stsal pa/ gzugs kyi sku ni chos kyi sku'i snod yin te/ chos kyi sku'i gnas so/ /de bas na gzugs kyi sku la gnod pa byas pas mtshams med pa'i las su 'gyur gyi/ gzugs
170a7(mdo sde): kyi sku sangs rgyas yin pas mtshams med pa'i las su 'gyur ba ni ma yin no/ /gsol pa/ ci la skyabs su mchi na chos la skyabs su mchi ba zhes bgyi/ bka' stsal pa/ skyabs su 'gro ba zhes bya ba ni ngag gi 'khor lo ste/ 'dod pa dang / 'dod pa med pa'i mthar phyin
170b1(mdo sde): cing mya ngan las 'das pa la skyabs su song ba ni chos la skyabs su song ba zhes bya'o/ /gsol pa/ bdag gi lus mthar phyin pa la skyabs su mchi'am/ gzhan gyi lus mthar phyin pa la skyabs su mchi/ bka' stsal pa/ bdag gi lus mthar phyin pa dang / gzhan
170b2(mdo sde): gyi lus mthar phyin pa la skyabs su 'gro ba ni chos la skyabs su song ba zhes bya'o/ /gsol pa/ ji ltar na dge 'dun la skyabs su mchi ba lags/ bka' stsal pa/ skyabs su 'gro ba ni ngag gi 'khor lo ste/ bsod nams kyi zhing slob pa dang / mi slob pa'i nyan thos kyi yon tan
170b3(mdo sde): la skyabs su 'gro ba ni dge 'dun la skyabs su song ba zhes bya'o/ /gsol pa/ kun rdzob kyi bden pa'i dge 'dun la skyabs su mchi'am/ don dam pa'i bden pa'i dge 'dun la skyabs su mchi/ gal te don dam pa'i bden pa'i dge 'dun la skyabs su mchi na ni sngon sangs rgyas
170b4(mdo sde): kyis de wi dang / pa ri la skyabs su 'gro ba gsum phog pa'i tshe/ phyis dge 'dun zhes bya ba yod par 'gyur gyis de la skyabs su song shig ces gsung ba'i mi rigs te don dam pa'i bden pa'i dge 'dun ni rtag tu 'jig rten na mchis pa lags/ bka' stsal pa/ kun rdzob kyi bden pa'i
170b5(mdo sde): dge 'dun ni don dam pa'i dge 'dun gyi rten pa'i gnas yin pas na phyis dge 'dun yod par 'gyur gyis de la skyabs su song shig ces gsungs pa yin no/ /yang gzhan du na kun rdzob kyi bden pa'i dge 'dun la bkur zhing btsun par bya ba'i phyir yang de skad ces gsungs te/ sangs rgyas
170b6(mdo sde): kyis ni 'khor thams cad kyi nang na dge 'dun ni sangs rgyas kyi 'khor mchog go/ /dper na 'o ma las zho 'byung la/ zho las mar 'byung mar las mar gyi snying po 'byung ste/ mar gyi snying po ni mchog rab gya nom pa dang 'dra ste/ sangs rgyas kyi 'khor dge 'dun yang de dang 'dra ste/ nye
170b7(mdo sde): gnas dge 'dun yod na de'i nang na 'jug pa bzhi dang / 'bras bu bzhi thob pa bla na med pa'i bsod nams kyi zhing yod pas na 'khor rnam pa dgu bcu rtsa drug gi nang na dge 'dun ni gya nom pa/ mchog rab dpe zla med pa ste/ de bas na phyis dge 'dun yod par 'gyur gyis skyabs su
171a1(mdo sde): song shig ces gsungs pa la don dang 'gal ba med do/ /gsol pa/ sangs rgyas nyid chos lags la/ chos nyid kyang dge 'dun lags te/ dge 'dun nyid kyang chos lags pas yang dag par na chos gcig tu bas na khyad par ram bye brag ci mchis/
171a2(mdo sde): bka' stsal pa/ chos de dag mchis mod kyi don gyi sgo nas bye brag yod do/ /dkon mchog gsum zhes bya ba bstan pa med par ye shes chen po dang / slob pa med pa'i sa non te/ yon tan thams cad dang ldan pa ni sangs rgyas dkon mchog ces bya'o/ /'gog pa'i bden
171a3(mdo sde): pa dang / 'dus ma byas pa ni chos dkon mchog ces bya'o/ /nyan thos kyi slob pa dang / mi slob pa'i yon tan dang / shes rab tu ldan pa ni dge 'dun dkon mchog ces bya'o/ /chos kyi sgo nas dbye na bstan pa med pa dang / bslab pa med pa'i chos ni sangs rgyas
171a4(mdo sde): dkon mchog ces bya'o/ /'gog pa'i bden pa dang / 'dus ma byas pa dang / slob pa yang ma yin/ mi slob pa yang ma yin pa'i chos ni chos dkon mchog ces bya'o/ /nyan thos kyi slob pa dang / mi slob pa ni dge 'dun dkon mchog ces bya'o/ /dbang po'i sgo
171a5(mdo sde): nas dbye na sangs rgyas ni kun shes pa'i dbang po'o/ /chos ni dbang po'i chos ma yin pa'o/ /dge 'dun ni zag pa med pa'i dbang po gsum mo/ /bden pa'i sgo nas dbye na sangs rgyas ni lam gyi bden pa'i phyogs cha gcig go/ /chos ni 'gog pa'i bden pa'o/ /dge
171a6(mdo sde): 'dun yang lam gyi bden pa'i phyogs cha gcig go/ /dge sbyong gi 'bras bu'i sgo nas dbye na sangs rgyas ni dge sbyong ngo / /chos ni dge sbyong gi 'bras bu'o/ /dge 'dun ni dge sbyong ngo / /chos dkon mchog ni dge sbyong gi 'bras bu'o/ /bram ze'i sgo nas dbye na sangs
171a7(mdo sde): rgyas ni bram ze'o/ /chos ni bram ze'i 'bras bu'o/ /dge 'dun ni bram ze'o/ /chos dkon mchog ni bram ze'i 'bras bu'o/ /tshangs par spyod pa'i sgo nas dbye na sangs rgyas ni tshangs par spyod pa'o/ /chos ni tshangs par spyod pa'i 'bras bu'o/ /dge 'dun ni tshangs
171b1(mdo sde): par spyod pa'o/ /chos dkon mchog ni tshangs par spyod pa'i 'bras bu'o/ /rgyu dang 'bras bu'i sgo nas dbye na sangs rgyas ni rgyu'o/ /chos ni 'bras bu'o/ /dge 'dun ni rgyu'o/ /chos dkon mchog ni 'bras bu'o/ /lam dang 'bras bu'i sgo nas dbye na sangs rgyas ni
171b2(mdo sde): lam mo/ /chos ni 'bras bu'o/ /dge 'dun ni lam mo/ /chos dkon mchog ni 'bras bu'o/ /sangs rgyas kyi ston pa ni chos yin te/ chos las sangs rgyas skyes pas na chos ni sangs rgyas kyi yum yin te/ sangs rgyas ni chos la gnas so/ /gsol pa/ sangs
171b3(mdo sde): rgyas kyi ston pa chos lags na ci'i slad du dkon mchog gsum la chos sngar mi smos/ bka' stsal pa/ sangs rgyas kyis ston pa chos yin mod kyi chos kyang sangs rgyas ma yin pa gzhan gyis mi ston te/ lam zhes bya ba yang mis bsgrub dgos pas de bas na sangs rgyas sngar
171b4(mdo sde): smos so/ /de nas ma 'gags pas yang bcom ldan 'das la 'di skad ces gsol to/ /bcom ldan 'das dkon mchog gsum la skyabs su gsol ba mnod pa'i tshe/ sngar chos dkon mchog smos la/ phyis sangs rgyas dkon mchog smos na gsum la skyabs su mchi bar
171b5(mdo sde): rung ngam/ bka' stsal pa/ rtogs shing shes pa med na nor na yang nyes pa med de skyabs su 'gro bar chud do/ /gal te shes bzhin du ched du nor bar smras na nyes pa dang bcas la gsum la skyabs su 'gro bar yang mi chud do/ /gsol pa/ sangs rgyas dang chos
171b6(mdo sde): smos la dge 'dun ma smos na skyabs su mchi ba gsum du rung ngam/ gal te chos dang dge 'dun smos la sangs rgyas ma smos na skyabs su mchi bar rung ngam/ gal te sangs rgyas dang dge 'dun smos la chos ma smos na gsum la skyabs su mchi bar chud dam/ bka' stsal pa/ de gang
171b7(mdo sde): yang mi rung ste mi chud do/ /gsol pa/ gsum la skyabs su ma mchis par tshul khrims lnga thob par rung ngam/ gal te gsum la skyabs su ma mchis par yang yan lag brgyad kyi tshul khrims thob par rung ngam/ gal te gsum la skyabs su mchi ba ma mchis par tshul khrims bcu
172a1(mdo sde): thob par rung ngam/ zhu ba dang gsol ba bzhi'i las ma bgyis par tshul khrims rdzogs par mnod du rung ngam/ bka' stsal pa/ de dag gang yang mi rung ngo / /gal te tshul khrims lnga nod na sngar gsum la skyabs su 'gro bar bya'o/ /gsum la
172a2(mdo sde): skyabs su song ba'i 'og tu khrims lnga thob par 'gyur te/ de nas khrims lnga gang yin pa brjod de/ pha rol pos khrims lnga'i ming shes par bya'o/ /de bzhin du gsol pa dang zhu ba bzhi'i las byas nas tshul khrims rdzogs par 'gyur te/ de'i 'og tu gnas bzhi
172a3(mdo sde): dang / rtsa ba bzhi dang / dge 'dun gyi lhag ma bcu gsum shes shing khong du chud par bya ba'i phyir brjod cing bstan par bya'o/ /yang gzhan du na skyabs su 'gro ba byas nas srog mi gcod pa'i khrims bstan na khrims thob par 'gyur te/ de bas na khrims gcig bshad pas
172a4(mdo sde): khrims lnga thob ces bya ste/ gal te khrims gcig thub na khrims lnga char thub ces bya'o/ /yang gzhan du na khrims lnga gcig la gcig 'brel pa yang yin la thog ma nas khrims lnga mnod par dam bcas pa'i phyir ro/ /yang gzhan du na khrims lnga ni mnos pa'i 'og tu
172a5(mdo sde): khrims thob bo/ /ston pa kha cig ni skyabs su 'gro ba gsum byas nas khrims lnga thob ces bya ba ni don bden pa ste/ ji ltar gsol pa dang / zhu ba'i las byas pa bzhin no/ /yan lag brgyad pa'i khrims nod pa dang / khrims bcu nod pa dang / khrims lnga nod pa
172a6(mdo sde): bshad pa bzhin no/ /gsol pa/ gal te sngar gsum la skyabs su mchis te/ dge bsnyen du gyur pa slad kyis gal te khrims lnga nod dam/ khrims bcu nod kyang rung / skyabs su mchi ba gdod bgyi 'tshal lam/ bka' stsal pa/ skyabs su 'gro ba gsum ma
172a7(mdo sde): byas kyang sngar gsum la skyabs su song bas tshul khrims kun thob bo/ /gsol pa/ gal te gsum la skyabs su mchi ba yang bgyis/ gsol pa dang zhu ba'i las kyang ma bgyis na khrims thob par 'gyur ram/ bka' stsal pa/ khrims lnga dang / yan lag brgyad pa'i
172b1(mdo sde): khrims dang / khrims bcu nod pa gsum la skyabs su song nas khrims 'thob bo/ /gal te tshul khrims rdzogs par mnod pa ni gsol ba dang / zhu ba bzhi'i las byas pas tshul khrims rdzogs par 'gyur gyi gsum la skyabs su song bas ni ma yin no/ /tshul khrims rdzogs
172b2(mdo sde): par mnod pa ni de'i yon tan dang bsod nams che bas na las cung zad tsam mam/ rkyen cung zad tsam gyis bsgrub par mi 'gyur bas de bas na skyabs su 'gro ba gsum dang / dge 'dun bcu'i nang du gsol ba dang zhu ba bzhi'i las byas pas tshul khrims thob par 'gyur ro/ /
172b3(mdo sde): khrims lnga dang / yan lag brgyad pa'i khrims dang / khrims bcu ni yon tan dang mthu de tsam du mi che bas de bas na gsum la skyabs su song bas na tshul khrims thob par 'gyur te/ las mang po dang / rkyen mang po mi dgos so/ /gsol pa/ tshul khrims rdzogs par mnos
172b4(mdo sde): pa'i 'og tu rtsa ba bzhi dang / dge 'dun gyi lhag ma bcu gsum 'ba' zhig ni bstan la gzhan dag rdzogs par mi ston/ bka' stsal pa/ tshul khrims rnam pa 'di gnyis ni nang gi lci ba yin te/ rtsa ba bzhi las gcig nyams na yang phyir gsor mi rung ngo / /lhag ma ni
172b5(mdo sde): gsor rung mod kyi gso dka' ste/ de yang dge 'dun la mgu ba dang / chad pa'i las byas la gang na dge 'dun nyi shu yod pa'i mdun du nyes pa bshags dgos te/ 'di ni bsrung dka' bas bsrung dgos pa'i phyir smos so/ /gzhan bslab na bsrung sla ba'i phyir smos mi dgos te/
172b6(mdo sde): de bas na rnam pa 'di gnyis smos kyi gzhan ma smos pa yin no/ /gsol pa/ so sor thar pa'i khrims 'di zag pa med pa'i khrims lags sam/ bsam gtan gyi tshul khrims lags/ bka' stsal pa/ zag pa med pa'i khrims kyang ma yin/ bsam gtan gyi tshul
172b7(mdo sde): khrims kyang ma yin no/ /so sor thar pa'i tshul khrims 'di ni gal te sangs rgyas 'jig rten du gshegs na ni tshul khrims 'di yod kyi/ gal te sangs rgyas 'jig rten du ma gshegs na tshul khrims 'di med do/ /zag pa med pa dang / bsam gtan gyi tshul khrims ni sangs
173a1(mdo sde): rgyas 'jig rten du gshegs kyang rung / ma gshegs kyang rung dus thams cad kyi thams cad du yod do/ /so sor thar pa'i tshul khrims ni bcas pa las yod par 'gyur gyi/ zag pa med pa dang / bsam gtan gyi tshul khrims ni bcas pa las yod
173a2(mdo sde): pa ma yin no/ /so sor thar pa'i tshul khrims ni gzhan las thob par 'gyur gyi/ zag pa med pa dang / bsam gtan gyi tshul khrims ni gzhan las thob pa ma yin no/ /so sor thar pa'i tshul khrims ni gnyid kyis log gam/ ma log pa'am/ dge ba'am/ sdig
173a3(mdo sde): pa'am/ lung du mi ston pa'i sems kyi dus thams cad du yod do/ /zag pa med pa dang / bsam gtan gyi tshul khrims ni bsam gtan du 'dug pa dang / zag pa med pa'i sems la nges pa'i tshe tshul khrims yod kyi/ /sems gzhan thams cad la med do/ /so
173a4(mdo sde): sor thar pa'i tshul khrims ni mi'i nang 'ba' zhig na yod kyi/ zag pa med pa dang / bsam gtan gyi tshul khrims ni lha dang mi gnyis la yod do/ /so sor thar pa'i tshul khrims ni 'dod pa'i khams 'ba' zhig na yod kyi/ zag pa med pa dang / bsam gtan gyi tshul
173a5(mdo sde): khrims ni 'dod pa'i khams dang / gzugs kyi khams na rdzogs par yod do/ /zag pa med pa'i tshul khrims dang / so sor thar pa'i tshul khrims ni sangs rgyas kyi slob ma 'ba' zhig la yod mod kyi/ bsam gtan gyi tshul khrims ni mu stegs can la yang yod do/ /
173a6(mdo sde): gsol pa/ dge bsnyen gyi khrims lnga la du ni rang bzhin gyi sdig lags/ du ni bcas pa'i sdig lags/ bka' stsal pa/ bzhi ni rang bzhin gyi sdig /chang 'thung ba'i khrims gcig ni bcas pa'i sdig go/ /chang 'thungs pas ni bag med pa le lo'i gnas yin pa ste/ sdig
173a7(mdo sde): pa bzhi'i grogs su 'gyur ro/ /khrims lnga la chang 'thung ba ni bag med pa'i gzhi yin pas/ khrims bzhi yang nyams par byed de/ dper na sangs rgyas 'od srung gi tshe dge bsnyen zhig chang 'thungs pa'i rkyen gyis gzhan gyi chung ma la 'dod pas log par g.yem pa yang byas/
173b1(mdo sde): pha rol po'i bya yang brkus nas bsad do/ /gzhan zhig gis khyod ci'i phyir 'di ltar byed ces dris na bdag gis byas pa med ces zer te/ de ltar chang 'thungs pas khrims bzhi char cig car nyams par byas so/ /chang 'thungs na mtshams med pa bzhi yang byed par 'gyur te/ dge
173b2(mdo sde): 'dun gyi dbyen 'ba' zhig byed mi nus so/ /'di yang sngon gyi las kyis gnyer ba ma yin mod kyi/ 'on kyang smyo ba dang mi dran par smyo ba myong bar 'gyur ro/ /chang 'thungs pas ban glang myos pa ltar myos shing 'khrug par 'gyur te/ chang gis myos na yang dag pa'i las su
173b3(mdo sde): bya ba bsam gtan dang / mdo sde klog pa dang / 'don pa dang / dge 'dun gyi las bya ba rnams shor bar 'gyur te/ rang bzhin gyi sdig pa ma yin mod kyi rang bzhin gyi sdig pa dang 'dra'o/ /de nas ma 'gags pas yang bcom ldan 'das la 'di skad ces gsol to/ /
173b4(mdo sde): dge bsnyen gyi khrims lta bu sems can 'ba' zhig las khrims thob bam/ sems can ma yin pa las kyang thob par rung / 'on te gsad du rung ba dang / rkur yod pa dang / mi tshangs par spyad du rung ba dang / smrar rung ba'i sems can las khrims thob par 'gyur ram/
173b5(mdo sde): 'on te gsad du mi rung ba dang / rkur ma mchis pa dang / mi tshangs par spyad du mi rung ba dang / smrar mi rung ba dang / sems can las kyang khrims thob par 'gyur/ bka' stsal pa/ sems can las ni khrims bzhi thob par 'gyur gyi sems can ma yin pa las chang
173b6(mdo sde): mi 'thung ba'i khrims thob par 'gyur ro/ /sems can du gtogs pa gsod du rung ba'am/ gsod du mi rung ba'am/ mi tshangs par spyan du rung ba'am/ mi rung ba'am/ rkur rung ba'am/ mi rung ba'am/ smrar rung ba'am/ mi rung ba thams cad las tshul khrims
173b7(mdo sde): thob ste/ mtshams med pa'i sems can dmyal ba yan chad/ 'du shes med 'du shes med min gyi skye mched man chad stong gsum gyi stong chen po'i 'jig rten gyi khams su gtogs pa de bzhin gshegs pa'i bar du srog dang bcas pa thams cad las tshul khrims 'di bzhi thob par rung
174a1(mdo sde): ste/ de yang thog ma tshul khrims nod pa'i tshe srog chags thams cad kyi srog mi gcod pa dang / thams cad ma byin par mi len pa dang / thams cad la mi tshangs par mi spyod pa dang / thams cad mi smra'o zhes bya ba'i mtha' dang tshad gzung du med pas de bas na
174a2(mdo sde): sems can thams cad las tshul khrims mi thob par 'gyur ba med do/ /tshul khrims 'bogs pa cho ga bzhin du byas na sngar khong du chud cing yid ches par bya ba'i phyir chos bshad la sems can thams cad la byams pa dang snying rje'i sems bskyed du gzhug go/ /de ltar lhag par
174a3(mdo sde): mos pa'i sems skyes na lhag pa'i tshul khrims thob par 'gyur ro/ /yang tshul khrims thob pa ni sems can thams cad las so so nas tshul khrims bzhi thob par 'gyur te/ tshul khrims bzhi so sor dbye na tshul khrims bcu gnyis su 'gyur ro/ /sems can las srog
174a4(mdo sde): mi gcod pa dang / ma byin par mi len pa dang / mi tshangs par mi spyod pa dang / mi smra bas bzlog pa'i nyes pa bzhi skye ba yang rgyu dang rkyen gsum gyi phyir te/ de yang 'dod chags las skye ba dang / zhe sdang las skye ba dang / gti mug las skye ba'o/ /sems can thams
174a5(mdo sde): cad la mi dge ba bcu gnyis po 'di yod de/ mi dge ba 'di las bzlog na dge ba'i tshul khrims kyi rnam par rig byed kyi gzugs bcu gnyis thob par 'gyur ro/ /dpag tu med pa'i sems can thams cad las thob pa yang de dang 'dra'o/ /gal te dgra bcom pa khri phrag brgya'am/
174a6(mdo sde): 'bum phrag brgya mya ngan las 'das kyang / thog mar dgra bcom pa de dag las tshul khrims thob na dgra bcom pa mya ngan las 'das kyang tshul khrims nyams par 'gyur ba ma yin no/ /chang mi 'thung ba'i khrims ni lus 'di thog ma nas tha ma'i bar du stong gsum gyi stong chen
174a7(mdo sde): po'i 'jig rten gyi khams ji tsam tshang du gtogs pa thams cad la rngub re zhing khrims kyi rnam par rig byed kyi gzugs 'thob ste/ thog ma khrims nod pa'i tshe chang thams cad mi 'thung ngo zhes byas pas gal te chang thams cad zad kyang tshul khrims ni rtag tu yod pas mi nyams so/ /gsol pa/
174b1(mdo sde): thog ma khrims nod pa'i tshe bud med thams cad kyi sgo gsum nas 'dod pas log par mi g.yem pa'i khrims mnos la phyis chung ma blangs na tshul khrims 'di nyams par 'gyur ram/ bka' stsal pa/ nyams par mi 'gyur ro/ /ji lta zhe na/ thog ma bud med la 'dod pas log par
174b2(mdo sde): mi g.yem pa'i khrims thob la 'di ni bdag gi chung ma yin pas 'dod pas log par g.yem pa ma yin te/ khrims 'di ni nyams par mi 'gyur ro/ /don 'di dang sbyar na thams cad 'thun te/ khrims brgyad dang / khrims bcu dang / sems can dang / sems can ma yin pa rnams
174b3(mdo sde): las tshul khrims thob pa yang de dang 'dra'o/ /tshul khrims nyis brgya lnga bcu yang sems can kun la so so nas tshul khrims bdun bdun zhig thob ste/ de yang rnam par dbye na tshul khrims nyi shu rtsa gcig tu 'gyur ro/ /sems can thams cad la lus dang ngag gi sdig pa bdun
174b4(mdo sde): 'byung ste/ sdig pa 'byung ba 'di yang rgyu dang rkyen rnam pa gsum gyis skye'o/ /de yang 'dod chags kyis skye ba dang / zhe sdang gis skye ba dang / gti mug gis skye ba ste/ de ltar na rgyu dang rkyen gsum gyis sdig pa bdun skye ste/ de ltar na mi dge ba'i sdig pa bdun gsum nyi shu gcig
174b5(mdo sde): go/ /sdig pa de las bzlog na tshul khrims su 'gyur te/ sems can gcig la tshul khrims kyi rnam par rig byed kyi gzugs nyi shu rtsa gcig yod pa bzhin du sems can thams cad la yang de dang 'dra'o/ /don de dang sbyar na dus gcig tu tshul khrims grangs med pa thob par ni rung gi /
174b6(mdo sde): dus gcig tu cig car nyams par 'gyur ba'am/ dus gcig tu med par 'gyur ba ni ma yin no/ /tshul khrims nyams zhes bya ba ni gal te tshul khrims kyi rtsa ba nyams na gong nas gong du 'phar bar mi 'gyur te/ ji ste tshul khrims phul la phyis nod na yang tshul khrims thob par mi 'gyur
174b7(mdo sde): ro/ /dper na nyin zhag gcig gi yan lag brgyad pa'i khrims kyi rtsa ba nyams na phyis khrims brgyad dam/ khrims lnga'am/ khrims bcu'am/ khrims rdzogs pa'am/ bsam gtan gyi tshul khrims sam/ zag pa med pa'i tshul khrims sam/ tshul khrims 'di dag gang
175a1(mdo sde): yang nod du mi rung ngo / /gal te tshul khrims lnga'i rtsa ba nyams na yang khrims brgyad dam/ bcu'am/ tshul khrims rdzogs pa'am/ bsam gtan gyi tshul khrims sam/ zag pa med pa'i tshul khrims mnos kyang thams cad thob par mi rung ngo / /gal te
175a2(mdo sde): khrims lnga nyams pa'i 'og tu khrims lnga phul la khrims bcu nod pa de ni gnas ma yin no/ /gal te khrims lnga phul ba'i 'og tu khrims lnga nod kyang rung / khrims brgyad dam/ khrims bcu'am/ khrims rdzogs pa'am/ bsam gtan gyi tshul khrims sam/ zag pa med pa'i
175a3(mdo sde): khrims mnos kyang khrims gang yang mi 'thob bo/ /gal te khrims bcu'am/ khrims rdzogs pa'i rtsa ba nyams na gong nas gong du 'phar ba'am/ khrims phul te khrims nod pa ni ji ltar khrims lnga las bshad pa dang 'dra'o/ /gsol pa/ bsam gtan gyi tshul khrims dang /
175a4(mdo sde): zag pa med pa'i tshul khrims dang / so sor thar pa'i tshul khrims dang / tshul khrims 'di gsum las tshul khrims mchog ces bgyi ba gang lags/ bka' stsal pa/ bsam gtan gyi tshul khrims mchog ste/ gzhan du na so sor thar pa'i tshul khrims kyang mchog yin
175a5(mdo sde): no/ /de ji lta zhe na/ gal te sangs rgyas 'jig rten du gshegs na tshul khrims 'di yod par 'gyur gyi/ bsam gtan gyi tshul khrims dang / zag pa med pa'i tshul khrims ni thams cad kyi dus su yod do/ /so sor thar pa'i tshul khrims ni sems can dang sems can ma yin pa las
175a6(mdo sde): kyang thob par rung gi / bsam gtan gyi tshul khrims dang / zag pa med pa'i tshul khrims ni sems can thams cad las thob pa ma yin no/ /so sor thar pa'i tshul khrims ni sems can thams cad la byams pa'i sems kyis thob par 'gyur gyi/ bsam gtan gyi tshul khrims dang /
175a7(mdo sde): zag pa med pa'i tshul khrims ni byams pa'i sems kyis thob pa ma yin no/ /so sor thar pa'i tshul khrims ni sangs rgyas kyi chos 'dzin par 'khor rnam pa bdun 'jig rten na yod cing theg pa rnam gsum gyi 'bras bu rgyun mi 'chad par byed pa'i gzhir 'gyur ba yin gyi/ bsam gtan gyi
175b1(mdo sde): khrims dang / zag pa med pa'i khrims ni de lta bu ma yin te/ de bas na khams gsum na mchog rab phul du gyur pa yin no/ /thog ma khrims nod pa'i tshe gsol ba dang zhu ba bzhi'i las byas ma thag tu tshul khrims rdzogs par 'gyur te/ thog ma'i sems skad cig ma dang po'i
175b2(mdo sde): tshul khrims kyi rnam par rig byed kyi gzugs ni las zhes kyang bya/ las kyi lam zhes kyang bya'o/ /sems skad cig ma phyi ma las khrims kyi rnam par rig byed kyi gzugs byung ba ni las zhes bya'i/ las kyi lam ma yin no/ /de lta bas na sems kyi skad cig ma dang po las
175b3(mdo sde): tshul khrims kyi rnam par rig byed kyi gzugs bsam pa yongs su rdzogs te/ bsam pa dang ldan pas bsam pa'i las kyi lam zhes bya'o/ /tshul khrims snga mas rgyu byas te/ tshul khrims lhag ma'i rnam par rig byed kyi gzugs lhun gyis grub pas de bas na de la las zhes bya'i las
175b4(mdo sde): kyi lam ma yin no/ /dang po'i sems skad cig ma gcig gi khrims ni cho ga dang yang bcas la cho ga med pa yang ma yin no/ /phyis rim gyis skye ba'i khrims ni cho ga med pa 'ba' zhig dang ldan gyi/ cho ga dang bcas pa ma yin no/ /thog ma'i sems skad cig ma gcig gi khrims ni tshul
175b5(mdo sde): khrims zhes kyang bya/ dge bar spyod pa zhes kyang bya/ 'dul ba zhes kyang bya'o/ /phyis rim gyis de ma thag tu skye ba'i tshul khrims kyang don de dang ldan no/ /de nas ma 'gags pas yang bcom ldan 'das la gsol pa/ dus gsum du bkum pa'i nang na dus gang gis tshul khrims thob
175b6(mdo sde): par 'gyur/ bka' stsal pa/ da ltar gyi dus kyi sems skad cig ma gcig gis khrims thob par 'gyur ro/ /'das pa dang ma 'ongs pa ni chos yin te/ sems can ma yin pas khrims mi 'thob kyi/ da ltar gyi sems skad cig ma gcig ni sems can yin pas na khrims 'thob bo/ /
175b7(mdo sde): gsol pa/ dge ba'i sems kyis tshul khrims thob bam/ mi dge ba'i sems kyis sam/ 'on te lung du ma bstan pa'i sems kyis sam/ sems med pas khrims thob par 'gyur/ bka' stsal pa/ thams cad kyis thob par 'gyur te/ thog ma dge ba'i sems kyis dge
176a1(mdo sde): 'dun gyi rkang pa la phyag byas la chos gos dang lhung bzed blangs te mkhan po gang yin pa la gsol ba gdab bo/ /de nas tsog tsog por 'dug ste thal mo sbyar la gsol ba dang zhu ba bzhi'i las bar chad med par dge ba'i sems kyis khrims rdzogs pa ni dge ba'i
176a2(mdo sde): sems kyis tshul khrims thob pa zhes bya'o/ /gal te de ltar cho ga rim gyis byed pa na rtag tu dge ba'i sems dang ldan te/ las byed pa las gsol ba dang zhu ba bzhi'i las byed pa'i tshe/ 'dod chags dang zhe sdang la sogs pa mi dge ba'i bsam pa byung na sems can de nyid
176a3(mdo sde): kyis tshul khrims kyi rnam par rig byed kyi gzugs dang ldan yang de ni mi dge ba'i sems kyis khrims thob pa zhes bya ste/ de yang thog ma'i dge ba'i sems dang / dge ba'i las kyi shugs kyis khrims thob pa yin gyi mi dge ba'i sems kyis thob pa ma yin no/ /sngar dge ba'i sems
176a4(mdo sde): kyis cho ga'i las byas la gsol ba dang zhu ba bzhi'i las byed pa'i tshe/ gal te gnyid log gam/ yur na log cing yur ba'i sems las khrims kyi rnam par rig byed kyi gzugs skye ba ni lung du ma bstan pa'i sems kyis khrims thob pa zhes bya'o/ /sngar dge ba'i sems kyis cho ga
176a5(mdo sde): byas la gsol ba dang zhu ba bzhi'i las byed pa'i tshe 'gog pa'i ting nge 'dzin la snyoms par zhugs na de'i tshe khrims kyi rnam par rig byed kyi gzugs dang ldan pas de ni sems med pa las khrims thob pa zhes bya'o/ /ma 'gags pas yang gsol pa gal te khyim pas khrims lnga ma mnos par
176a6(mdo sde): thal byung khrims bcu mnos na/ khrims thob par 'gyur ram/ bka' stsal pa/ dus gcig du dge bsnyen gyi khrims dang / dge sbyong gi khrims rnam pa gnyis thob bo/ /gal te khrims lnga yang ma mnos/ khrims bcu yang ma mnos par thal byung khrims rdzogs par mnos na yang
176a7(mdo sde): dus gcig tu khrims gsum char thob par 'gyur ro/ /ma 'gags pas gsol pa/ bcom ldan 'das gal te khrims rdzogs par mnos pas dus gcig tu khrims rnam pa gsum char thob par 'gyur na/ rim gyis sngar khrims lnga mnos la de'i 'og tu khrims bcu mnos te/ phyis
176b1(mdo sde): khrims rdzogs par mnod do zhes bgyir yang ci 'tshal/ bka' stsal pa/ dus gcig tu tshul khrims gsum char thob mod kyi/ gang sangs rgyas kyi chos la lhag par mos pa ni gdon mi za bar rim gyis sngar khrims lnga mnos te/ dul bar byas la dad pa dang / mos pa lhag par
176b2(mdo sde): skyes nas de'i 'og tu khrims bcu nod do/ /khrims bcu mnos nas dge ba'i rtsa ba lhag par skyes nas de'i 'og tu tshul khrims rdzogs par mnos na/ de ltar rim gyis sangs rgyas kyi chos kyi ro thob cing mos pa brtan pa mi shigs par 'gyur ro/ /dper na rgya mtsho chen por 'jug pa
176b3(mdo sde): yang bags kyis zab pa dang 'dra bar sangs rgyas kyi chos kyi rgya mtshor 'jug pa yang de dang 'dra ste/ tshul khrims rdzogs par cig car mnos na shor la spyod lam yang nyams par 'gyur ro/ /gzhan du na tshul khrims kyang sems can kha cig ni khrims lnga mnos pas lam
176b4(mdo sde): gyi 'bras bu thob par 'gyur ba yang yod do/ /sems can kha cig ni tshul khrims bcu mnos pa'i rkyen gyis lam gyi 'bras bu thob pa yang yod de/ de ltar rgyu dang rkyen rnam pa tha dad pas na de bzhin gshegs pas bstan pa yin no/ /gal te sngar khrims lnga mnos la de'i
176b5(mdo sde): 'og tu khrims bcu mnos na khrims bcu mnos pa'i tshe yang khrims gnyi ga dang ldan no/ /khrims lnga dang khrims bcu mnos pa'i 'og tu khrims rdzogs par mnos na rdzogs par mnos pa'i tshe khrims gsum char dang yang ldan no/ /khrims lnga dang / khrims bcu dang / khrims
176b6(mdo sde): rdzogs par mnod pa rnam pa bdun la gsol ba dang zhu ba bzhi'i las byed pa'i khrims 'ba' zhig ni rim gyis dus gsum du thob bo/ /lhag ma rnam pa drug nod pa ni dus gcig gis thob kyi/ dus gsum gyi rim pa med do/ /de ltar tshul khrims rnam pa gsum dus gcig tu thob
176b7(mdo sde): pa 'gal te tshul khrims phyir dbul ba'i tshe bdag ni deng phyin chad dge sbyong yin te/ dge slong ma yin no/ /zhes smras pas tshul khrims rdzogs pa med kyang tshul khrims gnyis med pa ma yin te yod do/ /tshul khrims lnga dang / tshul khrims bcu mnos pa las da phyin cad bdag ni
177a1(mdo sde): dge bsnyen yin te/ dge sbyong ma yin no zhes smras na khrims bcu med par zad kyi/ khrims lnga yod do/ /gal te bdag ni khyim pa dang rab tu byung ba'i khrims thams cad dbul te/ bdag la skyabs su 'gro ba'i dge bsnyen du zung shig ces smras na tshul khrims
177a2(mdo sde): rnam pa gsum cig car med kyang skyabs su 'gro ba gsum med pa ma yin no/ /tshul khrims rnam pa gsum thob pa dang / phyir dbul ba'i cho ga dang / rim pa ni ji ltar dus gcig tu khrims thob pa bstan pa dang 'dra'o/ /gsol pa gal te sngon dge bsnyen las rab tu
177a3(mdo sde): byung ste khrims bcu mnos na khrims lnga ma mchis par mi 'gyur ram/ bka' stsal pa/ med par mi 'gyur te/ ming dang brjes par zad kyi/ khrims med par 'gyur ba ma yin no/ /de yang dge bsnyen gyi ming stor te dge sbyong gi ming thob bo/ /khyim pa'i stor gyi rab tu
177a4(mdo sde): byung ba'i thob bo/ /gsol pa dge slong gi tshul khrims rdzogs par mnos na khrims bcu dang khrims lnga ma mchis par mi 'gyur ram/ bka' stsal pa/ med par mi 'gyur te/ de yang ming dang stor bar zad de/ dge sbyong gi ming stor nas dge slong gi ming thob bo/ /
177a5(mdo sde): dge sbyong gi stor nas/ dge slong gi thob ste/ thog ma dang tha ma'i bar du tshul khrims yin gyi/ ming tsam ni 'phral la 'dogs so/ /dper na skyed shing dang shing gi lo ma lta bu dpyid dang dbyar ni sngo/ ston ni ser/ dgun ni skya ste/ de yang dus kyis bsgyur bas shing
177a6(mdo sde): gi lo ma kha dog tha dad par 'gyur gyi/ thog ma nas tha ma'i bar du shing gi lo mar zad de tshul khrims yang de dang 'dra bar rtag tu tshul khrims gcig tu zad na dus kyis tha dad par 'gyur ro/ /gzhan yang dper na 'o ma dang / zho dang / mar dang / mar gyi snying po ni rnam pa bzhir tha dad de/
177a7(mdo sde): de ltar dus kyi tha dad kyang gcig tu zad pa dang 'dra bar/ tshul khrims kyang de dang 'dra ste/ dus gsum gyis tha dad kyang / tshul khrims la tha dad pa med do/ /ma 'gags pas yang gsol pa/ bcom ldan 'das dge bsnyen khrims nod pa nyams kyis rdzogs par nod par
177b1(mdo sde): mi nus pa tshul khrims gcig gam/ gnyis sam/ bzhi'i bar du mnos na tshul khrims mnos par chud dam/ bka' stsal pa/ des khrims mi 'thob bo gsol pa/ gal te khrims mi thob na mdo sde dag las phyogs cha chung ba'i dge bsnyen dang / phyogs cha che
177b2(mdo sde): ba'i dge bsnyen dang / phyogs cha rdzogs pa'i dge bsnyen mchis par gsungs na de'i don de ji lta bu lags/ bka' stsal pa/ de skad ces gsungs pa yang khrims bsrungs pa'i yon tan che chung yod pa las dgongs te gsungs kyi/ de ltar tshul khrims mnod du rung ba ni ma
177b3(mdo sde): yin no/ /ma 'gags pas yang gsol pa/ bcom ldan 'das khrims lnga nod pa'i nyin zhag gcig gam/ nyin zhag gnyis nas nyin zhag bcu'i bar du de ltar mnos na khrims thob par 'gyur ram/ bka' stsal pa/ de ltar mi rung ngo / /sangs rgyas kyis tshul khrims
177b4(mdo sde): bcas pa yang so so nas dus dang tshad yod de/ de yang tshul khrims lnga nod pa ni gdon mi za bar nam 'tsho'i bar du mnod dgos so/ /gal te yan lag brgyad pa'i khrims mnod na gdon mi za bar nyin zhag gcig pa mnod dgos te/ de bas na snga ma mi rung ngo / /gsol ba
177b5(mdo sde): dang zhu ba bzhi'i las byas te khrims nod pa yang rab dang / 'bring dang / tha ma yod do/ /de la khrims lnga ni khrims tha ma'o/ /khrims bcu ni khrims 'bring po'o/ /khrims rdzogs pa ni khrims rab ces bya'o/ /khrims lnga la yang rab 'bring rnam pa gsum ste/ gal te
177b6(mdo sde): chung zhing zhan pa'i sems kyis khrims mnos pa ni khrims tha ma zhes bya'o/ /sems 'bring gis tshul khrims mnos pa ni khrims 'bring thob par 'gyur ro/ /gal te sems rab kyis tshul khrims mnos pa ni khrims rab thob par 'gyur ro/ /tshul khrims rdzogs pa la rab
177b7(mdo sde): 'bring gsum yod pa yang khrims lnga bstan pa bzhin no/ /gal te sngar sems tha mas khrims mnos pa'i 'og tu sems rab 'bring gis khrims bcu mnos na khrims lnga ni snga ma las skye zhing lhag pa med kyi/ khrims lnga ma gtogs par kha zas dus ma yin par mi bza' ba'i
178a1(mdo sde): bar du khrims lhag ma lnga ni lhag pa'i khrims su 'gyur te/ tshul khrims sngar mnos pa lnga ni tha mar 'gyur ro/ /sems tha mas sngar khrims lnga mnos la/ de'i 'og tu sems rab dang 'bring gis khrims rdzogs par mnos na yang khrims sngar mnos
178a2(mdo sde): pa lnga ni skye ba'am lhag pa med kyi/ khrims snga ma lnga ma gtogs par tshul khrims gzhan thams cad tshul khrims rdzogs par mnod pa'i tshe rab dang lhag pa'i sems kyis mnos pas lhag pa'i tshul khrims rab thob par 'gyur ro/ /de bas na so sor thar pa'i tshul khrims
178a3(mdo sde): ni nyis rim du thob pa med de rim par dbye na khrims lnga ni tha ma zhes bya'o/ /khrims bcu ni 'bring zhes bya/ tshul khrims rdzogs pa ni rab ces bya'o/ /don gyi sgo nas dbye na sems rab kyi khrims lnga mnos na khrims de ni rab ces bya/ sems 'bring gis khrims bcu mnos na
178a4(mdo sde): khrims 'bring zhes bya/ sems tha mas tshul khrims rdzogs par mnos na tshul khrims tha ma zhes bya'o/ /don dang sbyar na sems rab dang / 'bring dang / tha ma las tshul khrims thob pa mi 'thun te/ nges par gcig tu chad pa med do/ /gal te mkhan po zhig la khrims
178a5(mdo sde): bcu nod par gsol ba btab pa las khrims bcu nod pa'i tshe mkhan po mngon sum du ma gyur kyang khrims bcu thob bo/ /gal te khrims bcu nod pa'i tshe mkhan po shi na shi bar shes sam thos na khrims mnos kyang khrims mi 'thob bo/ /gal te shi bar mi shes ma thos na khrims
178a6(mdo sde): thob bo/ /gsol ba dang zhu ba bzhi'i las byed pa'i tshul khrims mnod pa ni mkhan po mngon sum du ma gyur na khrims mnod kyang khrims thob par mi 'gyur te/ dge 'dun gyi grangs ma tshang ba'i phyir ro/ /gal te dge 'dun gyi grangs tshang na mkhan po med kyang khrims mnod du rung ngo / /ma
178a7(mdo sde): 'gags pas yang gsol pa/ bcom ldan 'das dge bsnyen gyi khrims lnga pas tshong spogs bgyir rung ngam/ bka' stsal pa/ tshong spogs byar rung ste/ las rnam pa 'di lnga ni mi bya'o/ /rkang 'gros phyugs kyi tshong spogs kyi las mi bya'o/ /bdag nyid kyi phyugs yod na tshong du
178b1(mdo sde): gnang gi / shen pa la btsong du mi rung ba dang / mda' gzhu mtshon cha'i bag tshong spogs bgyir mi rung ba dang / bdag la yod pa ni 'tshong du rung ba dang / chang gi tshong spogs kyi las byar mi rung ste/ bdag nyid la yod na 'tshong du rung ba dang srin bu mang du 'chi bas 'bru mar 'tshir du
178b2(mdo sde): mi rung ba dang / rgya gar gyi chos kyis de bzhin te/ ga bu sha tshun chad ni 'bru mar 'tshir ba'i nang na srin bu med na nyes pa med do/ /kha dog tshon chen po rnam pa lnga btso blag byed pa yang srin bu mang du 'chi bas mi rung ste/ yog sha la sogs pa yul gzhan dag na tshon gyi btso blag byed
178b3(mdo sde): pa las srin bu mang du 'chi ste/ de bas na mi gnang ngo / /yul rgya yul yang kha dog mthing ga btso ba ni srin bu mang du 'chi bas btso blag rnam pa lnga'i nang du gtogs so/ /ma 'gags pas yang gsol pa/ bcom ldan 'das nyin zhag gcig gis khrims brgyad ces bgyi ba dus
178b4(mdo sde): ma lags par phyem red kha zas mi 'tshal ba ma gtogs pa dgur 'gyur na ji ltar brgyad ces bgyi/ bka' stsal pa/ khrims zhes bya ba ni chos kyis phyem red dus ma yin par kha zas mi za ba yin te/ khrims brgyad kyi yan lag yin te/ grogs su gyur pas yan lag
178b5(mdo sde): gi khrims brgyad ces bya'i/ dgur ni ma yin no/ /gsol pa/ yan lag brgyad pa'i khrims mnos na gang zag de 'khor rnam pa bdun la 'khor gang gi nang du bsdu/ bka' stsal pa/ nam 'tsho ba'i bar gyi khrims ma mnos kyang nyin zhag gcig gi khrims yod pas de la
178b6(mdo sde): yang dge bsnyen zhes bya'o/ /gzhan du na dge bsnyen zhes byar ni nam 'tsho ba'i bar du tshul khrims mnos pa med la/ dge bsnyen ma yin zhes byar ni nyin zhag gcig gi khrims yod pas de ni gang zag bar ma do zhes mdo sde las kyang 'byung ngo / /ma 'gags pas yang
178b7(mdo sde): gsol pa/ bcom ldan 'das 'khor bdun ma gtogs par so sor thar pa'i tshul khrims mchis sam/ bka' stsal pa/ yod de yan lag brgyad kyi khrims nyid yin no/ /don de dang sbyar na yan lag brgyad kyi khrims mnos pa 'khor rnam pa bdun gyi nang du ma gtogs so/ /
179a1(mdo sde): yan lag brgyad pa'i khrims mnos pa'i chos kyis ni nyin zhag gcig gi bar du srog mi gcod do zhes tshig de skad chad pas na khrims gzhan nam 'tsho'i bar du mnos pa dang bsrer yang mi rung ngo / /gsol pa/ yan lag brgyad kyi khrims mnod pa nyin
179a2(mdo sde): zhag gnyis sam/ gsum mam/ bcu'i bar du cig car mnod du rung ngam/ bka' stsal pa/ thog ma sangs rgyas kyis nyin zhag gcig gi khrims su bcas pas de las 'dar mi rung ngo / /gal te nyams kyis mnod nus na nyin zhag gcig cing lan re mnod dgos
179a3(mdo sde): te/ nyin zhag du mnos kyang rung ngo / /nyin zhag gcig gi yan lag brgyad kyi khrims mnod pa'i thabs ni pha rol po gzhan las mnod dgos te/ de yang gang las mnod ce na/ 'khor lnga po gang yang rung ba las mnod dgos so/ /yan lag brgyad kyi khrims mnos
179a4(mdo sde): pa'i 'og tu gal te sems can la brdeg btsog byas na tshul khrims rnam par dag pa ma yin no/ /khrims mnos pa'i nyin par brdeg btsog ma byas la phyi de nyin brdeg btsog bya bar dam bcas na yang tshul khrims rnam par dag pa ma yin te/ mdor na lus dang ngag gis
179a5(mdo sde): ji tsam du tshul bzhin ma yin pa'i las byas na khrims ma nyams mod kyi rnam par dag pa ma yin no/ /gal te lus dang ngag rnam par dag kyang sems kyis 'dod chags kyi rnam par rtog pa bskyed dam/ zhe sdang gis 'tshe ba'i rnam par rtog pa bskyed na yang rnam par dag pa
179a6(mdo sde): ma yin no/ /gal te lus dang ngag dang yid kyi las gsum rnam par dag kyang rjes su dran pa drug yid la ma byas na de yang tshul khrims rnam par dag ces mi bya'o/ /yan lag brgyad kyi khrims mnos pa'i 'og tu rjes su dran pa drug yid la byas na tshul khrims rnam par dag
179a7(mdo sde): ces bya'o/ /mdo sde dag las 'dzam bu'i gling gi rgyal po 'dzam bu'i gling gi khams su gtogs pa'i mi thams cad dang / de'i nang na yod pa'i gser dang / dngul dang / nor dbyig thams cad la dbang ba'i bsod nams kyis yan lag brgyad pa'i tshul khrims rnam par dag
179b1(mdo sde): pa'i bsod nams bcu drug char yang dgos pa'i cha gcig tsam yang mi phod do zhes 'byung ngo / /su yang rung yan lag brgyad pa'i khrims nod par byas la bag med par rang nyam du rol mo'am/ gal te na kha zas zhim po la bag med par bza' ba dang / rtsed mo rnam pa sna
179b2(mdo sde): tshogs yid bzhin du bag med par byas pa'i 'og tu khrims mnod pa ni snga dro la yang rung phyi dro la yang rung khrims thob par mi 'gyur ro/ /gal te snga nas khrims mnod pa'i sems med la bag med pa'i las rnam pa sna tshogs byas pa'i 'og tu dge ba'i bshes gnyen dang phrad
179b3(mdo sde): de khrims mnos na snga dro yang rung phyi dro yang rung dus thams cad du khrims thob bo/ /khrims mnod par chas pa las bgegs sam bar chad byung ste dbang med pa las/ phyis bgegs dang bar chad med pa'i 'og tu khrims mnos na snga dro yang rung phyi dro yang rung dus thams
179b4(mdo sde): cad du khrims thob bo/ /gsol pa/ gal te nyin par khrims srung la mtshan mo mi srung ba'i khrims mnos na yan lag brgyad kyi khrims thob bam/ gal te mtshan mo khrims srung la nyin par mi srung ba'i khrims mnos na yan lag brgyad kyi khrims thob par 'gyur ram/
179b5(mdo sde): bka' stsal pa/ gang yang khrims mi thob bo/ /de bas na sangs rgyas kyis thog ma nas nyin zhag gcig pa'i khrims su bcas te/ nges pa'i tshad yin pas 'gal bar byar mi rung ngo / /ma 'gags pas yang gsol pa/ bcom ldan 'das 'o na de ltar khrims mi thob
179b6(mdo sde): na/ mdo dag las dge slong ig zhi zhig 'brog dgon pa zhig na kha cig sdug bsngal sna tshogs myong ste/ la la ni nyin par longs spyod bgyid la mtshan mo sdug bsngal bgyid pa yang mchis/ la la ni mtshan mo longs spyod bgyid la nyin par sdug bsngal myong ba dag mthong ngo / /
179b7(mdo sde): de bas na de dag kyang sngon mi'i nang na nyin par ni khrims srung la mtshan mo ni sdig pa bgyid pa'am/ yang na mtshan mo khrims srung la nyin par sdig pa'i las bgyid pa mi 'thun pa'i don de dag ji lta bu lags/ bka' stsal pa/ skye ba snga ma'i rgyu dang rkyen 'ba' zhig la brten du yang
180a1(mdo sde): mi rung ste/ 'di skad du bshad pa yang mdo sde'am 'dul ba las bshad pa ma yin te/ de la bden pa'i don nges pa zhes byar yang mi rung ngo / /gzhan du ni 'di skad bshad pa 'di ni 'phags pa kA ta ya nas ig zhi zhig gdul ba'i phyir sprul pa yin gyi
180a2(mdo sde): yang dag pa ma yin no zhes 'byung ngo / /yan lag brgyad pa'i khrims mnos pa las khrims phyir 'bul na nges par 'khor rnam pa lnga la 'bul mi dgos kyi/ pha rol po gang zag gcig la khrims phyir dbul lo zhes tshig gcig smras pas khrims phul bar 'gyur ro/ /so
180a3(mdo sde): sor thar pa'i khrims thob pa'i sgo nas dbye na lam rgyud lngar gtogs pa la mi'i rgyud du gtogs pa 'ba' zhig gis khrims thob kyi rgyud lhag ma gzhan gyis khrims mi thob bo/ /dper na lha'i rgyud du gtogs pa ni bde ba'i longs spyod la chags shing zhen pas khrims mi thob
180a4(mdo sde): bo/ /dper na sngon 'phags pa maud gal gyi nye gnas shig nad kyis btab pa las 'phags pa maud gal sum cu rtsa gsum gnam du sman pa 'tsho byed la dpyad 'drir song ba las/ de'i tshe lha'i bu rnams rab tu dga' ba'i skyed mos tshal du rtser 'dong ba'i khar
180a5(mdo sde): babs nas 'phags pa maud gal de dag 'gro ba'i lam kar sdod cing 'dug pa las lha'i bu rnams 'phags pa maud gal la mig gis blta tsam yang mi khom par song ngo / /'tsho byed kyi thad kar phyin pa dang / rgyang ma nas maud gal lag pa bteg pa tsam zhig
180a6(mdo sde): byas nas shing rta khrid de song ngo / /de nas 'phags pa maud gal 'di snyam du sems so/ /'tsho byed 'di sngon mi'i nang na 'dug pa'i tshe bdag gi slob ma yin na nga ni lha'i longs spyod la chags te/ sngon gyi dran pa nyams par gyur to snyam bsams nas rdzu 'phrul gyis
180a7(mdo sde): 'tsho byed kyi shing rta 'gro ba med par byin gyis brlabs so/ /de nas 'tsho byed shing rta las babs te 'phags pa maud gal gyi rkang pa la phyag byas nas maud gal gyis rgyu rkyen mang po rnam pa sna tshogs gtams so/ /'tsho byed kyis maud gal la smras pa/ bdag mi'i
180b1(mdo sde): nang na 'dug pa'i tshe btsun pa'i slob ma yin pas lag pa tsam bteg ste bro dris kyi lha'i bu gzhan dag de ltar byed pa yod dam/ lhar skyes pa ni bde ba'i longs spyod la zhen cing chags pas dbang med de de ltar gyur pa yin no/ /maud gal gyis 'tsho byed la smras pa/
180b2(mdo sde): slob ma zhig nad kyis btab ste na na de la ji ltar gso bar bya/ 'tsho byed kyis smras pa/ re shig kha zas mi bza' bar bya'o/ /de nas maud gal gyi bus lha'i dbang po brgya byin la 'di skad ces bskul to/ /sangs rgyas 'jig rten du gshegs pa yang shin tu phrad
180b3(mdo sde): dka' na ci'i phyir skabs skabs su drung du song ste dam pa'i chos mi gleng / de nas brgya byin lha'i dbang pos 'phags pa maud gal gyi bsam pa sems kyis shes nas lha'i bu zhig mngags te/ lha'i bu zhig 'bod du btang ba las lan gsum gyi bar du bos na ma
180b4(mdo sde): 'ongs so/ /lha'i bu de la lha'i bu mo gcig dang rol mo byed pa gcig las med kyang 'dod pa la chags shing zhen pas lha'i dbang po tshig btsan mod kyi gtong ma phod de phyis gdod 'ongs so/ /de nas brgya byin gyis ci'i phyir de ltar gyur ces dris na ji ltar gyur pa drang por
180b5(mdo sde): gsol to/ /brgya byin gyis maud gal la gsol pa/ lha'i bu 'di la lha'i bu mo gcig dang rol mo byed pa gcig las med kyang gtong mi phod do/ /rtse dga' ni lha'i dbang por gyur te/ gzhal med khang sna tshogs mang po dang lha'i bu mo grangs med pas bskor/
180b6(mdo sde): lha'i zhal zas ro brgya dang ldan pa sna tshogs dang lha'i rol mo brgya stong snyed la longs spyod cing rtse dga' bas shar phyogs su bltas na nub phyogs kyang brjed pa de lta ci smos te/ sangs rgyas 'jig rten du gshegs pa dang phrad pa yang dka'/ dam pa'i chos thos pa
180b7(mdo sde): yang shin tu dka' bar shes mod kyi 'dod pa'i bde bas bcings glags te rang dbang med pas shes kyang byar med par gyur to/ /tshul khrims mnos pa'i chos ni dpa' zhing rtul phod pa'i sems kyis chad par dam bcas pas khrims thob par 'gyur te/ lha'i bu lta
181a1(mdo sde): bu ni 'dod pa'i bde ba la chags pas mi dge ba'i sems kyi shas che ste/ dge ba'i sems kyi mthu chung na ci'i dbang gis khrims thob par 'gyur/ lta bu ni bkres pa dang skom pas sdug bsngal te lus dang sems 'bar zhing tshig pa'i
181a2(mdo sde): phyir ro/ /sems can dmyal ba pa ni tsha grang gi sdug bsngal grangs med pas gzir te mi bzod pa sna tshogs myong zhing lus dang sems gdungs par gyur pas khrims thob pa'i rgyu med do/ /dud 'gro lta bu ni las kyis bsgribs te shes pa med pas khrims
181a3(mdo sde): mnod pa'i cho ga med do/ /mdo sde kha cig las skabs kha cig tu klus tshul khrims mnos par 'byung ba dge ba'i sems kyis yan lag brgyad pa'i khrims mnos pas nyin zhag gcig gi bar du dge ba'i sems kyis bsod nams ni thob kyi las kyis bsgribs pas
181a4(mdo sde): tshul khrims ni thob pa ma yin no/ /gling bzhis dbye na lho'i 'dzam bu'i gling dang / nub kyi ba lang spyod dang / shar gyi lus 'phags gling dang / gling gsum po 'dir gtogs pa'i rgya mtsho'i gling phran na 'khod pa'i mi rnams kyis khrims thob bo/ /dper na nub kyi ba lang
181a5(mdo sde): spyod na 'phags pa'i 'du la gnas par sangs rgyas kyis lung bstan te/ da ltar sangs rgyas kyi mdzad pa chen po rgyas par byed pas 'khor rnam bzhi yang yod do/ /shar gyi lus 'phags gling na yang dge slong yod de/ de na yang sangs rgyas kyi chos byed pas 'khor
181a6(mdo sde): bzhi po dag yod do/ /byang gi sgra mi snyan 'ba' zhig na sangs rgyas kyi chos med de/ tshul khrims kyang mi thob bo/ /de yang bsod nams kyi las kyi rnam par smin pas bsgribs shing gti mug gis bsgribs pa'i phyir 'phags pa'i chos kyi snod du ma gyur to/ /gang
181a7(mdo sde): zag la rnam pa bzhi ste/ gang zhe na/ skyes pa dang / bud med dang / ma ning dang / mtshan ma gnyis pa'o/ /rnam pa 'di bzhi la skyes pa dang bud med gnyis kyis ni khrims thob par rung / ma ning dang mtshan ma gnyis gnyis kyis khrims mi 'thob/ de yang
181b1(mdo sde): skyes pa dang bud med la yang gang pha ma bsad pa dang / dgra bcom pa bsad pa dang / sangs rgyas kyi sku la ngan sems kyis khrag phyung ba dang / dge 'dun gyi dbyen byas pa dang / dge slong ma la mi tshangs par spyad pa dang / gca' 'phrang du chom po dang /
181b2(mdo sde): rkun gnas byed pa dang / dge ba'i rtsa ba bcad pa dang / gang zag 'di dag ni gang yang tshul khrims mi thob bo/ /de la don chen po'i sgo nas brtags na sangs rgyas kyi chos la shin tu dad cing mos pa ni 'dir mi gtogs te/ lha'am/ klu'am/ sam/
181b3(mdo sde): gnod sbyin nam/ byang gi sgra mi snyan nam/ ma ning ngam/ mtshan ma gnyis pa'am/ sdig pa mi dge ba sna tshogs byas kyang skyabs su 'gro ba gsum mnod du rung ngo / /gsol pa/ dus gsum gyi sangs rgyas rnams tshul khrims brnyes pa mnyam mam/ bka'
181b4(mdo sde): stsal pa/ mi mnyam mo/ /tshul khrims thob ces bya ba ni sems can dang sems can ma yin pa'i ris las khrims thob par 'gyur te sangs rgyas gcig 'jig rten du gshegs na sems can grangs med pa ji snyed kyi don mdzad de lhag ma ma lus pa'i mya ngan las
181b5(mdo sde): bzlas pas phyis sangs rgyas 'jig rten du gshegs pa dag sems can de dag gang las kyang tshul khrims brnyes te/ de ltar na sangs rgyas rnams snga phyir tshul khrims brnyes pa mi mnyam mo/ /dper na sangs rgyas 'od srung gis sems can grangs med pa zhig
181b6(mdo sde): btul te lhag ma ma lus par mya ngan las bzlas kyang sangs rgyas 'od srung gis ni sems can de dag kun las tshul khrims brnyes na/ sangs rgyas shAkya thub pas ni sems can de dag gang las kyang tshul khrims ma brnyes so/ /sangs rgyas thams cad
181b7(mdo sde): 'dra bar dngos po 'di gsum ni mnyam mo/ /gang zhe na/ spyod pa'i tshogs mnyam pa dang / chos kyi sku mnyam pa dang / sems can gyi don mdzad pa mnyam pa'o/ /sangs rgyas thams cad 'dra bar bskal pa grangs med pa gsum gyi bar du byang chub sems dpa'i
182a1(mdo sde): spyod pa spyad de/ yan lag lnga'i chos kyi sku yongs su rdzogs shing stobs bcu dang / mi 'jigs pa bzhi dang / sangs rgyas kyi chos ma 'dres pa brgyad yongs su rdzogs te thams cad kyis sems can grangs med pa ji snyed mya ngan las
182a2(mdo sde): bzlas so gsol pa/ mdo sde dag las sangs rgyas gcig 'jig rten du gshegs na sems can bye ba khrag khrig dgu bcu snyed mya ngan las 'da' ba'i don mdzad do zhes 'byung na/ ci'i slad du sems can grangs med pa'i don mdzad ces gsungs/ bka'
182a3(mdo sde): stsal pa/ mdo sde dag las sangs rgyas gcig 'jig rten du gshegs na sems can bye ba khrag khrig dgu bcu snyed kyi don mdzad ces smos pa ni sangs rgyas de las grol bar gyur pa la bya ste/ grol ba'i sems can de dag kyang la la ni sangs rgyas nyid kyis
182a4(mdo sde): don mdzad pa yang yod/ kha cig ni slob mas don mdzad pa yang yod/ kha cig ni bzhag pa'i chos kyis grol ba yang yod de/ sems can bye ba khrag khrig dgu bcu zhes smos pa ni sangs rgyas nyid kyis don mdzad pa la bya/ sems can grangs med pa lhag ma
182a5(mdo sde): ma lus pa'i mya ngan las bzlas zhes bya ba ni spyir don mdzad pa la bya'o/ /dus gsum gyi sangs rgyas thams cad mnyam pa ni dus gsum mnyam gyi tshul khrims brnyes pa ni mi mnyam mo/ /gsol pa/ sdom pa ma yin pa'i khrims zhes bgyi ba sems can
182a6(mdo sde): dang sems can ma yin pa las thob par 'gyur ram/ zin pa dang ma zin pa kun gyis khrims thob par 'gyur/ bka' stsal pa/ sems can las sdom pa ma yin pa'i khrims thob par 'gyur gyi/ sems can ma yin pa las sdom pa ma yin pa'i khrims mi thob bo/ /
182a7(mdo sde): gzhan du na gsod du rung ba'i sems can las sdom pa ma yin pa'i khrims thob kyi/ gsod du mi rung ba'i sems can las khrims mi thob bo/ /yang gzhan du na gsod du rung ba dang / gsod du mi rung ba'i sems can gnyi ga las sdom pa ma yin pa'i khrims thob
182b1(mdo sde): ces bya'o/ /dper na shen pa lug gsod pa ni rtag tu gsod pa'i sems dang chas te lug gsod pa 'ba' zhig yid la byed pas de'i tshad gzung du med do/ /ji ste lha dang mir skyes na 'phral du gsod pa'i las mi byed kyang skye ba gcig nas gcig tu 'khor bas phyir lug tu skye
182b2(mdo sde): ba'i chos yod do/ /de bas na sems can thams cad las sdom pa ma yin pa'i khrims thob par 'gyur te/ sdom pa ma yin pa'i khrims bcu gnyis kyang de dang 'dra'o/ /sdom pa ma yin pa'i khrims bcu gnyis zhes bya ba ni 'di lta ste/ shen pa dang / gshed ma dang /
182b3(mdo sde): phag gso ba dang / bya gso ba dang / nya shor ba dang / rngon pa dang / bya shor ba dang / sbrul shor ba dang / klu la sngags 'debs pa dang / btson rdzi byed pa dang / rkun po byed pa dang / rkun po 'dzin pa dang bcu gnyis so/ /dar gyi srin bu gso ba yang sdom pa ma yin pa'i khrims kyi nang du
182b4(mdo sde): 'dus so/ /sdom pa ma yin pa'i khrims nyams pa'i dus gsum yod de/ shi ba'i dus dang chags shing zhen pa zad pa'i dus dang / sdom pa'i tshul khrims mnod pa'i dus so/ /dper na skyabs su 'gro ba gsum mnod pa'i tshe thog ma'i tshig dang po gcig smras pas sdom pa
182b5(mdo sde): ma yin pa'i khrims nyams so/ /de'i 'og tu tshig gnyis pa dang gsum pa smras pa'i tshe na dge ba'i tshul khrims thob par 'gyur ro/ /gsol pa gang zag gis sdom pa ma yin pa'i las byed pa na dus tshod gang gi tshe dge ba'i tshul khrims nyams shing mi dge ba'i khrims thob
182b6(mdo sde): par 'gyur/ bka' stsal pa/ shen pa'o zhes tshig gcig dang por smra ba'i tshe dge ba'i khrims nyams par 'gyur la shan pa'o zhes lan gnyis lan gsum smras pas mi dge ba'i khrims thob par 'gyur ro/ /yang gzhan du na gang gi tshe dge ba'i khrims btang ba de nyid kyi tshe
182b7(mdo sde): mi dge ba'i khrims thob bo/ /ji ste dge ba'i khrims srung ba'i gang zag cig bdag shen pa'o zhes dam ni ma bcas/ khe dang rnyed pa tsam la chags te phag phrug gso zhing gsod pa'i las byed na de'i tshe dge ba'i khrims nyams pa zhes bya ste/ de ni dge ba'i khrims gtang
183a1(mdo sde): ba mi dge ba'i khrims thob pa zhes bya'o/ /gal te bdag shen pa'o zhes nges par dam bcas na yang mi dge ba'i khrims thob par 'gyur ro/ /mi dge ba'i khrims nod pa ni bdag gis dam bcas pa tsam gyis thob par 'gyur te/ pha rol gzhan las
183a2(mdo sde): mnod mi dgos so/ /gal te mi dge ba'i khrims nyin zhag gcig gam gnyis nas nyin zhag bcu'am/ lo gcig gam/ lo gnyis kyi bar du mnod par dam bcas na dam bcas pa'i dus ring thung las de bzhin thob par 'gyur te/ de bas na sdig pa mi dge ba'i chos ni skye
183a3(mdo sde): shi 'khor ba la gzhol bar byed kyi gong nas gong du 'phar ba'i don med do/ /de ltar na mi dge ba'i khrims ni dngos po de nyid kyis thob pa yin te/ dge ba'i tshul khrims dang mi 'dra'o/ /thabs mkhas pa chen po sangs rgyas drin lan bsab pa'i mdo las ma 'gags pa'i
183a4(mdo sde): le'u zhes bya ste brgyad pa'o/ / //thabs mkhas pa chen po sangs rgyas drin lan bsab pa'i mdo/ bam po bdun pa ste tha ma/ gzhan yang byang chub sems dpa' sems dpa' chen po drin lan shes pa dang / drin lan bsab pa dang / thabs mkhas pa chen pos
183a5(mdo sde): sems can rnams la phan pa dang bde ba'i don byed pa dag dus dang skabs shes na bstan cing bcos pa la gnod par mi 'gyur ro/ /rigs kyi bu sangs rgyas mngon par 'jig rten du byung ba 'jigs pa med pa'i rgyal po zhes bya ba de bzhin gshegs pa dgra bcom pa yang dag par
183a6(mdo sde): rdzogs pa'i sangs rgyas rig pa dang / zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ ston pa rgyal ba 'jig rten du gshegs te/ skal ba dang ldan pa'i don mdzad do/ /skal ba dang ldan pa rnams kyi don mdzad
183a7(mdo sde): nas yongs su mya ngan las 'das so/ /mya ngan las 'das nas dam pa'i chos la spyod pa'i tshe bram ze'i bu yid gzhungs shing rno ba'i shes rab dang ldan pa gtan khrims lnga srung ba/ dam pa'i chos 'dzin pa zhig byung ngo / /dus gzhan zhig na bram ze'i bu de yul gzhan zhig tu don
183b1(mdo sde): gnyer du song song ba las 'gron du 'gro ba'i lam de 'jigs sa che bas lam grogs lnga brgya dang 'grogs te song ngo / /lam grogs de dag dang 'jigs sar phyin nas 'jigs sa de na mi rgod lnga brgya zhig gnas te/ rtag tu 'dron po rgyu ba rnams 'joms so/ /de'i tshe na mi rgod de dag
183b2(mdo sde): gis 'dron po de dag gzhom par byas nas mi rgod kyi dpon po des mi gcig sngar 'dron po de dag ji ltar 'gro ba lta zhing rtog tu btang ngo / /de'i tshe mi rgod de dag gi nang na mi gcig cig sngon bram ze'i bu de dang mdza' zhing bshes pas sngar mi de dag gi nang du 'ongs te bram ze'i bu de la 'di
183b3(mdo sde): skad ces bsgo'o/ /rigs kyi bu khyod 'di ltar rig par byos shig /do nub nam gyi cha stod la dgra 'ong gis/ ci nas kyang khyod nyid la gnod pa dang smas par ma gyur par khyod nyid kyis byol ba'i thabs byos shig par bsgo'o/ /de'i tshe bram ze'i bu des tshig de dag thos nas dper na
183b4(mdo sde): mi brnangs pa ltar mid du yang med la skyug tu yang med pa bzhin mi bde bar gyur nas grogs po rnams la gtam byar ni grogs po rnams kyis mi de bsad kyis dogs/ ci ste grogs po rnams kyis mi de bsad na grogs po rnams ngan 'gro gsum du sdug bsngal grangs med pa
183b5(mdo sde): myong bar 'gyur te/ gal te grogs po rnams la ma smras na ni dgras grogs po rnams bsad par 'gyur ro/ /gal te grogs po rnams bsad na dgra rnams ngan 'gro gsum du ltung zhing sdug bsngal grangs med pa myong ngo snyam bsams nas bdag gis sems can la phan pa dang / bde
183b6(mdo sde): ba'i thabs byas te/ bdag nyid ngan 'gro gsum du ltung zhing sdug bsngal myong yang sla'o snyam bsams nas ral gri thogs nas sbron pa'i mi de bsad nas grogs po rnams bde bar byas so/ /de'i tshe na grogs po rnams kyis de ltar gyur pa mthong nas bram ze'i bu de la 'di skad ces
183b7(mdo sde): smras so/ /bram ze'i bu khyod ni mi'i nang na mchog tu gyur pa shin tu dge ba yin na/ ci'i phyir deng 'dir 'di lta bu'i sdig pa chen po byed ces smras so/ /de'i tshe bram ze'i bu des pus mo sa la btsugs nas thal mo sbyar te ngo mtshar dang ldan pa'i sems kyis grogs po dag la 'di skad ces
184a1(mdo sde): smras so/ /bdag de ring bya bar mi rigs pa'i sdig pa chen po byas te/ de yang sems can rnams la phan pa dang / grogs po rnams la bde bar bya ba'i phyir ro/ /grogs po rnams kyis smras pa/ khyod nyid kyis mi bsad pa la nged bde bar byas so zhes brjod du
184a2(mdo sde): yang ci yod/ bram ze'i bus smras pa/ bdag gis bsad pa'i mi 'di ni dgra ma rungs pa yin te/ dgra 'dis grogs po khyed gsod du 'ongs pas bdag ni grogs po khyed kyi phyir mi 'di'i srog bcad pas na khyed rnams ni bde bar yul du phyin te/ bdag ni sems can dmyal
184a3(mdo sde): ba'i sdug bsngal myong yang sla'o/ /de nas grogs po lnga brgya rnams kyis skad phyung ste ngus nas 'di skad ces smras so/ /gnam mtha' 'og na phangs par bya ba ni srog las 'da' ba med do/ /'jigs pa'i nang na 'chi ba las 'da' ba med de/ de bas na sems can thams cad
184a4(mdo sde): ni lus dang srog gi phyir gser dang / dngul dang / rin po che dang / yul sa dang / chung ma dang / bu dang / zas dang gos kyang yongs su gtong ste/ bdag cag ni deng du phyir lan cig 'tsho ba'i srog thob bo zhes smras nas bram ze'i bu khyod sems can gyi phyir ngan 'gro gsum gyi sdug
184a5(mdo sde): bsngal khyad du bsad pas bdag cag ni khyod kyi drin shin tu lci ba dran par byed do/ /drin lci ba dran pas na deng bdag cag bla na med pa yang dag par rdzogs pa'i byang chub tu sems bskyed do/ /zhes smras nas thams cad byang chub tu sems bskyed do/ /de'i tshe na mi rgod lnga brgya rnams
184a6(mdo sde): kyis kyang 'di skad ces smras so/ /khyod ni kun gyi mchog shin tu dge ba yin no zhes zer na ci'i phyir 'di lta bu'i sdig pa chen po byed/ bram ze'i bus smras pa/ bdag ni bya bar mi rigs pa'i sdig pa chen po byas te/ de yang sems can thams cad la phan pa dang / khyed rnams kyi lus dang
184a7(mdo sde): srog gi bskyab bya ba'i phyir ro/ /de nas mi rgod de dag gis bram ze'i bu la smras pa/ khyod nyid kyis mi bsad pa la bdag cag la phan pa yang ci zhig yod/ bram ze'i bus smras pa/ mi rgod khyed rnams 'di na 'dug par snga nas shes kyang bdag kyang ma smras te/ rgyal po yang ma
184b1(mdo sde): sbran/ bdag gi grogs po rnams la yang ma smras/ gtam ma byas pas khyed kyi lus dang srog bde bar gyur pa yin no/ /de'i tshe mi rgod de dag gis de skad ces smras pa thos nas 'di snyam du gyur to/ /bdag cag gi lus dang srog kyang gzod gson no snyam bsams nas bram
184b2(mdo sde): ze'i bu la thal mo sbyar te/ skyes bu chen po shin tu legs so/ /snying rje chen po dang ldan pa bdag cag gis deng phyin chad ci dang ci bya ba bstan du gsol/ bram ze'i bus smras pa/ khyed rnams myur du bla na med pa'i byang chub tu sems skyed cig /de nas mi rgod rnams kyang drin
184b3(mdo sde): lan bsab pa'i phyir de ma thag tu bla na med pa yang dag par rdzogs pa'i byang chub tu sems bskyed par gyur to/ /bcom ldan 'das kyis kun dga' bo la bka' stsal pa/ byang chub sems dpa' brtson 'grus la gnas pa byang chub yongs su brgyan pa dang / sangs rgyas kyi bka'
184b4(mdo sde): drin gyi lan bsab par 'dod pa dag rtag tu sems can thams cad la bu gcig pa dang 'dra bar 'du shes bskyed cing dran par bya'o/ /rigs kyi bu 'di ltar rig par bya ste/ de'i dus de'i tshe na bram ze'i bu de gzhan zhig yin par ma sems shig /de ltar mi blta'o/ /de'i tshe bram ze'i
184b5(mdo sde): bur gyur pa de ni da ltar nga nyid yin no/ /de'i rgyu de'i rkyen gyis bskal pa dgu bcu snyed kyi 'khor ba las 'das nas myur du bla na med pa yang dag par rdzogs pa'i byang chub tu mngon par rdzogs par sangs rgyas so/ /gzhan yang byang chub sems dpa' thabs mkhas pa chen po spyod
184b6(mdo sde): cing drin lan shes pa dang / drin lan bsab pa ni 'di lta ste/ sangs rgyas bcom ldan 'das 'od ma'i tshal na bzhugs pa na/ dge slong gcig lus la 'brum bu'i nad kyis btab nas lus la kun nas rnag khrag rgyun du zag pas thams cad kyis mi 'dod de/ gtsug
184b7(mdo sde): lag khang gi phyi rol gnas khang zhig par gyur pa tha ma zhig gi nang du bzhag go/ /de'i tshe de bzhin gshegs pas rdzu 'phrul gyi mthus 'khor mang pos gcig gis kyang mi shes par byin gyis brlabs nas de bzhin gshegs pa nyag gcig dge slong nad pa'i thad du
185a1(mdo sde): gshegs te/ chus bkru bar dgongs nas 'dod pa'i khams kyi lha rnams shis par bya ba'i phyir brgya byin lha'i dbang po lha'i 'khor tshad med pa brgya stong gis bskor te lha rdzas kyi me tog char bzhin du phab/ lha rdzas kyi rol mo rnam pa sna tshogs byas nas
185a2(mdo sde): steng gi nam mkha' la 'khod do/ /de'i tshe na sum cu rtsa gsum gnam gyi lha'i dbang po bsod nams brgya las grub pa'i bum pa dam pa'i nang na snying rje chen po'i chu gtsang mas bkang nas lag na thogs te/ de bzhin gshegs pa'i zhabs la mgo bos phyag 'tshal nas de
185a3(mdo sde): bzhin gshegs pa la mdun nas bsu ste phyogs gcig tu sdod do/ /de'i tshe na de bzhin gshegs pas bsod nams brgya dang ldan pa'i phyag brkyang nas phyag sor mnyen zhing ring ba lnga las 'od zer chen po bkye nas lha dang 'khor mang po de dag rnams snang bar byas te/ 'khor
185a4(mdo sde): mang po de dag 'dug nas de bzhin gshegs pa nyid dge slong nad pa'i drung du gshegs te dbu'i spyi gtsug nas 'od zer bkye nas dge slong nad pa snang bar byas so/ /dge slong nad pa de la reg ma thag tu na ba'i sdug bsngal byang bar gyur te/ rma'i rnag khrag dang bcas pa'i
185a5(mdo sde): lus kyis skyabs su gsol nas lus kyis de bzhin gshegs pa la phyag 'tshal ma nus pas de bzhin gshegs pas phyag g.yas pas brgya byin lha'i dbang po las rin po che'i bum pa blangs te dge slong nad pa'i spyi bo nas chu blugs te/ phyag g.yon pas dge slong nad pa'i lus kyi
185a6(mdo sde): rma bkrus shing byugs pas dge slong nad pa'i rma thams cad de bzhin gshegs pa'i phyag gi rjes su sos par gyur to/ /de ltar rma kun sos nas dge slong de dga' mgu rangs par gyur te sangs rgyas shAkya thub pa la phyag 'tshal lo/ /thugs rje chen po'i yab la phyag 'tshal
185a7(mdo sde): lo/ /bla na med pa'i sman pa'i rgyal po mchog la phyag 'tshal lo zhes brjod do/ /bdag gi lus kyi nad rnams ni deng du sos par gyur na sems kyi nad 'ba' zhig ma sos pas de bzhin gshegs pas thugs brtse ba'i slad du bdag la chos kyi sman stsal cing sems kyi nad kyang
185b1(mdo sde): gso bar gsol to/ /de nas de bzhin gshegs pas dge slong nad pa de la 'di skad ces bka' stsal to/ /de bzhin gshegs pa ni khyod kyi drin shin tu lci bar dgongs pas na de bzhin gshegs pas khyod kyi drin lan bsab par mdzad do/ /de'i tshe dge slong nad pa de
185b2(mdo sde): shin tu dga' bar gyur te/ de bzhin gshegs pas spro ba dang / dga' ba dang / gzengs bstod pa mdzad nas dge slong nad pa de dgra bcom pa'i 'bras bu thob nas rig pa gsum dang / mngon par shes pa drug dang / rnam par grol ba brgyad dang ldan par gyur to/ /brgya
185b3(mdo sde): byin lha'i dbang po la sogs pa lha'i 'khor thams cad the tsom du gyur te/ de bzhin gshegs pa la 'di skad ces gsol to/ /ci'i slad du de bzhin gshegs pa nyid phyag dar te dge slong nad pa'i lus kyi rma khrag kun bkrus te/ dge slong 'di la shin tu drin lci ba yod do zhes
185b4(mdo sde): gsungs pa'i don bdag cag la bkrol zhing bshad du gsol/ sangs rgyas kyis brgya byin lha'i dbang po dang lha'i 'khor mang po rnams la 'di skad ces bka' stsal to/ /khyed rnams legs par nyon la shin tu yid la zung shig dang / dngos po de dag bstan par bya'o/ /brgya byin
185b5(mdo sde): lha'i dbang po sngon 'das pa'i dus bskal pa grangs med tshad med pa'i pha rol na rgyal po sdig pa can chos ma yin par byed pa kun la 'phrog rlom byed pa zhig byung ngo / /de'i tshe rgyal po sdig pa can de la blon po lnga brgya zhig bkug nas dku gsang gcig tu byas te/ gsang la btags
185b6(mdo sde): nas blon po de la 'di skad ces bsgo'o/ /gang su yang rung khrims las 'gal bar byas na khyed kyis chad pas bcad par dbang bskur gyis/ khyed kyis nor ci thob kyang rung nga dang thun mong du bya'o zhes bsgo'o/ /de'i tshe na lnga brgya po des rtag tu gzhu rdeg byed de nor mang du thob pa ni
185b7(mdo sde): de bzhin du btang / gang nor med pa la ni srog la bab kyi bar du gnod pa byed de/ de'i tshe na dge bsnyen gcig khrims las 'gal ba cung zad cig byas pas lnga brgya pa'i gan du khrid nas gzhu brdeg bya bar byas pa las dge bsnyen shin tu dge ba yin no zhes thos pas gnod pa
186a1(mdo sde): ma byas par yan par btang ngo / /de'i rkyen gyis dge bsnyen de yang shin tu dga' bar gyur to/ /kau shi ka 'di ltar rig par bya ste/ de'i tshe de'i dus na lnga brgya po de ni dge slong nad pa 'di yin no/ /de'i tshe de'i dus na dge bsnyen du gyur pa de ni da ltar nga nyid yin no/ /
186a2(mdo sde): de bas na byang chub sems dpa' ni bskal pa grangs med pa'i sngon rol gyi drin yang ba yang lci bas glan pa yin te/ mngon par sangs rgyas kyi bar du yang rtag tu mi brjed do/ /de'i tshe na brgya byin lha'i dbang po dang lha'i 'khor mang po rab tu dga' bar gyur te/ lha'i 'khor bzhi khri brgyad
186a3(mdo sde): stong snyed kyis bla na med pa yang dag par rdzogs pa'i byang chub tu sems bskyed par gyur to/ /byang chub tu sems bskyed nas lha rdzas kyi rol mo byas te/ phyir rang rang gi gnas su song ngo / /bcom ldan 'das kyis kun dga' bo la bka' stsal pa/ rigs kyi bu'am rigs kyi bu mo gang
186a4(mdo sde): drin shes pa dang / drin lan bsab pa ni don rnam pa 'di bzhi la nan tan bya'o/ /bzhi gang zhe na/ dge ba'i bshes gnyen bsten pa dang / sems rtse gcig tu chos nyan pa dang / don yid la byed pa dang / ji ltar bstan pa bzhin du spyod pa'o/ /gzhan yang chos rnam pa bzhi la gnas
186a5(mdo sde): par bya'o/ /bzhi gang zhe na/ chos la gnas kyi gang zag gi rjes su mi gnas pa dang / don la gnas kyi yi ge'i rjes su mi gnas pa dang / ye shes la gnas kyi rnam par shes pa'i rjes su mi gnas pa dang / nges pa'i don gyi mdo sde la gnas kyi bkri ba'i don gyi mdo sde la mi gnas
186a6(mdo sde): pa ste/ chos 'di brgyad la nan tan byed na ni drin lan shes pa zhes bya'o/ /gzhan yang chos rnam pa brgyad dang ldan na drin lan bsab pa zhes bya'o/ /brgyad gang zhe na/ 'di lta ste/ rnyed pa dang / khe dang / smad pa dang / bstod pa dang / grags pa dang / 'phya ba dang / sdug bsngal dang / bde
186a7(mdo sde): ba la mi blta ba'o/ /gzhan yang dngos po 'di bzhi la nan tan byed pa ni drin lan shes pa zhes bya/ drin lan bsab pa zhes kyang bya'o/ /bzhi gang zhe na/ 'di lta ste/ byams pa bsgoms pa'i rkyen gyis sems can sdig pa can dag mthong na byams shing snying brtse ba'i sems bskyed pa
186b1(mdo sde): dang / snying rje bsgoms pa'i rkyen gyis sdug bsngal ba'i sems can rnams mthong na mi skyo bar lta zhing mi gtong ba dang / dga' ba bsgoms pa'i rkyen gyis slob dpon dang / bla ma dang / pha ma dang / yon tan dang ldan pa rnams mthong na dga' ba'i sems bskyed pa dang / btang snyoms bsgoms
186b2(mdo sde): pa'i rkyen gyis dgrar gyur pa'i sems can mthong na zhe sdang gi sems mi bskyed pa'o/ /de'i tshe kun dga' bos gos tshags su bcos nas sangs rgyas la 'di skad ces gsol to/ /bcom ldan 'das de bzhin gshegs pa thog ma nas byang chub tu sems bskyed pa na drin shes pa dang / drin lan
186b3(mdo sde): bsab pa'i don gyi dngos po bzhi ci ltar nan tan du mdzad pa lags/ bcom ldan 'das kyis kun dga' bo la bka' stsal pa/ sngon 'das pa'i dus bskal pa grangs med dpag tu med tshad med pa'i pha rol na sangs rgyas rnam par gzigs zhes bya ba de bzhin gshegs pa dgra bcom
186b4(mdo sde): pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa ston pa rgyal ba 'jig rten du byung ste/ skal ba dang ldan pa rnams kyi don mdzad do/ /skal ba dang ldan pa rnams kyi
186b5(mdo sde): don mdzad nas yongs su mya ngan las 'das te/ dam pa'i chos dang gzugs brnyan las chos bya ba yang nub nas yul bA rA Na sI zhes bya ba na mi rnams kyang skyid cing bde la lo yang legs te rgyal po de yang drang po'i chos kyis yul gyi srid 'tsho'o/ /yul de na ri drang srong 'phags zhes bya ba
186b6(mdo sde): zhig yod de/ ri de la rgyun tu rang sangs rgyas lnga brgya gnas so/ /de ma yin pa mngon par shes pa lnga dang ldan pa'i drang srong yang mang du gnas so/ /de'i tshe ri de la dang gcan gzan yang mang du gnas te/ de na seng ge yi dam brtan zhes bya ba zhig lus kyi spu gser gyi
186b7(mdo sde): mdog tu 'dug pa/ mthu stobs dang gzi brjid che ba/ skad phyung na bya rnams kyang sa la ltung ba/ rnams kyang 'bros pa zhig yod de/ ri de la 'gro zhing rgyu ba dang / rang sangs rgyas dge sbyong gi gzugs dang spyod lam du ldan pa gcig dang phrad nas de la shin tu dga' ba'i
187a1(mdo sde): sems skyes te/ nyin gcig bzhin du nye bar bsnyen nas rgyun du mdo sde klog pa dang dam pa'i chos 'chad pa thos par gyur to/ /de'i tshe na rngon pa chen po ma rungs pa zhig gis seng ge'i pags pa gser gyi mdog tu 'dug pa de mthong nas rab tu dga' ba'i sems
187a2(mdo sde): skyes te 'di snyam du sems so/ /gal te bdag gis gser gyi seng ge de bsad de pags pa bshus la rgyal po la phul na gdon mi za bar bya dga' chen po thob par 'gyur te/ rabs bdun gyi bar du phongs pa med par 'gyur ro snyam bsams nas/ yang 'di snyam du bsams so/ /
187a3(mdo sde): seng ge yi dam brtan zhes bya ba 'di ni gcan gzan gyi rgyal po yin pas mda' gzhus kyang mi rdzi/ rnyi dang rgyas kyang byar med de/ da bdag gis thabs 'di lta bu zhig bya'o/ /kyi rgyal po seng ge 'di ltar dge sbyong gi phyi bzhin 'brang bas bdag kyang dge sbyong gi gzugs su
187a4(mdo sde): byas la/ chos gos kyi 'og tu mda' gzhu sbas la mig phab la gom pa dal bus song ste shing drung zhig tu 'dug na/ des bdag mthong ma thag tu gdon mi za bar bdag gi drung du 'ong ste/ gal te bdag gi drung du 'ongs na gzhu bdungs bkang ste/ dug mda' 'phangs na gdon mi za
187a5(mdo sde): bar sod do snyam bsams nas phyir khyim du 'ongs te 'di skad ces smras so/ /bdag rgyud kyis rngon pa byed byed de gnas na gcan gzan la spu gser du 'dug pa yang ma thos na mthong ba lta ci smos te/ da bdag gis de bsad pa'i phyir skra dang kha spu bregs la/ chos gos gyon
187a6(mdo sde): nas phyir yang ri de la song nas shing drung zhig na 'dug na/ de'i tshe seng ge yi dam brtan gyis dge slong mthong nas rab tu dga' ste mchong rgal nas dge slong de'i drung du bsnyen te/ rkang pa la bldag go/ /de nas rngon pa des seng ge la mda' 'phangs so/ /de nas dug mdas sdug
187a7(mdo sde): bsngal bar gyur te skad phyung nas gzung zhing mchong bar byas pa la 'di snyam bsams so/ /'di ni dge sbyong gi gos kha dog bsgyur ba gyon pa yin te/ dus gsum gyi sangs rgyas kyi 'phags pa'i rgyal mtshan yin pas 'di la bdag gis gnod pa byas na dka' ba ma yin na/ gal
187b1(mdo sde): te 'di la gnod pa byas te srog gi dbang po dang phral nas sangs rgyas rnams kyi 'phags pa'i rgyal mtshan ma rungs par byas pa yin no snyam bsams nas cang ma byas par bsdad pa las/ ring po ma lon par dug langs nas lhag par sdug bsngal mi bzod par gyur te/ yang
187b2(mdo sde): 'di snyam du bza' zhing bca' ba'am/ snyam bsams pa las 'di ni dka' ba ma yin na/ gal te bdag gis 'di la gnod pa byas na sangs rgyas rnams dang 'phags pa rnams kyis smod par 'gyur te/ 'jig rten na dge ba byed pa dang / sdig pa byed pa yang bye
187b3(mdo sde): brag med de/ 'di ni sdig pa can yin te bdag gsod du 'ongs pas gal te bdag gis de la bzod pa ma byas na ni sdig pa can de dang tha dad pa yang med de/ gang yang bzod pa sgom pa de la thams cad byams par 'gyur ro/ /gang mi bzod pa de la ni thams cad sdang bar
187b4(mdo sde): 'gyur bas de la nyon mongs pa skye bar 'gyur te/ nyon mongs pa skyes par gyur na skye shi'i 'khor bar 'gyur ro/ /skye shir 'khor ba na mi khom pa'i gnas su skye bar 'gyur/ mi khom pa'i gnas su skyes na dge ba'i bshes gnyen dang 'bral bar 'gyur/ dge ba'i
187b5(mdo sde): bshes gnyen dang bral na dam pa'i chos mi thos par 'gyur/ dam pa'i chos ma thos na the tsom gyi dra bas glags par 'gyur/ the tsom gyi dra bas glags par gyur na bla na med pa yang dag par rdzogs pa'i byang chub dang bral bar 'gyur te/ de bas na bdag ni sdig pa'i sems mi
187b6(mdo sde): bskyed do snyam bsams nas tshigs su bcad pa 'di skad ces smras so/ /bdag gi lus srog yal bla yi/ /mi dge sdig pa'i sems mi bskyed/ /bdag ni srog dang bral yang rung / /ngur smrig gyon la gnod mi bya/ /rab tu byung ba'i mi dag la/ /nam
187b7(mdo sde): du'ang ngan sems mi skyed do/ /tshigs su bcad pa 'di dag smras nas tshe'i dus byas par gyur te/ gnam sa yang lan drug tu g.yos so/ /gcan gzan dang kyang skrag nas phyogs bzhir bros so/ /sprin med par char pa bab nas nyi ma yang 'od mi snang bar gyur
188a1(mdo sde): to/ /de'i tshe rngon pa des gos phud nas gri thogs nas pags pa bshus te phyir khyim du song ngo / /phyir khyim du song nas rgyal po la phul lo/ /rgyal pos pags pa de mthong nas rab tu dga' ste blon po rnams la 'di skad ces smras so/ /bdag
188a2(mdo sde): skyes nas dud 'gro la lus kyi pags pa spu gser gyi mdog tu 'dug pa yod pa yong ma thos te/ da 'dir mig gis mngon sum du mthong ba ngo mtshar che'o ngo mtshar che'o zhes rngon pa de la khyod ji lta bu zhig gi thabs byas te pags pa 'di lta bu thob ces dris so/ /de nas rngon
188a3(mdo sde): pas rgyal po la 'di skad ces gsol to/ /rgyal po chen po 'jigs pa med pa stsal na drang por smra'o zhes gsol to/ /rgyal pos kyang khyod ci 'dod pa bzhin gnang ngo bar bsgo nas rngon pa des kyang ji ltar gyur pa bzhin du gsol to/ /rgyal pos kyang tshig de thos nas
188a4(mdo sde): shin tu mya ngan gyis non te/ dper na mi brnangs pa bzhin mid du yang med la skyug tu yang med pa ltar mi bde bar gyur te/ /blon po chen po thams cad dang / rgyal phran dang / 'khor mang po kun bsdus te 'di skad ces bsgo'o/ /khyed rnams shes par gyis shig /ngas
188a5(mdo sde): sngon mkhas pa shes rab can dag las 'di skad ces thos te/ dud 'gro'i khams su skyes pa'i nang na lus kyi spu mdog gser lta bur 'dug na gdon mi za bar byang chub sems dpa' yin no zhes zer te/ gal te so so'i skye bo las gcig tsam bla na med pa'i byang chub tu
188a6(mdo sde): sems bskyed na/ sems can thams cad la phan pa dang bde ba'i don chen po byed pa yin/ ci'i phyir rngon pa sdig pa can 'dis de 'dra ba'i thabs byas te/ byang chub sems dpa' bsad pa 'di gal te bdag gis blon thabs sam/ bya dga'a'am/ bal gyi glang po
188a7(mdo sde): che'am/ rta'am/ rin po che sna bdun nam/ gos sam/ zas sam/ nor ram/ 'bru'am/ nor 'di ltar byin par gyur na sdig can de dang 'thun par gyur te de'i grogs su 'gyur ro snyam bsams nas rngon pa de'i srog gi dbang po bcad do/ /de ltar rngon pa de'i srog
188b1(mdo sde): gi dbang po bcad nas seng ge'i pags pa thogs te ri de la song nas shing glang mgo'i tsan dan spungs te seng ge'i pags pa dang ro bsregs so/ /de ltar seng ge'i ro bsregs nas rus pa bsdus te mchod rten brtsigs nas mchod pa byas so/ /bcom ldan 'das
188b2(mdo sde): kyis kun dga' bo la 'di skad ces bka' stsal to/ /rigs kyi bu dag de'i tshe de'i dus na seng ge yi dam brtan zhes bya ba de ni da ltar shAkya thub pa nga nyid yin no/ /de bas na byang chub sems dpa' ni dge ba'i bshes gnyen dang bsten pa'i phyir lus dang srog gi phyir yal
188b3(mdo sde): yang sla'i sdig pa'i sems mi bskyed do/ /de ci'i phyir zhe na/ drin shes pa dang / drin lan bsab pa'i phyir ro/ /de yang ji lta zhe na/ byang chub sems dpa' ni dge ba'i bshes gnyen la bsten pas bla na med pa yang dag par rdzogs pa'i byang chub myur du thob par
188b4(mdo sde): 'gyur ro/ /rigs kyi bu byang chub sems dpa' ni rgyun du brtson 'grus su dge ba'i bshes gnyen la bsten te khams gsum gyi nyon mongs pa gzhom zhing rgud par bya ba'i phyir sangs rgyas kyi chos tshig gcig tsam mam/ tshigs su bcad pa gcig gam/ don gcig
188b5(mdo sde): tsam gyi bar du nyan pa la rab tu brtson par byed do/ /de ltar byang chub sems dpa' sems rtse gcig tu sangs rgyas kyi gsung rab tshol ba na chos 'dod pa'i sems dang shin tu ldan pas lus dang srog kyang mi phangs par me ma mur gyi lcags sam/ sa gzhi las kyang 'bog
188b6(mdo sde): cing 'gro ste gnod par mi sems so/ /byang chub sems dpa' ni tshigs su bcad pa 'ga' tsam gyi phyir yang lus dang srog mi phangs na mdo sde bcu gnyis lta ci smos/ tshigs su bcad pa gcig tsam gyi phyir yang lus dang srog mi phangs na de ma yin pa phyi'i zang zing lta
188b7(mdo sde): ci smos/ chos thos pa'i don gyis lus dang sems shin tu bde bar 'gyur te/ shin tu dad pa'i sems skyes pas yang dag pa'i lta ba'i sems thob par 'gyur ro/ /chos ston pa mthong na pha ma mthong ba ltar nga rgyal gyi sems mi skye'o/ /sems can gyi don du chos nyan
189a1(mdo sde): gyi rnyed pa dang grags pa'i phyir ma yin/ sems can la phan pa dang bde ba'i don byed kyi/ bdag la phan pa'i don gyi phyir ma yin no/ /dam pa'i chos kyi phyir rgyal po dang / bkres skom dang / grang ba dang / tsha ba dang / stag dang /
189a2(mdo sde): spyang ki la sogs te/ gcan gzan khro bo dang / rkun po dang / dgra la sogs pas 'jigs pa ma yin no/ /sngar dbang po rnams kyi nyon mongs pa btul nas de'i 'og tu chos nyan par byed kyi dus ma yin par nyan pa ni ma yin te/ sems rtse gcig tu nyan
189a3(mdo sde): par byed do/ /chos la bkur sti bya ba'i phyir chos ston pa la rim gro gus par byed pa ni byang chub sems dpa' drin shes pa dang drin lan bsab pa zhes bya'o/ /ji ltar na byang chub sems dpa' sems rtse gcig tu chos nyan pa zhe na/ chos nyan pa la rnam pa 'di
189a4(mdo sde): bzhi ste/ yang dag pa'i sems dang / rtse gcig pa'i sems dang / thams cad du thams cad kyi sems dang / dge ba'i sems dang bzhi ste/ de ni byang chub sems dpa' mdo sde bcu gnyis tshol ba la brtson pa zhes bya'o/ /de ci'i phyir zhe na/
189a5(mdo sde): sangs rgyas kyi bka' drin lci ba dran pa ni sangs rgyas thams cad kyi dam pa'i chos kun tu rgyas par bya ba'i phyir/ sangs rgyas kun gyi dam pa'i chos skye zhing 'phel bar bya ba'i phyir/ 'jig rten pa dag sangs rgyas kyi chos la dad par bya ba'i phyir/ sems can
189a6(mdo sde): thams cad bla na med pa'i byang chub par bya ba'i phyir/ de bas na byang chub sems dpa' phyogs bcu'i sems can grangs med pa dran par byed do/ /sangs rgyas kun gyi bka' drin lci ba bsab pa'i phyir/ byang chub sems dpa' ni mdo sde bcu gnyis tshol ba la
189a7(mdo sde): brtson par byed do/ /byang chub sems dpas brtson 'grus su sangs rgyas kyi chos tshol ba ni sems can thams cad dad pa'i sems bskyed pa'i phyir rgyu'i rig pa'i bstan bcos slob par byed do/ /gzhan yang nyes pa'i skyon thams cad shes par bya ba dang / mu
189b1(mdo sde): stegs can gyi ngan par lta ba'i gtsug lag gzhig par bya ba dang / sems can gdul ba'i thabs mkhas pa shes par bya ba dang / de bzhin gshegs pas gsungs pa'i don dang / 'jig rten pa'i tshig gi don rnam par dbye bar bya ba'i phyir/ byang chub
189b2(mdo sde): sems dpa' rgyu'i rig pa'i bstan bcos slob par byed do/ /byang chub sems dpa' ci'i phyir sgra'i rig pa'i bstan bcos slob par byed ce na/ sgra'i tshig yongs su dag par brgyan pa dang / yongs su ma dag pa'i tshig gis don gsal bar ston mi nus pa dang / don
189b3(mdo sde): thams cad shes shing khong du chud par bya ba dang / yang dag pa'i tshig mi nyams pas nga rgyal gyis mi shigs pa dang / ngan par lta ba las bzlog cing sems can gdul ba'i thabs mkhas par shes par bya ba'i phyir byang chub sems dpa' sgra'i rig pa'i bstan
189b4(mdo sde): bcos slob par byed do/ /byang chub sems dpa' ci'i phyir sman dpyad kyi rig pa'i bstan bcos slob ce na/ sems can rnams mi dge ba'i nad brgya rtsa bzhi dang dbral bar bya ba dang / sems can thams cad la byams shing snying brtse ba'i phyir sems can rnams
189b5(mdo sde): dad pa'i sems bskyed par bya ba dang / de ltar nad dang bral bas dga' ba'i sems skye bar bya ba dang / de ltar dga' ba'i sems skyes pas/ rtag tu sangs rgyas dran par 'gyur te/ snying rje chen pos sems can rnams pha rol tu phyin par bya ba'i phyir/ byang
189b6(mdo sde): chub sems dpa' sman dpyad kyi rig pa'i bstan bcos slob par byed do/ /byang chub sems dpa' ni ci'i phyir/ 'jig rten gyi bzo'i rig pa slob par byed ce na/ sems can la phan par bya ba'i phyir/ nor zang zing rnyed sla bas sems can rnams dad pa
189b7(mdo sde): bskyed par bya ba rnams dang / 'jig rten gyi bya ba'i dngos po kun shes pas nga rgyal gzhom pa dang / sems can gdul bar bya ba dang / srid pa'i chos thams cad kyis bsgribs pa kun bsal ba'i phyir/ byang chub sems dpa' bzo'i rig pa slob par byed do/ /
190a1(mdo sde): gal te byang chub sems dpa' rig pa'i dngos po lngar ma bslabs na nam du yang bla na med pa yang dag par rdzogs pa'i byang chub tu thams cad mkhyen pa'i ye shes thob par mi nus so/ /de bas na bla na med pa'i byang chub thob pa'i phyir rig pa'i
190a2(mdo sde): dngos po lnga bslab par bya'o/ /byang chub sems dpa' ni drin shes pa dang / drin lan bsab pa ni sems can la bshad pa'i dngos po bshad cing bstan par bya'o/ /ji ltar bshad ce na/ bla na med pa yang dag par rdzogs pa'i byang chub thob par bya ba'i phyir/ rig
190a3(mdo sde): pa lnga dang ldan par bshad par bya'o/ /bshad pa la yang rnam pa gnyis te/ rim gyis bshad pa dang / yongs su dag par bshad pa'o/ /de la ji ltar na rim gyis bshad pa zhe na/ sngar sbyin pa'i pha rol tu phyin pa bshad la de'i 'og tu tshul khrims kyi pha rol tu phyin
190a4(mdo sde): pa nas/ shes rab kyi pha rol tu phyin pa'i bar du bshad pa dang / drin shes pa dang / drin bsab pa'i phyir/ don yid la byed cing chos bzhin du gnas pa ni rim gyis bshad pa zhes bya'o/ /de la yongs su dag par bshad pa zhes bya ba ni gang zhe na/ nyan pa
190a5(mdo sde): 'dug la 'chad pa 'greng na de la bshad par mi bya'o/ /gal te nyan pa chos la skyon tshol lam bshad pa la skyon tshol na de la bshad par mi bya'o/ /gal te nyan pa gang zag la rten gyi chos la mi rten na chos la mi rten pas de la bshad par mi bya'o/ /gal te nyan pa yi ge
190a6(mdo sde): la rten la don la mi rten na bshad par mi bya ba nas bkri ba'i don la rten gyi nges pa'i don gyi bar la mi rten na bshad par mi bya'o/ /de ci'i phyir zhe na/ gang zag de ni sangs rgyas dang / byang chub sems dpa' rnams kyi yongs su dag pa'i chos la ma gus pa'i phyir ro/ /gal
190a7(mdo sde): te bshad cing ston pa yang chos la bkur sti byed la/ chos nyan pa gang gus pa'i sems kyis rtse gcig tu nyan cing nga rgyal gyi sems med pa ni yongs su dag par bshad pa zhes bya'o/ /gzhan yang rim gyis bshad pa zhes bya ba ni thams cad bshad pa'o/ /thams
190b1(mdo sde): cad bshad pa zhes bya ba ni mdo sde bcu gnyis nas tshig gcig gam/ tshigs su bcad pa gcig gam/ tshigs su bcad pa phyed kyi bar du bshad pa ste/ de yang tshig gi sgra dang / don dang / chos su ldan la/ chos dang don bstan pa yang spro ba dang /
190b2(mdo sde): gzengs bstod pa dang / dga' bar bya ba'i phyir dus su bstan pa dang / dus kha cig tu gshe zhing spyo ba dang / dus kha cig tu drang por thad kar bstan pa dang / dus kha cig tu dpe rnams bstan te ci dang 'phrod pa bzhin du bstan pa dang / dus kha cig tu de bas nye zhing sla bar
190b3(mdo sde): bstan pa dang / dus kha cig tu ji ltar mos pa bzhin du 'jug sla ba bstan pa ni byang chub sems dpa'i drin shes pa dang / drin bsab pa la mkhas pa'i mchog chos rim gyis bshad pa zhes bya'o/ /gzhan yang yongs su dag par bshad pa zhes bya ba ni/ byang chub sems
190b4(mdo sde): dpa' sems dpa' chen po dgra sdang ba la byams pa'i sems sgom ste/ byams pa'i sems kyis sems can sdig pa dang bcas pa dang / gang zag bag med pa dang / le lo can dag la thabs rnam pa mang po nas chos bstan nas rgyags shing dregs pa dang /
190b5(mdo sde): gang zag dbul phongs pa'i bar du thabs rnam pa mang pos chos ston par byed kyi bdag stod pa'am/ gzhan smod pa'am/ bza' ba dang / btung ba dang / rnyed pa dang / grags pa'i phyir ma yin pa ni byang chub sems dpa' drin shes shing drin bsab pa la mkhas
190b6(mdo sde): pa'i chos yongs su dag pa bshad pa zhes bya'o/ /de la ji ltar na chos bzhin du gnas pa yin zhe na/ lus dang / ngag dang / yid kyi las dge ba'i chos sgom zhing yongs su dag pa dang ldan te/ drin shes pa dang / drin bsab pa yang bla na med pa yang dag
190b7(mdo sde): par rdzogs pa'i byang chub yongs su bstan pa'o/ /gzhan yang byang chub sems dpa' sems dpa' chen po drin shes shing drin bsab pa ni don yid la byed de/ mang du thos pas gzungs thob par byed cing chos kyi sgron ma 'bar bar bya ba'i phyir/ sems can
191a1(mdo sde): thams cad la phan pa dang bde ba'i don du sbyin pa dang / tshul khrims dang / mang du thos pa la brtson par bya/ chos ston cing 'chad pa la mchod pa dang rim gro bya'i chos la skyon mi gdags/ ston cing 'chad pa la skyon mi gdags/ gnod pa
191a2(mdo sde): dang 'tshe ba med pa'i sems kyis sems can la mi 'jigs pa sbyin pa ni drin shes pa zhes bya'o/ /lha dang mi'i longs spyod myong zhing mya ngan las 'da' ba'i lam thob pa ni drin shes pa dang / drin bsab pa zhes bya'o/ /byang chub sems dpa' ni/ gzhan yang dngos
191a3(mdo sde): po bzhis bzod pa bsgom zhing mi bzod pa yongs su spangs te byang chub brgyan pa'i phyir/ sems can mang po bsdus nas bzod pa bsgom pa la bkod de/ bdag kyang bzod pa byed de/ gzhan yang bzod pa byed pa la 'god cing 'jigs pa dang bral ba ni drin shes pa zhes
191a4(mdo sde): bya'o/ /de ltar bzod pa byas pa'i rkyen gyis zhe sdang gi sems mi 'byung bas 'khor phun sum tshogs pa dang ldan te/ sdug bsngal ba'am/ nyon mongs pa mi 'byung bas 'gyod pa'i sems med de/ lus 'di dang bral nas kyang lha dang mi'i longs spyod myong zhing mya
191a5(mdo sde): ngan las 'da' ba thob pa ni drin bsab pa zhes bya'o/ /rigs kyi bu gzhan yang byang chub sems dpa'i dngos po rnam pa bzhis brtson 'grus rtsom ste/ le lo yongs su spangs nas byang chub brgyan pa'i phyir sems can yongs su sdud do/ /byang chub kyi lam gyi phyir
191a6(mdo sde): brtson 'grus rtsom pas nyal na yang bde la/ sad na yang bde ste/ nyon mongs pa dang bral bas bde ba'i chos skye zhing 'phel te/ lus kyis bde ba'i longs spyod myong ba ni bdag la phan pa'i don byed pa zhes bya'o/ /byang chub sems dpa' brtson 'grus rtsom
191a7(mdo sde): yang sems can la mi 'tshe ste/ 'tshog rdeg dang / gshe ba dang / spyo ba med pa ni gzhan la phan pa'i don byed pa zhes bya ste/ lus 'di dang bral nas kyang / lha dang mi'i longs spyod myong zhing mthu dang dbang du ldan te/ byang chub kyi lam thob pas 'bras bu
191b1(mdo sde): chen po thob par 'gyur te/ 'di ni byang chub sems dpa' brtson 'grus rtsom pa'i dngos po bzhi zhes bya'o/ /byang chub sems dpa'i ting nge 'dzin sgom pas 'khrug pa'i sems yongs su spangs te/ byang chub brgyan pa'i phyir sems can yongs su sdud do/ /byang
191b2(mdo sde): chub kyi lam gyi phyir ting nge 'dzin bsgoms pas tshe 'di la yang 'jig rten gyi bde ba myong la/ lus dang sems dben zhing zhi ba ni drin lan shes pa zhes bya'o/ /de ltar lus dang sems dben zhing zhi bas sems can la mi 'tshe ba ni drin bsab pa zhes bya ste/ byang
191b3(mdo sde): chub sems dpa' lus 'di dang bral nas/ rnam par dag pa'i lus thob cing bde ba phun sum tshogs pa'i longs spyod myong ste/ yongs su mya ngan las 'da' ba thob pa ni/ byang chub sems dpa'i bsam gtan sgom pa'i dngos po bzhi zhes bya'o/ /gzhan
191b4(mdo sde): yang byang chub sems dpa' drin shes pa dang / drin bsab pa ni shes rab dang ldan pas ma rig pa bcom ste/ byang chub yongs su brgyan pa'i phyir/ bsdu ba'i chos rnam pa bzhis sems can yongs su sdud do/ /byang chub kyi phyir shes rab bsgoms pas
191b5(mdo sde): chos kyi dbyings shes shing rtogs pa'i phyir/ lus kyi bde ba'i longs spyod myong ba ni bdag la phan pa'i don zhes bya'o/ /sems can rnams kyi 'jig rten gyi don dang / 'jig rten las 'das pa'i don bskyed pa ni gzhan la phan pa'i don zhes bya'o/ /nyon
191b6(mdo sde): mongs pa dang shes bya'i sgrib pa rnam pa gnyis yongs su spangs pas na 'bras bu chen po zhes bya ste/ 'di ni drin shes shing drin bsab pa'i byang chub sems dpa'i shes rab kyi dngos po bsam gyis mi khyab pa bzhi zhes bya'o/ /gzhan yang byang chub sems dpa' sngon
191b7(mdo sde): gyi gnas dran pa'i mngon par shes pas sngon 'das pa'i dngos po shes rab kyis rtogs te/ sems can rnams kyi dge ba dang sdig pa'i las brtags nas dge ba'i ris su 'thun pa'i sems can thams cad la phan pa dang / bde ba'i don du byang chub sems dpa' sems
192a1(mdo sde): dpa' chen po thabs mkhas pas dga' ldan gnam du tshe phun sum tshogs par skyes so/ /de na mchog tu gyur pa gsum dang ldan te/ tshe mchog tu gyur pa dang / gzugs mchog tu gyur pa dang / grags pa mchog tu gyur pa'o/ /thog
192a2(mdo sde): ma gnas de nas babs pa'i tshe 'od zer chen po bkye nas phyogs bcu snang bar byas te yum gyi lhums su 'jug pa dang / lhums na ji srid gnas pa dang / lhums nas bltam pa'i dus mkhyen to/ /phyogs bcur phyogs re rer yang mis ma brten par gom pa bdun
192a3(mdo sde): bdun bor te 'di skad ces bsgrags so/ /bdag gi da ltar gyi lus 'di ni nangs kyi tha ma ste/ lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lta 'phye chen po rnams kyis me tog dang / bdug
192a4(mdo sde): spos dang / rol mo dang / sil snyan dang / ba dan dag dang / gdugs dam pa rnams kyis mchod pa byas so/ /skyes bu chen po'i mtshan sum cu rtsa gnyis dang ldan pas de'i lus las mchog tu gyur pa gzhan med do/ /byams pa'i shugs kyis bdud kyi
192a5(mdo sde): dpung rnams bcom mo/ /lhu tshigs re re la yang gyad mthu bo che'i stobs re re dang ldan no/ /gzhon nu bus pa'i tshe 'jig rten gyi dngos po ma bslabs par thams cad kun rtogs shing shes so/ /ston pa med par rang btsal te bla na med pa yang dag par rdzogs
192a6(mdo sde): pa'i byang chub lhun gyis grub bo/ /tshangs pa'i lha'i dbang pos bskul nas sems can rnams la chos kyi 'khor lo bskor to/ /ting nge 'dzin la mnyam par bzhag pas/ 'brug sgra bsgrags kyang ma g.yos so/ /gcan gzan rnams nye bar bsten te pha ma
192a7(mdo sde): bzhin du sdug par bsams so/ /byol song gis bsod snyoms phul ba yang sangs rgyas kyis de'i bsam pa mkhyen to/ /lha dang klus char phab ste lus kyi khrus byas so/ /shing ljon pa'i yal ga yang de'i phyogs su btud de grib mas skyabs byas so/ /mngon
192b1(mdo sde): par sangs rgyas nas kyang lo drug gi bar du bdud ma rungs pas rgyun du glags btsal kyang glags ma rnyed do/ /rgyun du ting nge 'dzin la mnyam par bzhag pas dran pa nye bar gzhag pa'i sems yongs su rdzogs te/ rnam par rtog pa 'byung ba dang / 'gag
192b2(mdo sde): pa la shin tu mkhas pas de ni byang chub sems dpa'i skye ba thun mong ba bsam gyis mi khyab pa zhes bya'o/ /skye ba thun mong ma yin pa ni sems can la phan pa dang / bde ba'i don du dper na gang zag smyos pa dag de bzhin gshegs pa mthong ba'i rkyen gyis sngon gyi
192b3(mdo sde): sems sor chud pa'am/ dmus long gis mthong bar gyur pa'am/ mngal mgo log tu gyur pa legs par btsas pa'am/ 'on pa rna bas thos par gyur pa'am/ 'dod chags dang / zhe sdang dang / gti mug can dug gsum byang bar
192b4(mdo sde): gyur pa de lta bu ni skye ba thun mong ma yin pa bsam gyis mi khyab pa zhes bya'o/ /gzhan yang skye ba thun mong zhes bya ba ni/ de bzhin gshegs pa'i mdzad pa bsam gyis mi khyab pa ste/ rtag tu glo g.yas pa phab nas gzims pa dang / seng ge'i rgyal po
192b5(mdo sde): lta bur rtswa 'jag ma ltar mi 'grug pa dang / rlung gi rgyal po bai ram bas kyang na bza'i mtha' tsam mi g.yo ba dang / gshegs pa'i gom stabs kyi rgyal po seng ge'am ngang pa'i rgyal po ltar gshegs pa dang / gshegs su cha ba na zhabs g.yas
192b6(mdo sde): pa sngar 'dor ba dang / gnas gang dang gang du gshegs kyang sa gzhi mtho dma' mnyam pa dang / bsod snyoms la dri nga ba'i skyon med cing zhal nas phyir mi 'brul ba ni skye ba thun mong ba bsam gyis mi khyab pa zhes bya'o/ /gzhan yang skye ba thun mong ba bsam gyis
192b7(mdo sde): mi khyab pa ni 'di lta ste/ zhabs kyi mthil mnyam zhing gang ba yin/ zhabs kyi mthil na 'khor lo rtsibs stong dang ldan pa yod pa yin/ phyag sor phra la ring ba yin/ zhabs kyi rting ba zlum la gang ba yin/ phyag sor gyi bar dra bas 'brel ba yin/
193a1(mdo sde): phyag dang zhabs 'jam zhing mnyen pa yin/ zhabs kyi byin pa kyi rgyal po e na ya ltar zlum la shugs kyis gzhol ba yin/ zhabs kyi long bu phyir mi snang ba yin/ phyag pus mor slebs pa yin/ rta'i rgyal po
193a2(mdo sde): ltar mtshan sbubs kyi nang du nub pa yin/ shing n+ya gro d+ha ltar sku'i yan lag yongs su rdzogs pa yin/ sku'i ba spu gyen du nyal ba yin/ ba spu re re nas g.yas su 'khyil ba yin/ sku mdog gser btso ma ltar 'dug pa yin/ rtag pa'i 'od 'dom
193a3(mdo sde): gang dang ldan pa yin/ pags pa mnyen zhing 'jam la rdul dang dri mas mi gos pa yin/ gnas bdun yongs su gang ba yin/ sku'i stod seng ge ltar 'dug pa yin/ phyag gi lag ngar zlum la shugs kyis gzhol ba yin/ sgrog rus mnyam
193a4(mdo sde): par gang ba yin/ sku'i stod smad 'byes pa'i mtshan dang ldan pa yin/ zhal gyi tshems bzhi bcu dang ldan pa yin/ tshems kyi thags bzang zhing mnyam pa yin/ tshems kyi mdog dkar ba yin/ 'gram pa kyi rgyal po seng ge ltar gang ba
193a5(mdo sde): yin/ ro bro ba'i mchog dang ldan pa yin/ sha'i do ker gyi mtshan dang ldan pa yin/ ljags ring la yangs pa yin/ tshangs pa'i sgra dbyangs dang ldan pa yin/ spyan gyi mdog mthon mthing ltar 'dug pa yin/ spyan khyu mchog gi rgyal po ltar 'dug
193a6(mdo sde): pa yin/ smin mtshams kyi mdzod spu dkar po dang ldan pa yin no/ /de bzhin du bsam gyis mi khyab pa'i dpe byad bzang po brgyad cu dang ldan te/ dpe byad bzang po re re la yang dpe byad bzang po'i mchog dam pa brgya stong snyed yod de/ dpe byad bzang po de
193a7(mdo sde): dag re re la yang byang chub sems dpa' thog ma byang chub tu sems bskyed nas byang chub la shin tu brtan pas drin shes shing drin bsab pa'i phyir spyod pa dam pa de dag spyad de/ de bas na bla na med pa'i byang chub thob par gyur to/ /sangs rgyas kyis bka' stsal
193b1(mdo sde): pa/ de bzhin gshegs pa ni sngon yun ring po bskal pa grangs med pa tshad med pa'i bar du tshul khrims yongs su dag par bsrungs pas/ zhabs kyi mthil mnyam par gang ba'i mtshan dang ldan par gyur pa yin no/ /pha ma dang / slob dpon dang / bla ma
193b2(mdo sde): dang / gang zag yon tan dang ldan pa la mchod pa dang / bkur stir byas pa'i rkyen gyis zhabs kyi mthil 'khor lo'i mtshan dang ldan par gyur pa yin no/ /sems can rnams la mi 'tshe zhing 'phrog pa dang rku ba'i sems med la pha ma dang / slob dpon dang / bla ma dang /
193b3(mdo sde): yon tan dang ldan pa'i gang zag la rgyang ma nas bsu bskyal byas shing khri stan bting la nga rgyal spangs te/ rim gro dang / bkur sti dang / phyag byas pas de'i rgyu de'i rkyen gyis sor mo phra zhing ring bar gyur pa'i mtshan dang ldan par gyur pa yin no/ /gong du smos pa'i
193b4(mdo sde): bya ba gsum dang ldan pas rting ba zlum la gang ba'i mtshan dang ldan par gyur pa yin no/ /bsdu ba'i chos rnam pa bzhis 'gro ba mang po yongs su bsdus pas/ de'i rgyu de'i rkyen gyis sor mo'i bar dra bas 'brel pa'i mtshan dang ldan par gyur pa yin no/ /mar
193b5(mdo sde): dang 'bru mar gyis pha ma dang / slob dpon dang / bla ma dang / yon tan dang ldan pa'i gang zag gi lus la bskus shing mnyes pas/ de'i rgyu de'i rkyen gyis rkang lag mnyen zhing ring la 'jam pa yin no/ /dge ba'i chos bsgom pa la mi skyo bas/ de'i
193b6(mdo sde): rgyu de'i rkyen gyis thal gong mnyam la lag ngar zlum zhing shugs kyis gzhol ba yin no/ /chos thos par dga' zhing gzhan la chos ston par yang mos te/ chos kyi phyir mngag gzhug gi las byas na/ de'i rgyu de'i rkyen gyis long bu'i rus pa mi snang ba'i
193b7(mdo sde): mtshan dang ldan no/ /sgo gsum yongs su dag cing nad g.yog dang / sman gyi sbyin pa byin te/ nga rgyal med la bza' ba dang / btung ba la chog shes pa'i rgyu dang rkyen gyis lus drang por 'greng na lag pas pus mor slebs pa yin no/ /'khon
194a1(mdo sde): gcugs su gyur pa la tshig 'jam pos bsdums te/ /bdag kyang ngo tsha ba dang ldan pa'i chos spyad de gzhan yang spyod du bcug na/ de'i rgyu de'i rkyen gyis/ rta'i rgyal po ltar mtshan sbubs kyi nang du nub pa yin no/ /bdag
194a2(mdo sde): gi sgo gsum yongs su dag la/ gzhan yang yongs su dag par byed cing / sems can dag 'byung ba chen po bzhi 'khrugs te/ nad du gyur pa'i sman dpyad kyis gsos pas na/ de'i rgyu de'i rkyen gyis/ lus kyi mtshan yongs su rdzogs pa
194a3(mdo sde): yin no/ /chos thos par dga' zhing gzhan la chos ston par mos pas na/ lus kyi ba spu gyen du nyal ba'i mtshan dang ldan pa yin/ chos kyi don zab mo yid la bgyid cing dge ba'i chos sgom par mos la/ pha ma dang / slob dpon dang / bla ma
194a4(mdo sde): dang / yon tan dang ldan pa'i gang zag la mchod pa byas pa dang / sangs rgyas kyi mchod rten dang / dge 'dun gyi gnas khang dang / lam srang na 'dug pa'i bong ba'am/ rdo ba'am/ tsher ma'am/ mi gtsang ba med par byas na/ de'i
194a5(mdo sde): rgyu de'i rkyen gyis spu re re nas g.yas phyogs su 'khyil pa'i mtshan dang ldan par gyur pa yin no/ /pha rol po gzhan dag la zas dang / skom dang / rgyan dang / de la sogs pa byin zhing zhe sdang gi sems med na/ de'i rgyu de'i rkyen gyis gser btso
194a6(mdo sde): ma'i mdog dang ldan pa dang / 'od rtag pa'i mtshan nyid dang ldan pa yin no/ /ci'i las kyis ba spu'i khung bu re re nas spu re re skyes pa'i mtshan dang ldan zhe na/ las de nyid kyi rgyu las gyur te/ las kyi rgyu de nyid kyis lus mnyen zhing 'jam la rdul dang dri
194a7(mdo sde): mas mi gos pa'i mtshan dang ldan pa yin no/ /sems can dag la/ dgos pa'i zang zing rgyun du gtong bas na/ de'i rgyu de'i rkyen gyis/ gnas bdun mnyam par gang ba'i mtshan dang ldan pa yin no/ /bdag gi nga rgyal dang dregs pa bcom nas/ rang
194b1(mdo sde): bzhin gyis mnyen zhing des pa'i sems kyis sems can gyi yid dang sbyor te/ /chos bzhin du spyod la/ mi dge ba'i chos spangs pa'i phyir dge ba'i chos ston na/ de'i rgyu de'i rkyen gyis/ ro stod kyi rgyal po seng ge lta bu'i mtshan dang / smin mtshams
194b2(mdo sde): dang / sgrog rus mnyam par gang ba'i mtshan dang / sor mo ring ba'i mtshan dang / lus kyi mtha' yang zhing 'jam pa'i mtshan dang ldan pa yin no/ /phra ma yongs su spangs te/ rtsod cing 'khon pa'i bsdums byas pas/ de'i rgyu de'i rkyen gyis so
194b3(mdo sde): bzhi bcu dang ldan pa'i mtshan dang / so'i thags bzang ba'i mtshan dang / so mnyam pa'i mtshan dang ldan pa yin no/ /'dod pa'i khams kyi byams pa bsgoms pas/ de'i rgyu de'i rkyen gyis/ so dkar ba'i mtshan dang ldan pa yin no/ /slong ba
194b4(mdo sde): mthong na dga' ba'i sems kyis bsu bskyal byas pas/ de'i rgyu de'i rkyen gyis/ seng ge'i 'gram pa lta bu'i mtshan dang ldan par gyur pa yin no/ /sems can thams cad la bu gcig pa bzhin du 'dra bar lta bas/ de'i rgyu de'i rkyen gyis/ ro bro ba'i
194b5(mdo sde): mchog gi mtshan dang ldan pa yin no/ /sems can la bla na med pa'i chos kyi ro rtag tu gtong zhing brjed cing mi dran pa la yang dran par byas te/ bdag kyang tshul khrims lnga srung la gzhan yang bsrung bar bskul zhing byams pa'i sems kyis chos kyi sbyin
194b6(mdo sde): pa chen po byas na/ de'i rgyu de'i rkyen gyis sha'i gtsug tor gyi mtshan dang lce ring zhing yangs pa'i mtshan dang ldan pa yin no/ /bden pa'i tshig dang / chos kyis dga' ba'i tshig dang / mnyen des pa'i tshig smra'i/ dus ma yin pa'i tshig mi
194b7(mdo sde): smra bas/ de'i rgyu de'i rkyen gyis tshangs pa'i sgra dbyangs dang ldan pa yin no/ /snying rje'i sems bsgoms pas sems can rnams la pha ma lta bur lta bas/ de'i rgyu de'i rkyen gyis mig mthon mthing ltar 'dug pa dang / mig khyu mchog gi rgyal po lta
195a1(mdo sde): bu'i mtshan dang ldan pa yin no/ /yon tan dang ldan pa'i legs pa mi bcabs shing / bstod cing bsngags pas/ de'i rgyu de'i rkyen gyis/ mdzod spu dkar po'i mtshan dang ldan pa yin no/ /mtshan sum cu rtsa
195a2(mdo sde): gnyis 'di dag gi rgyu dang rkyen sa sor bshad mod kyi/ de'i rgyu de'i rkyen yang dag pa ni/ tshul khrims dang brtson 'grus so/ /de ci'i phyir zhe na/ gal te tshul khrims ma bsrungs/ brtson 'grus ma spyad na/ mi'i lus kyang thob par
195a3(mdo sde): mi nus na/ mtshan sum cu rtsa gnyis thob pa lta smos kyang ci dgos/ spyi gtsug bltar mi snang ba dang / sha'i gtsug tor gyi mtshan gnyis la tha dad pa med do/ /gzhan yang ci byed do cog la gcig tu ma nges te/ 'gyod pa'i sems med na/ de'i
195a4(mdo sde): rgyu de'i rkyen gyis/ rkang mthil mnyam par gang ba'i mtshan thob bo/ /de yang sems rtse gcig tu byas na/ de'i rgyus 'khor lo'i rtsibs stong dang ldan pa'i mtshan dang / mtshan gsum pa dang / bzhi pa dang / sor mo'i bar 'brel pa dang / gnas
195a5(mdo sde): bdun mnyam par gang ba dang / mnyen zhing 'jam pa dang / phrag pa zlum pa dang / sgrog rus gang ba dang / lus drang ba dang / lce ring zhing yangs pa'i mtshan dang ldan pa yin no/ /de yang bya brtag tu byas na/ de'i rgyus sor mo ring
195a6(mdo sde): ba'i mtshan dang / lag pas pus mor slebs pa'i mtshan dang / 'od rtag pa 'dom gang gi mtshan dang / so thags bzang zhing ya yo med pa'i mtshan thob bo/ /bya ba yongs su dag par byas na/ de'i rgyus mtshan lhag ma gzhan rnams thob
195a7(mdo sde): par 'gyur ro/ /gzhan yang sems can dag la dge ba 'ba' zhig gi sems bskyed pas/ de'i rgyus rkang lag mnyen zhing 'jam pa dang / pags pa mnyen zhing 'jam la/ rdul dang dri mas mi gos pa'i mtshan thob bo/ /rim gyis
195b1(mdo sde): bsgom zhing spyod pa dang / dus bzhin du bsgoms shing spyod pas de'i rgyus/ gnyis pa dang / gsum pa dang / bzhi pa'i mtshan thob bo/ /dge ba'i chos bsgom pa la mos shing / 'gyod pa'i sems med pas/ de'i rgyus lus kyi mdog gser lta
195b2(mdo sde): bu dang / 'od rtag pa dang / so dkar ba dang / smin mtshams kyi mdzod spu'i mtshan thob bo/ /bstod cing bsngags na yang nga rgyal mi skye la/ bdag gi legs pa bcabs te rlom sems med na de'i rgyus rta lta bur mtshan sbubs su nub pa'i mtshan thob bo/ /
195b3(mdo sde): dge ba'i las ci byas pa byang chub tu bsngos na de'i rgyus/ ba spu'i khung re re nas spu re re skye ba'i mtshan dang / ba spu gyen du nyal ba dang / so bzhi bcu dang ldan pa dang / ro bro ba'i mchog gi mtshan thob bo/ /rtag tu brtson 'grus byas na/ de'i rgyus 'gram
195b4(mdo sde): pa'i lha nga zlum pa dang / lus kyi stod seng ge lta bu'i mtshan thob bo/ /sems can thams cad la bu gcig pa dang 'dra bar sdug par bsams pas de'i rgyus so thags bzang zhing mnyam pa dang / mig mthon mthing du 'dug pa dang /
195b5(mdo sde): mig khyu mchog gi rgyal po lta bu'i mtshan thob bo/ /dge ba'i chos sgrub pa la skyo zhing ngal ba'i sems med pas mtshan lhag ma gzhan rnams thob bo/ /byang chub sems dpa' sems dpa' chen po mtshan nyid la spyod cing gnas pa'i tshe mtshan
195b6(mdo sde): sum cu rtsa gnyis kyi las byed do/ /rnam par dag pa'i spyod pa la gnas pa'i tshe/ mtshan sum cu rtsa gnyis yod mod kyi/ yongs su rdzogs pa'am/ gsal ba ma yin no/ /spyod pa bcu gsum pa la gnas pa na mtshan rnams kyang mngon
195b7(mdo sde): par gsal bar yongs su rdzogs so/ /sangs rgyas kyi chos kyi mtshan grangs med mod kyi sems can rnams la mi 'thun te/ rab dang / 'bring dang / tha ma yod pas bsam gyis mi khyab pas na/ de bas na/ sangs rgyas kyis
196a1(mdo sde): mtshan bzang po sum cu rtsa gnyis gsungs so/ /sems can thams cad kyi bsod nams ji tsam yod pa phyogs gcig tu bsdus te spungs nas/ de bzhin gshegs pa'i ba spu gcig gi mtshan dang mnyam mo/ /
196a2(mdo sde): ba spu'i khung bu thams cad kyi bsod nams ji snyed cig yod pa/ gcig tu bsdus te spungs nas/ dpe byad bzang po gcig dang mnyam mo/ /dpe byad bzang po ji tsam yod pa'i bsod nams ji snyed yod pa de las brgya 'gyur du byas na mtshan
196a3(mdo sde): gcig dang mnyam ste/ smin mtshams kyi mdzod spu dkar po'i mtshan dang / spyi gtsug bltar mi snang ba'i mtshan ni ma gtogs so/ /de ma yin pa mtshan gzhan thams cad gcig tu bsdus te/ stong 'gyur du byas na/ mtshan gong ma
196a4(mdo sde): gnyis su 'gyur ro/ /mtshan sum cu rtsa gnyis dang / dpe byad bzang po brgyad cu po'i bsod nams ji snyed yod pa gcig tu bsdus spungs te khri phrag stong 'gyur du byas pa dang / de bzhin gshegs pa'i 'brug sgra lta bu'i dbyangs zab cing
196a5(mdo sde): rgyang ring por grags pa'i mtshan dang mnyam ste/ gsung sgra des ni/ sangs rgyas kyi zhing tshad med mtha' yas bsam gyis mi khyab pa'i rdul phra rab snyed du grags shing / sems can gyi don du byams pa dang / snying rje chen po spyod pas/ drin
196a6(mdo sde): shes pa dang / drin bsab pa 'di ni bsam gyis mi khyab bo/ /de ltar mtshan dang dpe byad bzang po de dag re res kyang / so so'i skye bo tshad med grangs med pa bye ba brgya stong gis sa chen po'i rdul phra rab snyed la phan pa dang bde ba'i don byas nas/ byang chub
196a7(mdo sde): tu sems bskyed du bcug go/ /de ltar mthar gyis/ bsgrub pa yongs su rdzogs nas/ mtshan dang dpe byad bzang po rnam gnyis thob ste/ mtshan dang dpe byad bzang po yongs su rdzogs nas/ byang chub kyi shing drung du song ste/ bdud kyi dpung
196b1(mdo sde): rnams btul te/ mngon par sangs rgyas nas/ yang dag par chos kyi 'khor lo bskor to/ /so so'i skye bo la phan pa dang bde ba'i don du 'dod pa'i chu'i klung las bsgral nas/ shes rab kyi pha rol tu phyin pa'i 'gram du bkod de/ sems can
196b2(mdo sde): thams cad la phan pa dang bde ba'i don yongs su rdzogs par byas so/ /bcom ldan 'das kyis/ kun dga' bo dang / byang chub sems dpa' sems dpa' chen po la sogs te/ 'khor mang po thams cad la/ 'di skad ces bka' stsal to/ /
196b3(mdo sde): rigs kyi bu dag khyed rnams la su zhig sangs rgyas kyi bka' drin rtag tu gzo zhing / dam pa'i chos bsrung ba'i phyir/ thabs mkhas pa chen po drin lan bsab pa'i mdo sde shin tu zab mo 'di/ glegs bam du bri ba dang / klog pa dang / kha ton byed
196b4(mdo sde): par 'gyur/ su zhig gis phyi ma'i dus ngan pa'i tshe/ brtson 'grus chen po bskyed de/ bla na med pa yang dag par rdzogs pa'i byang chub 'di srung zhing gzungs su 'dzin par 'gyur/ su zhig gis chos bsrung ba'i phyir/ mdo sde 'di rgyas par spel
196b5(mdo sde): zhing sems can thams cad la phan pa dang / bde ba'i don byed par nus/ zhes bka' stsal pa dang / de'i tshe 'khor de nyid na/ byang chub sems dpa' sems dpa' chen po khri brgya stong snyed 'dug pa las langs te/ gos tshags bcos nas
196b6(mdo sde): blo gos phyogs gcig tu gzar te/ pus mo g.yas pa'i lha nga sa la btsugs thal mo sbyar ba btud nas/ sangs rgyas la 'di skad ces gsol to/ /bcom ldan 'das/ bdag cag gis slad ma'i dus ngan pa'i tshe/ bla na med pa
196b7(mdo sde): yang dag par rdzogs pa'i byang chub 'di bsrung zhing / dam pa'i chos gzungs su bzung ste/ sems can mang po la phan pa'i don byed par spro'o/ /de nas byang chub sems dpa' seng ges 'di skad ces gsol to/ /bcom ldan
197a1(mdo sde): 'das/ bdag kyang thabs rnam pa sna tshogs kyis/ sems can rnams yongs su bsdu bar spro'o/ /byang chub sems dpa' rdo rjes gsol pa/ sems can gang ngan 'gro gsum du ltung bar 'gyur ba dag /bdag
197a2(mdo sde): gis ci nas kyang mi ltung bar bgyi bar spro'o/ /byang chub sems dpa' 'jam dpal gyis gsol pa/ sems can rnams ci dang ci 'dod pa/ bdag gis thams cad yongs su rdzogs par bgyi bar spro'o/ /byang chub sems dpa'
197a3(mdo sde): ye shes rgyal mtshan gyis gsol pa/ bdag gis ni/ sems can rnams la ye shes chen po'i chos kyi rgyal mtshan sbyin par bgyi ba spro'o/ /byang chub sems dpa' chos kyi rgyal mtshan gyis gsol pa/ bcom ldan 'das/ bdag
197a4(mdo sde): gis ni/ sems can rnams la chos yongs su sbyin par spro'o/ /byang chub sems dpa' nyi 'od kyis gsol pa/ bcom ldan 'das/ bdag gis ni/ sems can rnams la bde ba sbyin par spro'o/ /byang chub sems dpa' zla
197a5(mdo sde): 'od kyis gsol pa/ bcom ldan 'das/ bdag gis ni/ sems can rnams la bsod nams kyi las byed du gzhug par bskul bar spro'o/ /byang chub sems dpa' dge sbyong gis gsol pa/ bcom ldan 'das/ bdag gis ni
197a6(mdo sde): sems can rnams la thams cad bag med pa la mi gnas par bskul bar spro'o/ /byang chub sems dpa' blo gros mi zad pas gsol pa/ bcom ldan 'das/ bdag gis ni/ sems can thams cad la/ zad pa mi shes pa'i dbyings
197a7(mdo sde): kyi/ don mthong bar bstan par spro'o/ /byang chub sems dpa' zla 'od bus gsol pa/ bcom ldan 'das/ bdag ni sems can thams cad la/ bla na med pa'i bde ba sbyin pa bgyi bar spro'o/ /zhes byang chub
197b1(mdo sde): sems dpa' de dag / so so nas dam bcas so/ /byang chub yongs su brgyan cing / sems can thams cad la phan zhing / bde ba dang / sangs rgyas kyi bka' drin dran zhing / sangs rgyas kyi bka' drin bsab pa'i phyir/
197b2(mdo sde): stan las langs nas/ thal mo sbyar ba btud de/ sangs rgyas kyi mdo sde 'di/ bdag cag la gtad du gsol/ zhes gsol to/ /de'i tshe tshe dang ldan pa kun dga' bos/ 'di skad ces gsol to/ /bcom ldan 'das mdo sde 'di'i
197b3(mdo sde): mtshan ci zhes bgyi/ /ji ltar yongs su gzung / bcom ldan 'das kyis/ kun dga' bo la bka' stsal pa/ mdo sde 'di'i ming / dge ba'i dngos po kun bsdu ba zhes kyang bya/ thabs mkhas pa chen po zhes kyang bya/ dgongs
197b4(mdo sde): pa dam pa'i spyod pa zhes kyang bya/ sangs rgyas drin lan bsab pa zhes kyang bya'o/ /bcom ldan 'das kyis/ kun dga' bo dang / byang chub sems dpa' sems dpa' chen po rnams la 'di skad ces bka' stsal to/ /khyed rnams
197b5(mdo sde): ji ltar bstan pa bzhin du/ nan tan du spyod cig /sangs rgyas kyis yongs su gdams pa'i le'u 'di bstan pa'i tshe/ nyan thos bdun khri nyis stong gis/ bla na med pa'i byang chub tu sems bskyed par gyur to/ /gzhan yang / lha
197b6(mdo sde): dang / klu dang / gnod sbyin dang / dri za dang / mi 'am ci dang / lto 'phye chen po dang / mi dang / mi ma yin pa dang / de la sogs pa thams cad sangs rgyas kyis gsungs pa la rjes su yi rang bar gyur to/ /thabs mkhas
197b7(mdo sde): pa chen po sangs rgyas drin lan bsab pa'i mdo las/ nye bar bsnyen pa'i le'u zhes bya ste dgu pa'o// //thabs mkhas pa chen po sangs rgyas drin lan bsab pa zhes bya ba'i mdo rdzogs so// //
198a1(mdo sde): @##/ /bod skad du/ 'phags pa legs nyes kyi rgyu dang 'bras bu bstan pa zhes bya ba theg pa chen po'i mdo/ sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal
198a2(mdo sde): bu rgyal byed kyi tshal mgon med zas sbyin gyi kun dga' ra ba na bzhugs te/ de'i tshe bcom ldan 'das byang chub sems dpa' tshad med pa dang / lha dang mi'i 'khor mang pos yongs su bskor cing sems rtse gcig tu chos nyan pa dag la chos ston par mdzad do/ /de nas tshe dang
198a3(mdo sde): ldan pa kun dga' bos sems can rnams kyi ched du bcom ldan 'das la 'di skad ces gsol to/ /bcom ldan 'das da ltar 'jig rten na rnam pa gcig tu mir skyes par mtshungs pa la/ kha cig ni sdug cing kha cig ni byad bzhin mi sdug pa dang / kha cig ni dpa' zhing
198a4(mdo sde): kha cig ni zhan pa dang / kha cig ni dbul zhing kha cig ni phyug pa dang / kha cig ni sdug bsngal zhing kha cig ni bde ba dang ldan pa dang / kha cig ni ya rabs su gyur cing kha cig ni ma rabs su gyur te/ sgra dbyangs mi mtshungs shing skad tha dad par gyur pa dang / kha cig
198a5(mdo sde): ni lo brgya lon kyang 'chi bar mi 'gyur la kha cig ni lo sum cu lon nas sngar 'gum pa dang / kha cig ni lo lnga lon nas glo bur du 'chi ba dang / kha cig ni ma'i mngal nyid du 'gum pa dang / kha cig ni byad bzhin sdug cing mdzes pa dang / kha cig ni dbul zhing ma
198a6(mdo sde): rabs su gyur la byad bzhin mi sdug pa dang / kha cig ni phyug cing ya rabs su skye ba dang / kha cig ni dpa' zhing dman par gyur la/ kha cig ni zhan cing rigs mthon por skyes pa dang / kha cig ni sdug bsngal zhing tshe ring la kha cig ni bde zhing tshe thung ba dang / kha
198a7(mdo sde): cig ni dge ba spyad kyang nongs skyon dang bcas par gyur la/ kha cig ni sdig pa bgyis kyang bsod nams kyi phan yon thob pa dang / kha cig ni tsho zhing dkar yang mig ya yor gyur cing mi gsal la/ kha cig ni sngo zhing gnag kyang mngal byad dang ldan pa dang / kha cig
198b1(mdo sde): ni thung zhing bong chung yang sems rtsal dang ldan pa dang / kha cig ni ring zhing bong che yang gzhan dag gi g.yog bgyid pa dang / kha cig ni bu tsha mang la kha cig ni gcig pu gnas pa dang / kha cig ni slad rol du rgyu zhing bkres pa dang / grang ba dag gis nyen par
198b2(mdo sde): 'gyur la/ kha cig ni khyim na gnas kyang gos zas dag la dga' 'byor pa dang / kha cig ni gzhon pa'i tshe dbul zhing phongs la rgas pa'i tshe gdod phyug por 'gyur ba dang / kha cig ni yus ma mchis bzhin du yang nongs pa ma mchis par nan gyis go rar stsal ba dang /
198b3(mdo sde): kha cig ni pha ma yang snying rje dang ldan la bu yang sri zhu che zhing mdo sde dang gtsug lag gi don gleng bar bgyid la/ kha cig ni phu bo nu bo so sor phye nas 'thab cing rtsod par bgyid pa dang / kha cig ni khang khyim dag brtsigs nas 'byor pa sna tshogs dang ldan la/ kha cig ni
198b4(mdo sde): khang khyim ma mchis pas gzhan dag la rten pa dang / kha cig ni bya 'dab chags bzhin du shing dang thang la gnas pa dang / kha cig ni gcan gzan gyi rnam pa dang mtshungs shing spu'i gos dang ldan pa zas su rtswa 'tshal zhing khrag 'thung ba dang / kha cig ni yi ge ma
198b5(mdo sde): 'tshal ba dang / kha cig ni ci yang ma bgyis par bde ba'i rnam par smin pa myong bar 'gyur la/ kha cig ni sla ba bgyid pa'i gnas kyang mi rnyed pa dang / kha cig ni dbang po gsal bas shes pa dang ldan la/ kha cig ni dbang po mi gsal bas shes pa dang mi ldan pa dang /
198b6(mdo sde): kha cig ni btsal na gdod thob par 'gyur la/ kha cig ni ma btsal bar yang rnyed par 'gyur ba dang / kha cig ni phyug kyang ser sna che la/ kha cig ni dbul por gyur kyang gtong ba la dga' ba dang / kha cig ni tshig smras pa rnams mnyan zhing des la/ kha cig ni tshig
198b7(mdo sde): smras pa rnams gtum zhing brlang ba dang / kha cig ni mang po kun gyis bkur zhing snying du sdug par 'gyur la/ kha cig ni mang po kun gyis thag ring du spong bar bgyid pa dang / kha cig ni byams pa'i sems kyis srog chags gso bar bgyid la/ kha cig ni srog chags dpag
199a1(mdo sde): tu ma mchis pa dag gsod par bgyid pa dang / kha cig ni yangs pa mang po kun gyis yid du mchi bar 'gyur la/ kha cig ni gzhan dag gis spong bar bgyid pa dang / kha cig ni chung ma dang gyos sgyug la sogs pas sdang bar 'gyur la/ kha cig ni gnyen
199a2(mdo sde): bshes kun dga' bar 'gyur ba dang / kha cig ni chos kyi tshig mnyan par dga' ba dang / kha cig ni mdo sde thos nas gnyid log bgyid pa dang / kha cig ni dpa' zhing rtsal dang ldan yang zhes ma mchis la kha cig ni tshig 'bru dang don dag la slob par mos pa dang / kha
199a3(mdo sde): cig ni dud 'gro'i dbyibs tha dad pa sna tshogs bgyis pa dag gda' na/ bcom ldan 'das de dag gi rgyu dang 'bras bu gang lags pa rgya cher bkas bshad du gsol/ 'khor mang po rnams kyis thos shing rtogs par 'gyur la sems rtse gcig tu dge ba la gzhol bar
199a4(mdo sde): 'gyur ba lags so/ /bcom ldan 'das kyis bka' stsal pa/ kun dga' bo khyod kyis ji ltar dris pa de de bzhin te/ rnam par smin pa myong bar mi mtshungs par gyur pa de dag thams cad ni tshe rabs snga ma dag /las kyi spyod pa mi mnyam pa'i dbang gis na
199a5(mdo sde): tha dad pa'i bye brag brgya stong mang po myong bar gyur pa yin te/ tshe 'di la byad bzhin sdug pa gang yin pa de ni bzod pa dang du blangs pa las 'ongs pa yin no/ /byad bzhin mi sdug pa gang yin pa de ni khong khro ba las 'ongs pa yin no/ /mir gyur kyang dbul por gyur pa gang
199a6(mdo sde): yin pa de ni ser sna byas pa las 'ongs pa yin no/ /mir gyur kyang phyug por gyur pa gang yin pa de ni sbyin pa btang ba las 'ongs pa yin no/ /ya rabs mthon por gyur pa gang yin pa de ni gzhan dag la gus par phyag byas pa las 'ongs pa yin no/ /ma rabs su gyur pa gang
199a7(mdo sde): yin pa de ni nga rgyal byas pa las 'ongs pa yin no/ /mir gyur kyang lus ring zhing bong che ba gang yin pa de ni gus pas bkur sti byas pa las 'ongs pa yin no/ /lus thung ngu gang yin pa de ni chos la brnyas pa las 'ongs pa yin no/ /mir gyur kyang bka' blo mi bde ba gang yin
199b1(mdo sde): pa de ni sngon lug byas pa las 'ongs pa yin no/ /mir gyur kyang gnag cing rid pa gang yin pa de ni de bzhin gshegs pa'i snang ba bsgribs pa las 'ongs pa yin no/ /mir gyur kyang mchu mi sdug pa gang yin pa de ni mchod rten gyi zas myangs pa las 'ongs pa yin no/ /mir gyur
199b2(mdo sde): kyang mig dmar ba gang yin pa de ni me'i ser sna byas pa las 'ongs pa yin no/ /mir gyur kyang mig mi gsal ba gang yin pa de ni khra'i mig brus pa las 'ongs pa yin no/ /mir gyur kyang lkugs pa gang yin pa de ni chos la skur pa btab pa las 'ongs pa yin no/ /mir gyur
199b3(mdo sde): kyang 'on par gyur pa gang yin pa de ni chos thos par mi dga' ba las 'ongs pa yin no/ /mir gyur kyang so rnon por gyur pa gang yin pa de ni rus pa 'cha' zhing sha za bar mngon par dga' ba las 'ongs pa yin no/ /mir gyur kyang sna dgye bor gyur pa gang yin pa de ni dri mi
199b4(mdo sde): zhim pa dag gis de bzhin gshegs pa la mchod pa byas pa las 'ongs pa yin no/ /mir gyur kyang mchu sho rer gyur pa gang yin pa de ni nya'i 'gram pa phug pa las gyur pa yin no/ /mir gyur kyang skra ser por gyur pa gang yin pa de ni phag gi spu btogs pa las 'ongs
199b5(mdo sde): pa yin no/ /mir gyur kyang rna ba ral bar gyur pa gang yin pa de ni gzhan dag gi rna ba phug pa las gyur pa yin no/ /mir gyur kyang lus kyi sha brur lta bur gyur pa gang yin pa de ni gos yang zhing srab pa dag bgos nas de bzhin gshegs pa'i sku gzugs kyi spyan sngar
199b6(mdo sde): 'ongs pa las gyur pa yin no/ /mir gyur kyang mdog gnag pa gang yin pa de ni de bzhin gshegs pa'i sku gzugs khyams dag gi 'og tu bzhag nas dud pas bdugs pa las gyur pa yin no/ /mir gyur kyang rkang lag zha bor gyur pa gang yin pa de ni mkhan po
199b7(mdo sde): dang / slob dpon dang bla ma rnams mthong yang ldang ba med pa las gyur pa yin no/ /mir gyur kyang sgur por gyur pa gang yin pa de ni gos yang zhing srab pa dag bgos nas phan tshun du 'gro ba'i tshe de bzhin gshegs pa'i sku gzugs la rgyab kyis phyogs pa las gyur pa
200a1(mdo sde): yin no/ /mir gyur kyang 'phral ba mi sdug pa gang yin pa de ni de bzhin gshegs pa mthong ba'i tshe phyag kyang mi byed la/ lag pas 'phral bar brdabs pa las gyur pa yin no/ /mir gyur kyang gnya' ba thung ba gang yin pa de ni bla ma dag mthong nas mgo sbas
200a2(mdo sde): te bros nas 'byol ba las gyur pa yin no/ /mir gyur kyang rtag par snying na ba gang yin pa de ni sems can gyi lus kyi yan lag bcad cing gtubs pa las gyur pa yin no/ /mir gyur kyang mdze can du gyur pa gang yin pa de ni nyes pa med par gzhan dag gi nor blangs pa las
200a3(mdo sde): gyur pa yin no/ /mir gyur kyang dbugs thung ba gang yin pa de ni dgun grang ba'i dus kyi tshe gzhan dag la zas grang mo dag byin pa las gyur pa yin no/ /mir gyur kyang bu khye'u dang bu mo med par gyur pa gang yin pa de ni bya mang po rnams kyi phru gu bsad pa las gyur pa yin
200a4(mdo sde): no/ /mir gyur nas bu tsha mang ba gang yin pa de ni sems can gso bar dga' ba las 'ongs pa yin no/ /mir gyur nas tshe ring ba gang yin pa de ni byams pa'i sems dang ldan pa las 'ongs pa yin no/ /mir gyur nas tshe thung ba gang yin pa de ni srog chags mang po
200a5(mdo sde): bsad pa las gyur pa yin no/ /mir gyur nas phyug por gyur pa gang yin pa de ni sbyin pa btang ba las gyur pa yin no/ /mir gyur nas rta dang shing rta dang ldan pa gang yin pa de ni dkon mchog gsum la rta dang shing rta phul ba las gyur pa yin no/ /mir gyur nas dbang po
200a6(mdo sde): gsal ba gang yin pa de ni mdo sde 'dri zhing kha ton 'don pa las gyur pa yin no/ /mir gyur kyang dbang po mi gsal ba gang yin pa de ni dud 'gro'i gnas nas 'ongs pa yin no/ /mir gyur kyang gzhan gyi bran dang bran mo byed pa gang yin pa de ni bu lon chags pa las 'ongs pa yin
200a7(mdo sde): no/ /mir gyur kyang mi brtan zhing yang ba gang yin pa de ni sngon spre'u byas pa las 'ongs pa yin no/ /mir gyur kyang mdze nad kyis btab pa gang yin pa de ni dkon mchog gsum rnam par bshig pa las gyur pa yin no/ /mir gyur kyang rkang lag 'jam 'grus su gyur
200b1(mdo sde): pa gang yin pa de ni sems can gyi rkang lag dam du bcings pa las 'ongs pa yin no/ /mir gyur kyang lus la rma dang shu ba 'byung zhing yun ring por sman dang dpyad byas kyang sos su mi btub pa gang yin pa de ni sems can la brdeg btsog byas pa las gyur pa yin no/ /
200b2(mdo sde): mir gyur kyang rang bzhin mi srun pa gang yin pa de ni sdig sbrul byas pa las 'ongs pa yin no/ /mir gyur nas dbang po drug tshang ba gang yin pa de ni tshul khrims bsrungs pa las 'ongs pa yin no/ /mir gyur kyang dbang po rnams ma tshang ba gang yin pa de ni tshul khrims
200b3(mdo sde): 'chal pa las 'ongs pa yin no/ /mir gyur kyang gtsang sbra med pa gang yin pa de ni phag byas pa las 'ongs pa yin no/ /mir gyur nas glu gar la dga' ba gang yin pa de ni rol mo mkhan byas pa las 'ongs pa yin no/ /mir gyur kyang 'dod chen che ba gang yin pa de ni khyi
200b4(mdo sde): byas pa las 'ongs pa yin no/ /mir gyur nas gnya' bar lba ba yod pa gang yin pa de ni gcig pu bsnogs pa las 'ongs pa yin no/ /mir gyur nas kha'i dri mnam pa gang yin pa de ni tshig ngan gyis gzhan la spyos pa las 'ongs pa yin no/ /mir gyur kyang pho
200b5(mdo sde): mtshan dang mi ldan pa de ni khyi dang phag rnams kyi rlig pa bcad pa las gyur pa yin no/ /mir gyur nas lce thung ba gang yin pa de ni dben pa dag tu bla ma dag la tshig mi snyan pa brjod pa las 'ongs pa yin no/ /mir gyur nas gzhan gyi chung ma la g.yem par mngon par dga'
200b6(mdo sde): ba de ni shi 'phos nas bya ngang pa dag tu ltung bar 'gyur ro/ /mir gyur kyang bdag dang nye zhing gnyen du 'brel pa dag la g.yem par mngon par dga' ba gang yin pa de ni shi 'phos nas bye'u mchil pa dag tu ltung bar 'gyur ro/ /mir gyur nas mdo sde dang bstan bcos dag la ser
200b7(mdo sde): sna byed cing shes kyang sbas nas gzhan dag la mi ston pa gang yin pa de ni shi 'phos nas shing srin dag tu skye bar 'gyur ro/ /mir gyur nas mda' gzhu thogs shing gzhom pa la mngon par dga' ba gang yin pa de ni shi 'phos nas kla klo can du ltung bar 'gyur ro/ /rngon pa byed
201a1(mdo sde): cing srog chags gsod pa la mngon par dga' ba gang yin pa de ni shi 'phos nas 'phar spyang dag tu ltung bar 'gyur ro/ /mgo rgyan dang me tog thogs pa la mngon par dga' ba gang yin pa de ni shi 'phos nas/ gcin rtug gi srin bu byed par 'gyur ro/ /
201a2(mdo sde): gos ring po gyon par dga' ba de ni/ shi 'phos nas srin bu mjug byed par 'gyur ro/ /nyal zhing za bar mngon par dga' ba de ni shi 'phos nas phag tu skye bar 'gyur ro/ /gos tshon can gyon par mngon par dga' ba de ni shi 'phos nas bye'u khre'u byed par 'gyur
201a3(mdo sde): ro/ /gzhan gyi tshig zlos shing ku re byed par mngon par dga' ba de ni shi 'phos nas bya ne tso byed par 'gyur ro/ /phra ma byed pa la mngon par dga' ba gang yin pa de ni shi 'phos nas sbrul lus po che dag tu skye bar 'gyur ro/ /nyes pa med par dgra la rnam par 'tshe ba gang yin pa de
201a4(mdo sde): ni shi 'phos nas srin bu 'khon du 'dzin pa'i sems dang bcas pa dag tu skye bar 'gyur ro/ /gzhan gyi dbyen byed par dga' ba gang yin pa de ni shi 'phos nas srin bya dag tu skye bar 'gyur ro/ /dmod mo'i tshig smra ba la mngon par dga' ba gang yin pa de ni shi 'phos nas wa dag
201a5(mdo sde): tu skye bar 'gyur ro/ /gzhan dag skrag cing dngang bar mngon par dga' ba gang yin pa de ni shi 'phos nas sha ba'i rigs su skye bar 'gyur ro/ /tshe snga ma la shing gi lham bgos nas dri gtsang khang du zhugs pa gang yin pa de ni tshe 'di la rta'i rigs su skye bar 'gyur ro/ /
201a6(mdo sde): tshe snga ma la 'phyen gtong ba la mngon par dga' ba gang yin pa de ni srin bu mnam po'i rigs su skye bar 'gyur ro/ /tshe snga ma la dge 'dun gyi gtun dang rang thag yongs su spyod pa gang yin pa de ni tshe 'di la srog chags srin bu mgo rdebs pa dag tu skye bar 'gyur ro/ /tshe snga ma
201a7(mdo sde): la gzhan dag gi zas kyi gegs byas na tshe 'di la shing srin byed par 'gyur ro/ /dge 'dun gyi chu brkus nas yongs su spyad pa gang yin pa de ni tshe 'di la nya dang chu srin dag tu skye bar 'gyur ro/ /dge 'dun gyi sa gzhi dag la mi gtsang ba 'dor ba gang yin pa de ni bshang gci'i nang du
201b1(mdo sde): srin bu dag tu skye bar 'gyur ro/ /dge 'dun gyi shing tog brkus pa gang yin pa de ni 'jim rdzab za ba'i srin bu byed par 'gyur ro/ /dge 'dun gyi dkor brkus pa gang yin pa de ni rang thag 'dren pa'i glang dang bong bu byed par 'gyur ro/ /dge 'dun gyi dkor la nan gyis slong zhing snga
201b2(mdo sde): skyin byed na phug ron dkar po byed par 'gyur ro/ /dge 'dun la 'phya zhing dmod par byed na glang gi gnya' ba'i srin bur skye bar 'gyur ro/ /dge 'dun gyi tshod ldum zos na tshod ma'i srin bur skye bar 'gyur ro/ /dge 'dun gyi khri stan la 'dug na sa'i srin bu mjug skye
201b3(mdo sde): bar 'gyur ro/ /dge 'dun gyi yo byad sna tshogs dag la yongs su spyod par byed na phye ma leb tu skye bar 'gyur ro/ /rus pa dag thogs nas gtsug lag khang du 'jug par byed na bya mchu skye bar 'gyur ro/ /dmar rtsi dang dkar rtsi dag mchu la bskus nas gtsug lag
201b4(mdo sde): khang du 'jug par byed na bya mchu dmar ba dag tu skye bar 'gyur ro/ /gos tshon can bgos te/ gtsug lag khang du 'gro bar byed na bya kha dog ser po dag tu skye bar 'gyur ro/ /khyo shug gtsug lag khang du gnas nas nyal po byas na bya mgo sngon dag tu skye bar 'gyur ro/ /
201b5(mdo sde): de bzhin gshegs pa'i mchod rten la brdzis na rnga mo'i lus byed par 'gyur ro/ /lham bgos te de bzhin gshegs pa'i dri gtsang khang du 'gro bar byed na sbal par skye bar 'gyur ro/ /chos nyan pa'i tshe klag cor zer na ni bya lce brgya pa dag tu skye bar 'gyur ro/ /dge slong ma gtsang
201b6(mdo sde): ma sun par byed na shi 'phos nas sems can dmyal ba'i gnas lcags kyi brag phug tu ltung zhing ral gri'i 'khor lo brgya stong du ma dus gcig tu babs nas lus gcod par 'gyur ro/ /de nas bcom ldan 'das la tshe dang ldan pa kun dga' bos 'di skad ces gsol to/ /
201b7(mdo sde): bcom ldan 'das kyis 'di skad gsungs pa ltar dge 'dun gyi rdzas yongs su spyod pa gang lags pa de dag la yang dag par shin tu lci ba zhig lags par gyur na sbyin bdag bzhi po ji ltar gtsug lag khang du mchi zhing bkur sti dang phyag 'tshal bar bgyid pa lags/ bcom
202a1(mdo sde): ldan 'das kyis bka' stsal pa/ dge 'dun gyi gtsug lag khang du 'gro ba la sems rnam pa gnyis yod de/ dge ba'i sems dang mi dge ba'i sems gang yin pa'o/ /dge ba'i sems zhes bya ba ji lta bu zhe na/ gang gis gtsug lag khang du phyin nas de
202a2(mdo sde): bzhin gshegs pa mthong na phyag byed pa dang / dge 'dun mthong na gus par bkur sti byas nas mdo sde'i don 'dri bar byed pa dang / sdom pa yang dag par blangs nas nyes pa 'chags par byed pa dang / nor rdzas dag yongs su btang nas dkon mchog gsum gyi zhal ta
202a3(mdo sde): byed pa dang / lus dang srog la phangs pa med par chos chen po yongs su bsrung zhing yang dag par 'dzin par byed pa'i gang zag de lta bu dag ni gom pa gcig 'dor bar byed na yang lha'i gzhal med khang drung du 'ong zhing / ma 'ongs pa na khyim bdag shug de ka bzhin
202a4(mdo sde): du rnam par smin pa'i 'bras bu myong bar 'gyur ba gang yin pa de ni skyes bu mchog tu dge ba zhes bya'o/ /mi dge ba'i sems dang ldan pa ji lta bu zhe na/ sems can gang la la zhig gtsug lag khang du 'jug pa'i tshe dge 'dun la slongs mo dang / g.yar po dang / snga
202a5(mdo sde): skyin 'ba' zhig bya bar sems pa dang / dge 'dun gyi skyon tshol zhing rtse gcig tu rnam par bshig pa 'ba' zhig tu 'dod pa dang / dge slong gi dge 'dun gyi zas zos na yang sems la gnod pa ci yang med cing khur ba dang / shing tog dang / ldam ldum dag khyer nas rang
202a6(mdo sde): gi khyim du 'gro bar byed pa'i gang zag de lta bu dag shi 'phos ma thag tu lcags kyi thu lum za ba'i sems can dmyal bar ltung zhing zangs kyi nang du btso ba dang / sbar ba'i mes bsregs pa dang / ral gri lta bu'i ri lo ma can gyi ljon shing la 'dzeg pa la sogs pa'i sdug bsngal
202a7(mdo sde): gang yang mi myong ba med par 'gyur te/ 'di ni skyes bu mchog tu mi dge ba zhes bya'o/ /bcom ldan 'das kyis bka' stsal pa/ kun dga' bo 'di ni ngas ma 'ongs pa'i dus kyi slob ma dag la rjes su bstan pa yin gyis bag yod par bsgrims te/ dkon mchog gsum
202b1(mdo sde): po dag la nyes pa mi byed pa dang / nur ba'i sems skye ba med par de bzhin gshegs pa'i bka' stsal pa bzhin byed na/ de bzhin gshegs pa byams pa 'jig rten du byung ba'i tshe yongs su mya ngan las 'da' bar 'gyur bar the tshom med do/ /bcom ldan 'das kyis
202b2(mdo sde): bka' stsal pa/ tshe 'di la gzhan gyi lus las gos bshus te phrog par byed na shi 'phos nas grang ba'i sems can dmyal bar ltung ba dang / gzhan yang dar gyi srin bur skyes nas 'tshed par 'gyur ro/ /tshe 'di la sku gzugs dang mdo sde'i spyan sngar mar me sbar bar
202b3(mdo sde): mngon par mi dga' na shi 'phos nas ri khor yug gi bar na sems can dmyal ba'i gnas mun nag yod pa dag tu ltung bar 'gyur ro/ /tshe 'di la sems can gyi srog bcad pas dmyal zhing gtub par byed na shi 'phos nas sems can dmyal ba mtshon ltar rab tu rno ba'i
202b4(mdo sde): ri la ral gri lo ma can gyi ljon shing 'dzeg pa dag tu ltung bar 'gyur ro/ /tshe 'di la kha cig sdig gtong zhing rngon pa byed par mngon par dga' ba de dag ni shi 'phos nas sog les 'dral ba'i sems can dmyal bar ltung bar 'gyur ro/ /tshe 'di la mang du 'dod pas
202b5(mdo sde): log par g.yem pa gang yin pa de ni shi 'phos nas zangs kyi ka ba rab tu 'bar ba la 'ju ba dang / lcags kyi khri rab tu tsha ba la nyal ba'i sems can dmyal bar ltung bar 'gyur ro/ /tshe 'di la chung ma mang po 'chang ba gang yin pa de ni lcags kyi rang thag tu 'thag pa'i
202b6(mdo sde): sems can dmyal bar ltung bar 'gyur ro/ /tshe 'di la khyim thab mang po bdog pa gang yin pa de ni shi 'phos nas sbrul gdug pa dang ldan pa'i sems can dmyal bar ltung bar 'gyur ro/ /tshe 'di la sgo nga bsregs pa gang yin pa de ni shi 'phos nas me ma mur rab tu tsha ba
202b7(mdo sde): dang ldan pa'i sems can dmyal bar ltung bar 'gyur ro/ /tshe 'di la phag dang bya rnams bshu shing 'thog pa gang yin pa de ni shi 'phos nas zangs dag tu 'tshed pa'i sems can dmyal ba dag tu ltung bar 'gyur ro/ /tshe 'di la phag dang khyi'i rlig pa 'byin pa gang yin pa de ni
203a1(mdo sde): shi 'phos nas rdo zur dang ldan pa'i sems can dmyal bar ltung bar 'gyur ro/ /tshe 'di la chang 'thungs nas myos par byas pa gang yin pa de ni shi 'phos nas lcags khu 'thung ba'i sems can dmyal bar ltung bar 'gyur ro/ /tshe 'di la sems can gyi lus kyi
203a2(mdo sde): yan lag bcad cing gtub pa gang yin pa de ni shi 'phos nas lcags kyi 'khor lo dang ldan pa'i sems can dmyal bar ltung bar 'gyur ro/ /tshe 'di la dge 'dun gyi shing tog brkus pa gang yin pa de ni shi 'phos nas lcags kyi thu lum za ba'i sems can dmyal bar ltung
203a3(mdo sde): bar 'gyur ro/ /tshe 'di la phag gi rgyu ma dang sha zos pa gang yin pa de ni shi 'phos nas ljan ljin gyis gang ba'i sems can dmyal bar ltung bar 'gyur ro/ /tshe 'di la nya gson por zos pa gang yin pa de ni shi 'phos nas mtshon cha dang / dbyig pa dang / ral gri'i so
203a4(mdo sde): can gyi ljon shing dang ldan pa'i sems can dmyal bar ltung bar 'gyur ro/ /tshe 'di la ma yar mor gyur nas chung ma snga ma'i bu dag la ner pa byas pa gang yin pa de ni shi 'phos nas me rab tu 'bar ba'i shing rta dang ldan pa'i sems can dmyal bar ltung bar 'gyur ro/ /tshe 'di la
203a5(mdo sde): phra ma byas nas dkrugs ma byas pa gang yin pa de ni shi 'phos nas lcags kyi thong gshol gyis rmo ba'i sems can dmyal bar ltung bar 'gyur ro/ /tshe 'di la mi snyan pas gzhan dag la spyos pa gang yin pa de ni shi 'phos nas lce rab tu 'byin pa'i sems can dmyal bar ltung
203a6(mdo sde): bar 'gyur ro/ /tshe 'di la mang du smras pa gang yin pa de ni shi 'phos nas lce lcags kyi gzer gyis 'debs pa'i sems can dmyal bar ltung bar 'gyur ro/ /tshe 'di la srog bcad nas log pa'i lha la mchod sbyin byas pa gang yin pa de ni shi 'phos nas lcags kyi gtun
203a7(mdo sde): gyis brdungs pa'i sems can dmyal bar ltung bar 'gyur ro/ /tshe 'di la bon mo byas nas 'dre gdon gyi tshig 'don cing gzhan dag bslus te nor blangs pa gang yin pa de ni shi 'phos nas sha'i ri lta bu'i sems can dmyal bar ltung bar 'gyur ro/ /tshe 'di la bon mo byas nas mig
203b1(mdo sde): btsums te/ sa la nyal nas gzhan dag la mtho ris su skye bar 'gyur ro zhes drang po ma yin pa'i 'dre gdon dag gis len pa gang yin pa de ni shi 'phos nas rked pa gtub pa'i sems can dmyal bar ltung bar 'gyur ro/ /tshe 'di la bon mo byas nas gzhan dag gi srog bcad
203b2(mdo sde): de/ lha 'dre dang lam lnga'i sa'i bdag po dang srin mo la sogs pa la mchod pa byed du bcug pa gang yin pa 'di lta bu la sogs pa de dag thams cad ni skyes bu blun po rnams 'drid pa yin pas shi 'phos nas sta res gcod pa'i sems can dmyal bar ltung bar 'gyur ro/ /
203b3(mdo sde): sems can dmyal ba'i srungs ma rnams kyis yan lag bcad cing gtub pa dang / bya lcags kyi mchu can rnams kyis mig gi 'bras bu gnyis la 'thog par 'gyur ro/ /tshe 'di la bon mo byas nas mi shi ba'i ro rnams sbed pa dang / khang khyim rnams kyi bzang ngan dang /
203b4(mdo sde): rigs lnga po rnams kyis khe 'thob pa dang / mi 'thob pa lta ba dang / klu rnams bde bar 'god pa dang / dar gyi srin bu dag la gtang rag gtong ba dang / srin mnan nas skyes bu blun po dag bslus te/ nor mang por blangs pa dang / tshig gis bzang ngan ston pa gang
203b5(mdo sde): yin pa de dag ni shi 'phos nas lcags kyi dra ba can gyi sems can dmyal bar ltung bar 'gyur bas bya 'dab chags ma rungs pa tshad med pa snyed de'i lus la 'dus te/ sha rnams ma lus par zos nas rus pa dang rgyus pa rnams kyang 'thog par byed pas sdug bsngal dpag tu med
203b6(mdo sde): pa dag myong bar 'gyur ro/ /tshe 'di la sman pa byas te/ nad gso bar mi nus bzhin du gzhan dag la bslus te nor blangs pa gang yin pa de ni shi 'phos nas gtar ba dang / me btsas bsregs pa'i sems can dmyal bar ltung bar 'gyur bas lus la kun tu me rab tu 'bar ba'i
203b7(mdo sde): sems can dmyal ba chen por ltung bar 'gyur ro/ /tshe 'di la mchod rten dang / gtsug lag khang bshig pa dang / mkhan po dang / slob dpon gyis bsgo ba ma nyan pa dang / pha ma la sri zhu med pa gang yin pa de dag ni shi 'phos nas mnar med pa'i sems can dmyal ba chen
204a1(mdo sde): po dang / sems can dmyal ba chen po brgyad po dag tu sdug bsngal sna tshogs myong ba dang / gzhan yang sems can dmyal ba chung ngu brgya sum cu rtsa drug po kun tu 'jug cing bskal pa gcig gam/ bskal pa gnyis sam/ bskal pa lnga brgya'i bar du sdug
204a2(mdo sde): bsngal myong nas de'i 'og tu gdod thar bar gyur te/ dge ba'i bshes gnyen dang phrad na ni byang chub tu sems skyed par 'gyur la/ gal te phrad par ma gyur na ni slar yang sems can dmyal bar ltung bar 'gyur ro/ /bcom ldan 'das kyis bka' stsal pa/ mir gyur kyang lus
204a3(mdo sde): kyi bong che zhing shin tu mnam pa dang / khro skyen zhing dgrol dka' ba gang yin pa de ni sngon gyi rnga mo byas pa las 'ongs pa yin no/ /mir gyur kyang 'gro ba la dga' zhing zan za ba 'grus pa dang / nyam nga ba dag la 'byol ba med pa gang yin pa de ni sngon rta byas pa las 'ongs pa yin no/ /
204a4(mdo sde): mir gyur kyang grang ba dang / tsha ba dag bzod cing sems la 'dzin pa med pa gang yin pa de ni sngon glang byas pa las 'ongs pa yin no/ /mir gyur kyang sgra skad che ba dang / ngo tsha med cing khrel med pa dang / sred pa dang / grang ba mang zhing legs nyes kyi bye brag mi phyed pa gang yin
204a5(mdo sde): pa de ni sngon bong bu byas pa las 'ongs pa yin no/ /mir gyur kyang rtag par sha la brkam zhing bya ba dag la 'jigs pa med pa gang yin pa de ni sngon seng ge byas pa las 'ongs pa yin no/ /mir gyur kyang lus ring zhing mig zlum pa dang 'brog dgon pa na mang du rgyu ba dang / bu dang chung
204a6(mdo sde): ma la sdang ba gang yin pa de ni sngon stag byas pa las 'ongs pa yin no/ /mir gyur kyang spun zhing mig chung ba dang / gnas gcig tu gnas par mos pa med pa gang yin pa de ni sngon bya 'dab chags byas pa las 'ongs pa yin no/ /mir gyur kyang rang bzhin mi brtan zhing srog
204a7(mdo sde): chags phra mo gsod pa la dga' ba gang yin pa de ni sngon gyi wa byas pa las 'ongs pa yin no/ /mir gyur kyang dpa' zhing bshor ba dang / 'dod chags chung zhing chung ma la sred pa med pa gang yin pa de ni sngon spyang ki byas pa las 'ongs pa yin no/ /mir gyur kyang gos bzang po
204b1(mdo sde): la mi dga' ba dang / ma yin pa byas pa dag la rtog pa dang / gnyid chung zhing zhe sdang mang ba gang yin pa de ni sngon khyi byas pa las 'ongs pa yin no/ /mir gyur kyang g.yem pa la dga' zhing skye bo mang po'i yid du 'ong ba'i gtam brjod pa la mngon par dga' ba gang yin pa
204b2(mdo sde): de ni sngon ne tso byas pa las 'ongs pa yin no/ /mir gyur kyang lus kyi bong chung zhing g.yem pa la dga' ba dang / sems rtse gcig tu mi gnas pa dang / gzugs mthong ma thag tu mngon par zhen pa'i sems 'byung ba gang yin pa de ni sngon bye'u mchil pa byas pa las
204b3(mdo sde): 'ongs pa yin no/ /mir gyur kyang mig dmar zhing so thung ba dang / smra ba'i tshe lbu ba 'byung zhing nyal na gos kyis lus dkri bar byed pa gang yin pa de ni sngon sbrul dang rtsangs pa byas pa las 'ongs pa yin no/ /mir gyur kyang smras ma thag tu khong khro zhing pha rol gyi don la so sor mi
204b4(mdo sde): rtog par ngag gi gdug pa 'byin pa gang yin pa de ni sngon sdig pa byas pa las 'ongs pa yin no/ /mir gyur kyang gcig pu dben par gnas shing zas la brkam pa dang / mtshan mo gnyid chung ba gang yin pa de ni sngon byi la byas pa las 'ongs pa yin no/ /mir gyur kyang rtsig
204b5(mdo sde): pa phug nas rkun po byed pa dang / nor la brkam zhing 'khon 'byung sla ba dang / nye ring gi mtshan ma med pa gang yin pa de ni sngon byi ba byas pa las 'ongs pa yin no/ /bcom ldan 'das kyis bka' stsal pa/ mir gyur kyang mchod rten dang / gtsug lag khang bshig pa
204b6(mdo sde): dang / dkon mchog gsum gyi dkor sbas nas bdag nyid kyir yongs su spyod pa gang yin pa de ni shi 'phos nas sems can dmyal ba chen po mnar med par lhung bar 'gyur ro/ /sems can dmyal ba las thar bar gyur na yang dud 'gro'i skye gnas kyi lus 'di lta ste/ phug
204b7(mdo sde): ron dang / mchil pa dang / ngur pa dang / ne tso dang / bye'u sngon po dang / nya dang / rus sbal dang / spre'u dang / kyi lus len par 'gyur ro/ /brgya lam na mi'i lus thob par gyur na yang ma ning dang / bud med dang / mtshan gnyis pa dang / dbang po med pa dang /
205a1(mdo sde): smad 'tshong ma dag tu 'gyur ro/ /mir gyur kyang khong khro ba dag la mngon par dga' ba de ni shi 'phos nas sbrul gdug pa dang / stag dang / seng ge dang / spyang ki dang / dom dang / dred dang / byi la dang / bya khra'i rnam pa dag tu ltung bar 'gyur ro/ /brgya
205a2(mdo sde): la brgya lam na mi'i lus thob par gyur na yang khyim bya dang / phag gsod pa dang / shan pa dang / rngon pa byed pa dang / bya shor ba dang / btson srungs byed pa la mngon par dga' bar 'gyur ro/ /mir gyur kyang glen zhing gti mug pa dang / rigs pa'i tshul gang yin
205a3(mdo sde): pa mi shes pa de ni shi 'phos nas glang po che dang / phag dang / ba lang dang / chu glang dang / sro shig dang / sbrang ma dang / sbrang bu mchu dang / grog ma la sogs pa'i lus len par 'gyur te/ gal te mi'i lus thob par gyur na yang 'on pa dang / long ba dang /
205a4(mdo sde): lkugs pa dang / lus kyi yan lag ma tshang ba dang / rgyab sgur ba dang / dbang po ma tshang ba dag tu 'gyur ro/ /mir gyur kyang khengs shing nga rgyal che ba gang yin pa de ni shi 'phos nas mi gtsang ba'i gnas kyi srin bu dang / rnga mo dang / bong bu dang / stag dang / khyi
205a5(mdo sde): dag tu ltung bar 'gyur te/ gal te mir skyes na yang bran mo'i lus len cing dbul phongs pas slongs mo byed pa dang / mang po kun gyis brnyas shing smad pa dag tu ltung bar 'gyur ro/ /mir gyur kyang bla ma'i mthu bsnyems pa'i rgyus gzhan gyi nor len pa gang yin pa de ni shi
205a6(mdo sde): 'phos nas sha'i ri lta bu'i sems can dmyal bar ltung bar 'gyur zhing skye bo brgya stong mang pos lus kyi sha bcad nas za bar 'gyur ro/ /tshe 'di la gzhan dag bgrang du gzhug pa la mngon par dga' ba gang yin pa de ni tshe 'phos nas glang po che dag tu skye zhing rkang lag drang bas nyal du
205a7(mdo sde): med pa dag tu ltung bar 'gyur ro/ /tshe 'di la mchod ston dral nas nub mo zan zos pa gang yin pa de ni tshe 'phos nas 'dre bkren dag tu ltung bas lo brgya phrag mang por bza' ba dang / btung ba mang po thob par mi 'gyur ro/ /'gro ba'i tshe lhu tshigs kun tu me rab tu
205b1(mdo sde): 'bar bar 'gyur ro/ /tshe 'di la sgren mor 'dug pa la mngon par dga' ba gang yin pa de ni tshe 'phos nas grang bas sgribs pa'i srin bu dag tu skye bar 'gyur ro/ /tshe 'di la mchod ston gyi zas lhag ma khyer ba gang yin pa de ni shi 'phos nas lcags kyi sa gzhi rab tu tsha ba'i sems
205b2(mdo sde): can dmyal bar ltung bar 'gyur ro/ /brgya la mir skyes par gyur na yang lkog ma nad kyis btab pa dang / tshe thung bar 'gyur ro/ /tshe 'di la de bzhin gshegs pa'i sku gzugs la phyag byed na yang mgo bo sa la mi gtug pa gang yin pa de ni shi 'phos nas mgo thur du dpyangs
205b3(mdo sde): pa'i sems can dmyal bar ltung bar 'gyur ro/ /brgya lam na mi'i nang du skyes na yang gzhan dag gis mang du slu bar 'gyur ro/ /tshe 'di la de bzhin gshegs pa'i sku gzugs la phyag byas pa na thal mo mi sbyor bar byed pa gang yin pa de ni shi 'phos nas yul mtha' 'khob
205b4(mdo sde): dag tu skye bar 'gyur zhing 'bad pa mang pos btsal yang ci yang 'thob par mi 'gyur ro/ /tshe 'di la dril chen gyi sgra thos kyang mi ldang ba gang yin pa de ni shi 'phos nas sbrul lus chen po dag tu ltung bar 'gyur zhing lus ring la che bas srog chags phra mo mang po rnams kyis bza'
205b5(mdo sde): bar 'gyur ro/ /tshe 'di la lag pa rgyab tu bstan te/ de bzhin gshegs pa la phyag byas pa gang yin pa de ni shi 'phos nas phyin ka log tu bcings pa'i sems can dmyal bar ltung bar 'gyur te/ gal te mir skyes par gyur na yang nyes pa med par gyod 'byung bar 'gyur
205b6(mdo sde): ro/ /tshe 'di la thal mo sbyar nas yan lag lngas sa la gtugs te/ phyag byas pa gang yin pa de ni rtag par cho rigs btsun par 'gyur zhing rgyun du bde ba myong bar 'gyur ro/ /tshe 'di la khro skyen zhing lto la 'khong ba gang yin pa de ni sngon smyon pa byas pa las 'ongs pa yin no/ /tshe
205b7(mdo sde): 'di la mig ya yor gyur pa gang yin pa de ni sngon log pa'i sems kyis gzhan gyi chung ma la bltas pa las gyur pa yin no/ /tshe 'di la chung ma'i non byas nas pha ma la spyos pa gang yin pa de ni shi 'phos nas lce thong gshol gyis rmed pa'i sems can dmyal bar ltung bar 'gyur ro/ /
206a1(mdo sde): tshe 'di la chang gi nang du bsnan te/ gzhan dag la byin pa gang yin pa de ni shi 'phos nas chu'i nang du srin bu dag tu skye bar 'gyur te/ brgya la mi'i nang du skyes par gyur na yang lus skrang zhing dbugs thung bas 'chi ba'i dus byed par 'gyur ro/ /bcom ldan 'das kyis
206a2(mdo sde): bka' stsal pa/ ji skad du bstan pa'i sdug bsngal sna tshogs mang po de dag thams cad ni sdig pa mi dge ba'i las rnam pa bcu'i dbang las gyur pa yin pas rab gang yin pa de ni sems can dmyal ba'i rgyu dang rkyen byed par 'gyur ro/ /'bring gang yin pa de ni dud 'gro'i skye gnas kyi
206a3(mdo sde): rgyu dang rkyen byed par 'gyur ro/ /tha ma gang yin pa de ni kyi rgyu dang rkyen byed par 'gyur ro/ /srog gcod pa'i kha na ma tho ba des ni sems can dmyal ba dang / dud 'gro'i skye gnas dang / gshin rje'i 'jig rten dag tu ltung bar 'gyur ro/ /gal te mir skyes par
206a4(mdo sde): gyur na yang rnam par smin pa'i 'bras bu rnam pa gnyis 'thob par 'gyur te/ tshe thung ba dang / nad mang ba gang yin pa'o/ /ma byin par len pa'i kha na ma tho ba gang yin pa de ni sems can dmyal ba dang / dud 'gro'i skye gnas dang / gshin rje'i 'jig rten dag tu ltung bar
206a5(mdo sde): byed do/ /gal te mir skyes par gyur na yang rnam par smin pa'i 'bras bu rnam pa gnyis 'thob par 'gyur te/ dbul zhing phongs pa dang / nor thun mong du 'gyur zhing rang dbang med pa gang yin pa'o/ /'dod pas log par g.yem pa'i kha na ma tho ba gang yin pa de ni sems
206a6(mdo sde): can rnams sems can dmyal ba dang / dud 'gro'i skye gnas dang / gshin rje'i 'jig rten dag tu ltung bar byed do/ /gal te mir skyes par gyur na yang rnam par smin pa'i 'bras bu rnam pa gnyis 'thob par 'gyur te/ chung ma gzhan gyis byi ba byed pa dang / chung ma dang phan
206a7(mdo sde): tshun rtsod cing bdag gi sems kyis bsams bzhin du mi 'gyur ba gang yin pa'o/ /du smra ba'i kha na ma tho ba gang yin pa de ni sems can rnams sems can dmyal ba dang / dud 'gro'i skye gnas dang / gshin rje'i 'jig rten dag tu ltung bar byed do/ /gal te mir skyes
206b1(mdo sde): par gyur na yang rnam par smin pa'i 'bras bu rnam pa gnyis 'thob par 'gyur te/ skur pa mang ba dang / rtag par gzhan gyis mang du bslus par 'gyur ba gang yin pa'o/ /phra ma byas pa'i kha na ma tho ba gang yin pa des ni sems can rnams sems can dmyal ba dang / dud
206b2(mdo sde): 'gro'i skye gnas dang / gshin rje'i 'jig rten dag tu ltung bar byed do/ /gal te mir skyes par gyur na yang rnam par smin pa'i 'bras bu rnam pa gnyis 'thob par 'gyur te/ rtag par sgra mi snyan pa thos par 'gyur ba dang / gang ci smras kyang rung ste/ rgyun tu rtsod pa can du
206b3(mdo sde): 'gyur ba gang yin pa'o/ /tshig kyal pa smras pa'i kha na ma tho ba gang yin pa de ni sems can rnams sems can dmyal ba dang / dud 'gro'i skye gnas dang / gshin rje'i 'jig rten dag tu ltung bar byed do/ /gal te mir skyes par gyur na yang rnam par smin pa'i 'bras bu rnam pa
206b4(mdo sde): gnyis 'thob par 'gyur te/ bden pa zhig smras na yang gzhan dag yid ches par mi 'gyur ba dang / tshig smras pa rnams gzhan gyis go bar mi 'gyur ba gang yin pa'o/ /brnab sems bskyed pa'i kha na ma tho ba gang yin pa de ni sems can rnams sems can dmyal ba
206b5(mdo sde): dang / dud 'gro'i skye gnas dang / gshin rje'i 'jig rten dag tu ltung bar byed do/ /gal te mir skyes na yang rnam par smin pa'i 'bras bu rnam pa gnyis 'thob par 'gyur te/ nor la brkam zhing chog shes pa med pa dang / mang du tshol zhing rtag par yid bzhin du mngon par
206b6(mdo sde): grub par mi 'gyur ba gang yin pa'o/ /gnod sems kyi kha na ma tho ba gang yin pa des ni sems can rnams sems can dmyal ba dang / dud 'gro'i skye gnas dang / gshin rje'i 'jig rten dag tu ltung bar byed do/ /gal te mir skyes par gyur na yang rnam par smin pa'i 'bras bu rnam
206b7(mdo sde): pa gnyis myong bar 'gyur te/ rtag par gzhan gyis glags tshol bar 'gyur ba dang / rtag par gzhan gyis gnod pa byed par 'gyur ba gang yin pa'o/ /log par lta ba'i kha na ma tho ba gang yin pa des ni sems can rnams sems can dmyal ba dang / dud 'gro'i skye gnas
207a1(mdo sde): dang / gshin rje'i 'jig rten dag tu ltung bar byed do/ /gal te mir skyes par gyur na yang rnam par smin pa'i 'bras bu rnam pa gnyis 'thob par 'gyur te/ rtag par log par lta ba'i khyim dag tu skye bar 'gyur ba dang / sems g.yo sgyu dang bcas par 'gyur ba gang yin
207a2(mdo sde): pa'o/ /kye sangs rgyas kyi sras rnams de ltar na sdig pa mi dge ba'i las kyi lam bcu po rnams ni sdug bsngal mang po sna tshogs kyi phung po chen po'i rgyu dang rkyen du gyur pa yin no/ /de nas de'i tshe 'khor 'dus pa chen po de nyid du sdig pa mi dge ba'i las bcu po dag byas pa gang yin pa de
207a3(mdo sde): dag bcom ldan 'das kyis sems can dmyal ba'i sdug bsngal gyi rnam par smin pa bkas bshad pa thos pa dang / de dag thams cad skad cher phyung ste ngus nas/ bcom ldan 'das la 'di skad ces gsol to/ /bcom ldan 'das bdag cag dge ba ji lta bu zhig spyad na sdug bsngal
207a4(mdo sde): 'di dag las thar bar 'gyur lags/ bcom ldan 'das kyis bka' stsal pa/ sems can thams cad bsod nams kyi las la gzud par bya ste/ ji ltar bsod nams mngon par bsgrub par bya zhe na/ sems can gang la la zhig tshe 'di la yongs su bskul ba'i bdag po chen
207a5(mdo sde): po byas te/ de bzhin gshegs pa'i mchod rten dang dri gtsang khang dang / gtsug lag khang brtsigs na/ ma 'ongs pa na gdon mi za bar rgyal po byed cing skye bo mang po la dbang byed par 'gyur bas gang yang ngag mi nyan pa med par 'gyur ro/ /tshe 'di la grong dang grong gi gtso bor
207a6(mdo sde): gyur kyang drang dkan che zhing chos bzhin du skyong bar byed pa gang yin pa de ni ma 'ongs pa na gdon mi za bar rgyal po'i blon po byed par 'gyur zhing gos zas dang / rta phun sum tshogs pa dang ci dang ci 'dod pa 'byor bar 'gyur ro/ /tshe 'di la skye bo mang po bsod nams byed par bskul zhing
207a7(mdo sde): gzung ba gang yin pa de ni ma 'ongs pa na gdon mi za bar cho rigs btsun zhing shin tu phyug pa'i khyim bdag tu 'gyur bar skye bo mang po kun gyis bkur ba dang / phyogs bcu po dag tu don gnyer ba rnams kyang 'grub par 'gyur ro/ /tshe 'di la mar me btsugs nas mchod pa
207b1(mdo sde): byed pa la mngon par dga' ba gang yin pa de ni nyi zla'i lhar skye bar 'gyur bas 'od zer gyis bdag nyid gsal bar byed par 'gyur ro/ /tshe 'di la sbyin pa gtong ba la dga' ba dang / byams pa'i sems kyis srog chags gso bar dga' ba gang yin pa de ni skye ba thams cad phyug
207b2(mdo sde): por 'gyur bas gos zas dag rang 'byung bar 'gyur ro/ /tshe 'di la skye bo mang po rnams la bza' ba dang btung ba sbyin pa la mngon par dga' ba gang yin pa de ni skye ba thams cad du lha'i zas rang 'byung bar 'gyur ba dang / gzugs dang stobs phun sum tshogs pa dang /
207b3(mdo sde): dbang po rno zhing spobs pa dang ldan pa dang tshe ring bar 'gyur ro/ /gang gis dud 'gro'i gnas su song ba rnams la sbyin pa yongs su btang na rnam par smin pa'i 'bras bu brgya 'gyur snyed 'thob par 'gyur ro/ /'dod chen pa dag la sbyin pa yongs su btang na rnam
207b4(mdo sde): par smin pa stong 'gyur snyed 'thob par 'gyur ro/ /tshul khrims dang ldan pa'i dge slong la sbyin pa yongs su btang na rnam par smin pa khri 'gyur snyed 'thob par 'gyur ro/ /gang gis theg pa chen po de bzhin gshegs pa'i gsang ba'i snying po 'khor mang po la yang
207b5(mdo sde): dag par bsgrags nas sems kyi mig 'byed pa'i chos smra ba gang dag la sbyin pa yongs su btang na rnam par smin pa'i 'bras bu tshad med pa snyed thob par 'gyur ro/ /gang gis sangs rgyas dang / byang chub sems dpa' rnams la sbyin pa yongs su btang na rnam
207b6(mdo sde): par smin pa'i 'bras bu mthar thug pa med pa snyed la longs spyod par 'gyur ro/ /gzhan yang gang zag rnam pa gsum la sbyin pa yongs su btang na rnam par smin pa'i 'bras bu yongs su gtugs par mi 'gyur te/ de bzhin gshegs pa rnams dang / pha ma
207b7(mdo sde): dang nad pa rnams so/ /zas za gcig tsam yongs su btang bas kyang rnam par smin pa'i 'bras bu tshad med pa snyed thob par 'gyur ro/ /rtag par yongs su btang bas yongs su gtugs par mi 'gyur ba lta smos kyang ci dgos/ tshe 'di la dge 'dun mang po'i sku bsil
208a1(mdo sde): ba gang yin pa de ni skye ba thams cad du byad bzhin sdug cing mdzes pa dang / rang bzhin gyis gos zas dang ldan pa dang / skye bo mang po kun gyis bkur bar 'gyur ro/ /tshe 'di la bsngags pa brjod pa dang / mdo sde'i chos klog cing kha ton du 'don
208a2(mdo sde): par dga' ba gang yin pa de ni skye ba'i gnas thams cad du sgra dbyangs snyan cing thos pa rnams rab tu dga' bar 'gyur ro/ /tshe 'di la tshul khrims srung bar mngon par dga' ba gang yin pa de ni skye ba thams cad du byad bzhin sdug cing mi'i nang na mchog tu 'gyur ro/ /
208a3(mdo sde): tshe 'di la lam kar khron pa brkos nas skyed shing btsugs nas grib ma mang po kun la sgrib par mngon par dga' ba gang yin pa de ni skye ba thams cad du mi'i rgyal po byed cing ro brgya dang ldan pa'i bza' ba dang btung ba bsams pa tsam gyis 'byor par 'gyur ro/ /tshe 'di
208a4(mdo sde): la mdo sde bris te/ gzhan dag la byin nas klog tu bcug pa la mngon par dga' ba gang yin pa de ni skye ba thams cad du bdag gi spobs pa mang po dang ldan pa dang / chos bslab pa la lan cig thos pa tsam gyis go bar 'gyur ba dang / sangs rgyas dang / byang
208a5(mdo sde): chub sems dpa' rnams kyis byin gyis rlob cing yongs su srung ba dang / rtag par mi'i nang na mchog dam pa gtso bo byed par 'gyur ro/ /tshe 'di la zam pa dang / gru gzings bcas nas skye bo mang po sgrol bar mngon par dga' ba gang yin pa de ni skye ba thams
208a6(mdo sde): cad du rin po che sna bdun phun sum tshogs pa dang / skye bo mang po kun gyis bkur zhing bsngags pa brjod nas mngon par dga' ba dang / phan tshun 'gro zhing 'ong ba'i tshe mang po kun gyis bsnyen bkur dang / rim gro byed par 'gyur ro/ /bcom ldan 'das
208a7(mdo sde): kyis bka' stsal pa/ kun dga' bo ngas ji skad du mdo sde de dang de dag gi rgyu dang 'bras bu bstan nas sems can mang po rnams klog pa dang / kha ton du 'don pa dang / mngon par bsgrub par bskul nas sdug bsngal gyi bgegs las yongs su bzlas pa
208b1(mdo sde): de bzhin du 'dir yang de ltar bstan pa yin pas/ gang la la zhig gis chos kyi rnam grangs 'di thos nas skur pa 'debs par byed pa de ni tshe 'di nyid la lce'i dbang po ltung bar 'gyur ro/ /de nas bcom ldan 'das la tshe dang ldan pa kun dga' bos 'di skad ces
208b2(mdo sde): gsol to/ /bcom ldan 'das chos kyi rnam grangs 'di'i ming ci lags/ ji ltar yongs su gzung bar bgyi/ bcom ldan 'das kyis bka' stsal pa/ kun dga' bo chos kyi rnam grangs 'di ni legs nyes kyi rgyu dang 'bras bu bstan pa zhes bya ste/ byang
208b3(mdo sde): chub sems dpa'i spyod pa mngon par sgrub par smon lam btab pa zhes bya bar yang zung shig / bcom ldan 'das kyis chos kyi rnam grangs 'di bstan pa na/ lha dang mi stong phrag brgyad cu bla na med pa yang dag par rdzogs pa'i byang chub tu sems bskyed par gyur to/ /
208b4(mdo sde): bud med brgya stong du ma tshe 'di nyid la bud med kyi dbang po med par gyur nas skyes pa'i lus mngon par grub par to/ /sdig pa spyod pa'i skye dgu stong nyis brgya ni gdug pa'i sems spangs nas bdag gi tshe rabs dran par to/ /dge ba spyod pa'i skye bo tshad
208b5(mdo sde): med pa dag ni mi skye ba'i bzod pa thob nas rtag par bde ba myong bar gyur to/ /tshe 'pho bar 'gyur ba tshad med pa snyed ni sangs rgyas kyi zhing yongs su dag par skyes nas byang chub sems dpa' rnams dang mnyam zhing mtshungs pa'i grogs su gyur to/ /bcom
208b6(mdo sde): ldan 'das kyis de skad ces bka' stsal nas/ 'khor 'dus pa thams cad rang gi gnas su dong ste/ bsod nams mngon par 'du byed cing rab tu dga' bas dga' bzhin du spyod par gyur to/ /'phags pa legs nyes kyi rgyu dang 'bras bu bstan pa zhes
208b7(mdo sde): bya ba'i mdo rdzogs so/ / //zhu chen gyi lots+tsha ba ban de chos grub kyis rgya gar dang rgya'i dpe las bsgyur cing zhus te gtan la phab pa// //
209a1(mdo sde): @#/ /dge ba dang mi dge ba'i las kyi rnam par smin pa bstan pa'i mdo/ bam po gcig go/ /'di skad bdag gis thos pa dus gcig na/ bcom ldan 'das mnyan yod na dze ta'i tshal skyabs med zas sbyin gyi kun dga' ra ba na/ byang chub sems
209a2(mdo sde): dpa' tshad med pa dang / lha dang mi'i 'khor mang pos bskor nas chos ston cing bzhugs so/ /de nas dga' bos 'gro ba mang po'i don gyi phyir bcom ldan 'das la 'di skad ces gsol to/ /bcom ldan 'das da ltar 'jig rten gyi khams 'dir rigs 'thun pa'i nang
209a3(mdo sde): 'dir skyes pa las/ bzang po yang mchis/ mi sdug pa yang mchis/ drag po yang mchis/ zhan pa yang mchis/ dbul po yang mchis/ phyug po yang mchis/ nyon mongs pa yang mchis/ bde ba yang mchis/ btsan pa yang mchis/ ma rabs kyang mchis/
209a4(mdo sde): skad ni mi mtshungs/ tshig ni mi 'thun/ la la ni lo brgya lon nas 'chi ba yang mchis/ la la ni sum cu'am/ bcu lon nas 'chi ba yang mchis/ la la ni byad bzhin bzang yang dbul la/ la la ni mi sdug pa la phyug pa yang mchis/ nyams rtsal che ba ni ma rabs kyi
209a5(mdo sde): nang na yang mchis/ nyams rtsal chung la gral mtho ba yang mchis/ la la ni nyon mongs la tshe ring ba yang mchis/ la la ni skyid cing tshe thung / la la ni legs par spyod pa la byur dang phrad/ la la ni mi dge ba spyod pa la legs pa'i don du 'gyur ba yang mchis/ dkar
209a6(mdo sde): zhing sha bzang la mig yo ba yang mchis/ la la ni sngo zhing gnag la mdangs dang ldan pa yang mchis/ la la ni lus chung zhing thung la snying rtsal dang ldan pa yang mchis/ la la ni che zhing ring yang gzhan gyi bran g.yog bgyid pa yang mchis/ la la ni bu tsha mang ba yang
209a7(mdo sde): mchis/ la la ni rmongs pa yang mchis/ la la ni rtag par phyi rol du 'khyam la bkres pa yang mchis/ la la ni pho brang gi nang na 'dug cing gos dang zas kyis mi brel te longs spyod pa yang mchis/ gzhon na dbul zhing rgas na phyug cing btsan pa yang mchis/ drang
209b1(mdo sde): dkan che zhing 'gal bar mi byed pa las gyod la thogs pa yang mchis/ pha ni byams bu ni sri zhu che ste/ gtsug lag gi yi ge dang gzhung smos shing bshad pa yang mchis/ spun mi 'thun nas rtsod pa yang mchis/ gnas mtho zhing yo byad rnam pa sna tshogs su ldan
209b2(mdo sde): pa yang mchis/ bdag gi khyim med la 'dron thabs su gnas pa yang mchis/ bya dang / dang / gcan gzan dang 'dra bar gnas pa yang mchis/ gos su bal gos gyon zhing zas su sha za zhing yi ge mi shes pa yang mchis/ mi g.yo bar 'dug
209b3(mdo sde): kyang skyid cing yon tan thob pa yang mchis/ gla za zhing gnas pa yang mchis/ yid gzhungs shing khong grol ba yang mchis/ rmongs shing blun la ngan pa yang mchis/ btsal te ma rnyed pa yang mchis/ ma btsal te rnyed pa yang mchis/ phyug cing btsan la nor
209b4(mdo sde): dang ldan la ser sna che ba yang mchis/ dbul la sbyin pa la sred pa yang mchis/ tshig smra na bden zhing mnyen par zer ba yang mchis/ tshig smra na gzer ba bzhin du zug pa yang mchis/ gzhan gyis byams shing bkur ba yang mchis/ kun gyis spangs shing
209b5(mdo sde): bsrings pa yang mchis/ snying rje'i sems kyis sems can gso ba yang mchis/ bag med par srog gcod pa yang mchis/ khong yangs shing kun dang 'thun pa yang mchis/ kun gyis mi 'dod pa yang mchis/ mna' ma dang sgyug mor mi 'thun pa yang mchis/ tshag
209b6(mdo sde): pa mo dang 'dza' ba yang mchis/ la la ni chos kyi gtam la dga' ba yang mchis/ la la ni mdo sde thos nas gnyid bro ba yang mchis/ la la ni brdal bag can la mdzangs pa yang mchis/ la la ni gtsug lag khang la dga' zhing bsgom pa la 'grus/ la la
209b7(mdo sde): ni byol song gi gzugs dang mtshungs/ la la ni rnam pa sna tshogs su 'gyur ba yang mchis na/ bcom ldan 'das kyis rgyu dang 'bras bu rgyas par bshad na 'khor mang po kun gyis thos nas sems rtse gcig tu dge ba'i rjes su phyogs par 'gyur lags so/ /
210a1(mdo sde): bcom ldan 'das kyis bka' stsal pa/ dga' bo khyod kyis ji ltar rnam par smin pa mi 'dra bar 'dri ba de bzhin du/ de dag kun kyang tshe rabs snga ma la spyod pa mi 'thun pas/ de'i phyir na khyad par sna tshogs su gyur to/ /de la da ltar byad bzhin bzang po ni
210a2(mdo sde): bzod pa las 'ongs so/ /mi sdug pa ni zhe sdang dang khong khro ba las 'ongs so/ /dbul phongs pa ni ser sna las 'ongs so/ /btsan zhing che ba ni sangs rgyas la gus par phyag 'tshal ba las 'ongs so/ /mi ma rabs thams cad ni rgyags shing dregs pa las 'ongs so/ /
210a3(mdo sde): lus ring zhing bzang ba ni bkur sti byas pa las 'ongs so/ /lus thung ba ni chos la le lo byas pa las 'ongs so/ /blun pa ni lug las 'ongs so/ /skam zhing gnag pa ni de bzhin gshegs pa'i sku bsgribs pa las 'ongs so/ /mchu dma' ba ni chos ston pa'i zas
210a4(mdo sde): la myangs pa las 'ongs so/ /mig tshag pa ni me bslangs pa mi ster ba las 'ongs so/ /mun sros nas mig mi mthong ba ni khra'i mig brus pa las 'ongs so/ /lkugs pa ni dam pa'i chos la skur pa 'debs pa las 'ongs so/ /'on pa ni chos thos su mi dga' ba las
210a5(mdo sde): 'ongs so/ /so sto ba ni rkang dang rus pa la sred pa las 'ongs so/ /sna bsnyer ba ni spos mi zhim pa bsregs te sangs rgyas la mchod pa las 'ongs so/ /sho re ni nya'i mchu phug pa las 'ongs so/ /skra ser ba ni phag gi spu btogs pa las 'ongs so/ /rna ba ral ba
210a6(mdo sde): ni rna ba phug pa las 'ongs so/ /thang sbrul 'dra ba ni gos mi gtsang ba gyon te sangs rgyas la snyogs pa las 'ongs so/ /ngams gnag pa ni sangs rgyas kyi sku gzugs khyim mam khyams su bzhag pa las 'ongs so/ /zhar ba dang gyol ba ni mkhan po dang bla ma mthong
210a7(mdo sde): ste mi ldang ba las 'ongs so/ /sgur ba ni gos mi gtsang ba gyon zhing sangs rgyas kyi sku la rgyab kyis phyogs pa las 'ongs so/ /dpral ba 'bur ba ni sangs rgyas mthong nas phyag gus par mi 'tshal zhing lag pa dpral bar gtugs pa las 'ongs so/ /mjing ba thung
210b1(mdo sde): ba ni btsun pa dang bla ma mthong nas mgo smad cing byol ba las 'ongs so/ /mchin pa na ba ni sems can gyi lus gtubs shing gtsags pa las 'ongs so/ /mdze can ni gzhan gyi nor ma 'os par blangs pa las 'ongs so/ /lud pa mang ba ni dgun mi gzhan la zas grang
210b2(mdo sde): mo byin pa las 'ongs so/ /bu tsha med pa ni bya phrug mang po bsad pa las 'ongs so/ /bu tsha mang ba ni sems can mang po gsos pa las 'ongs so/ /tshe ring ba ni snying rje che ba las 'ongs so/ /tshe thung ba ni srog gcod pa las 'ongs so/ /phyug pa ni sbyin pa byas pa
210b3(mdo sde): las 'ongs so/ /rta dang shing rta bdog pa ni dkon mchog gsum la yon phul ba las 'ongs so/ /dbang po rno ba ni slob pa la 'grus pa dang mdo sde kha ton du byas pa las 'ongs so/ /rmun po ni byol song las 'ongs so/ /bran pho dang bran mo byed pa ni bu lon ma gzhal
210b4(mdo sde): ba las 'ongs so/ /spro thung ba ni spre'u las 'ongs so/ /yang mdze can ni dkon mchog gi rten bshig pa las 'ongs so/ /yan lag ma tshang ba ni sems can gyi rkang lag bcad pa las 'ongs so/ /gdug pa ni sbrul dang sdig pa las 'ongs so/ /dbang po drug tshang ba
210b5(mdo sde): ni tshul khrims bsrungs pa las 'ongs so/ /dbang po drug ma tshang ba ni tshul khrims bshig pa las 'ongs so/ /gtsang sbra chung ba ni 'phags pa la ma mchod pa las 'ongs so/ /glu gar dang rol mo la dga' ba ni rol mo mkhan las 'ongs so/ /'dod chags che ba ni bya
210b6(mdo sde): las 'ongs so/ /lba ba can snog pa las 'ongs so/ /kha dman pa ni tshig rtsub mo smra ba las 'ongs so/ /mtshan dang mi ldan pa ni khyi dang / phag dang / rta'i 'bras bu bton pa las 'ongs so/ /lce thung ba ni btsun pa dang bla ma la kha byas pa dang lkog tu 'phyas pa las
210b7(mdo sde): 'ongs so/ /gzhan gyi chung ma la g.yem pa byas pa ni ngang mo dang ngur par skye'o/ /gnyen dgu la g.yo byas pa ni bye'u mchil par skye'o/ /mdo sde dang gtsug lag gi yi ge spyod cing ser snas gzhan la mi ston pa ni tshe'i dus byas nas thang gi srin bur skye'o/ /mda' gzhu
211a1(mdo sde): thogs pa dang rta zhon pa la dga' ba ni tshe phyi ma la 'phar ba dang spyang kir skye'o/ /skra thung ba dang mgo rgyan btags pa la dga' ba ni tshe phyi ma la srin bu mchu skye'o/ /nyal zhing za ba la dga' ba ni tshe phyi ma la phag tu skye'o/ /dar tshon gyi gos la dga'
211a2(mdo sde): ba ni bye'u khre'ur skye'o/ /mi snyan pa zlos shing ku re la dga' ba ni bya ne tso ru skye'o/ /phra ma byed pa la dga' ba ni tshe phyi ma la lto 'phye mgo drug par skye'o/ /ma 'os par ku re byed pa la dga' ba ni tshe phyi ma la srin bu rmongs par skye'o/ /gtam ngan skyel ba la dga' ba ni tshe phyi ma la
211a3(mdo sde): srin byar skye'o/ /mi la gnod pa dang ngan du dga' zhing gtam la sred pa ni tshe phyi ma la war skye'o/ /mi dngangs pa la dga' ba ni tshe phyi ma la srin bu do log tu skye'o/ /tshe snga ma la shing lham gyon zhing lha khang du 'gro ba ni tshe phyi ma la rtar skye'o/ /tshe snga ma la 'phyen bag med par btang
211a4(mdo sde): bas ni tshe 'di la sbur bar skye'o/ /tshe snga ma la dge 'dun gyi rang 'thag dang gtun la spyad pa ni tshe 'di la srin bu mgo rdebs su skye'o/ /sems can gyi zas la gegs byas pas ni bya shing rta mor skye'o/ /tshe snga ma la dge 'dun gyi chu brkus pas ni nya dang rus sbal la sogs pa
211a5(mdo sde): chu'i nang na gnas pa'i sems can du skye'o/ /tshe snga ma la dge 'dun sme bar byas pas ni gtsang sbra'i srin bur skye'o/ /dge 'dun gyi shing tog brkus pas ni mchis pa za ba'i srin bur skye'o/ /dge 'dun gyi nor brkus pas ni rang 'thag skor ba'i bong bu dang glang du skye'o/ /dge
211a6(mdo sde): 'dun gyi nor nan gyis bskyi brnya byas pas ni bya phug ron du skye'o/ /dge 'dun la spyo ba byas pas ni glang gi gnya' ba'i srin bur skye'o/ /dge 'dun gyi ldum skyur zos pas ni ldum bur rtsa ba gang gi srin bur skye'o/ /dge 'dun gyi khri stan la 'dug pas ni srin bu mgo dmar du skye'o/ /
211a7(mdo sde): dge 'dun gyi nor sna tshogs la spyad pas ni srin bu 'phye bor skye'o/ /mgo la rus pa'i thur ma btur nas lha khang du 'gro na bya mchu skye'o/ /dkar rtsi dang dmar rtsis byugs te lha khang du 'gro na bya skyung kar skye'o/ /dar tshon gyi gos gyon te lha khang du 'gro na bye'u se rur skye'o/ /
211b1(mdo sde): khyo shug zhag lon te lha khang du nyal na srin bu mgo sngon du skye'o/ /de bzhin gshegs pa'i mchod rten la mjug stegs 'cha' zhing 'dug pa ni rnga mor skye'o/ /lham dang 'bob gyon zhing gzhal med khang du 'gro na sbal par skye'o/ /chos nyan pa'i tshe long gtam zer na bye'u
211b2(mdo sde): lhan dkar du skye'o/ /dge slong khrims dag pa la mi gtsang bar bskyed pa ni lcags kyi sems can dmyal bar skye'o/ /ral gri 'khor lo khri phrag brgya snyed du char pa lus kyi steng du 'bebs shing de'i lus gtubs par 'gyur ro/ /de nas dga' bos bcom ldan 'das la 'di
211b3(mdo sde): skad ces gsol to/ /bcom ldan 'das kyis ji ltar gsungs pa de ltar dge 'dun gyi nor la spyad pa sdig lci bar gsungs te/ gal te de ltar dge ba'i las la phyogs pa dang / sbyin bdag la sogs pa ji ltar gtsug lag khang gi nang du bsti stang bgyid pa dang / phyag
211b4(mdo sde): 'tshal bar bgyid pa lags/ bcom ldan 'das kyis bka' stsal pa/ lha khang du 'gro ba la sems rnam pa gnyis yod de/ dge ba'i sems dang / mi dge ba'i sems so/ /de la ji ltar na dge ba'i sems zhes bya zhe na/ lha khang du phyin pa'i tshe sangs rgyas mthong
211b5(mdo sde): na phyag 'tshal zhing / dge 'dun la bkur sti byed cing / mdo sde 'dri'am/ 'don nam/ khrims nod dam/ sdig pa bshags pa'am/ dkon mchog gsum gyi spyi nor la sogs pa gtong ngam/ srog la yang mi chags par dam pa'i chos 'dzin pa ni gom pa gcig
211b6(mdo sde): bor bas kyang lhar skye bar 'gyur ro/ /ma 'ongs pa'i dus na khyim bdag tu zhugs te/ de dang 'dra ba'i longs spyod dang ldan par 'gyur ro/ /de ni dge ba'i mchog dang ldan pa yin no/ /de la gang mi dge ba ni lha khang du 'jug pa'i tshe dge 'dun la slongs mo dang bskyi brnya byed pa
211b7(mdo sde): dang / dge 'dun la skyon tshol zhing klan ka tshol ba dang / dge 'dun gyi zhal zas zos kyang tshim pa med cing / bza' shing dang / shing tog dang / ldum skyur la sogs pa khyim du khyer ba de lta bu ni shin tu dmyal ba'i 'khor lo dang / shin tu 'bar ba dang / ral gri'i ri dang /
212a1(mdo sde): ral gri'i shing la sogs pa'i dmyal bar shin tu sdug bsngal len par 'gyur ro/ /de ni mi dge ba'i mchog ces bya'o/ /bcom ldan 'das kyis bka' stsal pa/ dga' bo khyod ma 'ongs pa'i tshe nga'i nye gnas rnams la dkon mchog gsum gyi dkor la ma spyod par
212a2(mdo sde): 'dug cig ces gros thob shig / de ltar ma gyur te/ bcom ldan 'das kyis gsungs pa ltar byas na sangs rgyas byams pa 'jig rten du 'byung ba'i tshe gdon mi za bar grol lo/ /bcom ldan 'das kyis bka' stsal pa/ tshe 'di la gzhan gyi nor 'phrog na/ tshe phyi ma la shin tu
212a3(mdo sde): grang ba'i dmyal bar ltung ngo / /dar gyi srin bur 'gyur te/ btso zhing bzhu bar 'gyur ro/ /tshe 'di la sangs rgyas kyi sku gzugs dang mdo sde la mar me yis snang ba med par byed cing mi dge ba ni kho ra khor yug gi mun nag gi sems can dmyal bar 'gyur ro/ /tshe 'di la shan pa byed
212a4(mdo sde): cing sems can mang po'i srog gcod pa ni ral gri dang / ral gri'i nags tshal gyi sems can dmyal bar ltung ngo / /tshe 'di la khra dang khyi la sogs pa gtong zhing rngon pa byed pa la dga' ba ni lcags kyi sog le'i dmyal bar ltung ngo / /tshe 'di la log par g.yam pa la dad pa che ba
212a5(mdo sde): ni zangs kyi ka ba dang / lcags kyi khrag gi sems can dmyal bar ltung ngo / /tshe 'di la chung ma mang du blangs pa ni lcags kyi gtun gyi dmyal bar ltung ngo / /tshe 'di la bud med skyes pa dang mang du nyal ba ni sbrul gdug pa'i dmyal bar ltung ste/ tshe 'di la bsreg cing btso ba'i
212a6(mdo sde): thal ba 'bab pa'i dmyal bar ltung ste/ tshe 'di la phag dang khyi'i spu btogs pas ni shin tu bskol ba'i dmyal bar ltung ngo / /tshe 'di la phag dang khyi dang rta'i 'bras bu bton pas ni rdo zug rngu'i dmyal bar ltung ngo / /tshe 'di la chang mang du 'thungs pas ni/ zangs khu 'thungs pa'i
212a7(mdo sde): dmyal bar skye'o/ /tshe 'di la sems can gtubs shing dmyal bas ni lcags kyi 'khor lo'i dmyal bar ltung ngo / /tshe 'di la dge 'dun gyi shing tog brkus pas ni lcags kyi thu lum gyi dmyal bar ltung ngo / /tshe 'di la khyi dang phag gi rgyu ma zos pas ni mi gtsang ba'i dmyal bar ltung
212b1(mdo sde): bar 'gyur ro/ /tshe 'di la nya bshor bas ni ral gri'i nags tshal gyi dmyal bar ltung bar 'gyur ro/ /tshe 'di la ma yar mo byas te/ snga ma'i bu la ner pa byed pa ni me'i shing dum gyi dmyal bar ltung bar 'gyur ro/ /tshe 'di la dbyen byed pa ni lcags kyi gshol gyi dmyal bar 'gyur ro/ /
212b2(mdo sde): tshe 'di la tshig ngan pas mi la spyo bas ni lce med pa'i dmyal bar ltung ngo / /tshe 'di la zer ba ni lcags kyi gzer bus gzer ba'i dmyal bar ltung ngo / /tshe 'di la srog gcod cing lha'i srin la rjed pas ni lcags kyi bsnyung bu'i dmyal bar ltung ngo / /tshe 'di la bon mo byed cing 'dre
212b3(mdo sde): bos so zhes zer zhing nor len pa ni shal ma ri'i dmyal bar ltung ngo / /tshe 'di la bon byed cing mig btsums nas khyod kyi bla ma mchod 'os so zhes zer zhing slu ba ni sked par gtubs pa'i dmyal bar ltung ngo / /tshe 'di la bon byed cing srog gcod du bcug ste/ lha srin rjed du
212b4(mdo sde): bcug pa ni sta res gtubs pa'i dmyal bar ltung ste/ bsrungs mas lus gtubs shing lcags kyi bya mchu can gyis mig gnyis kyi 'bras bu btsogs par 'gyur ro/ /tshe 'di la bon byed cing gshin rngog tu 'dur ba dang / khang khyim bzang ngan lta ba dang / rigs lnga'i khams
212b5(mdo sde): bde mi bde lta ba dang / glen pa bslus te nor mang du len pa ni lcags kyi dra bar bcug pa'i dmyal bar skye'o/ /bya ma rungs pa grangs med pas lus kyi steng du 'dug nas steng gi sha zad nas rus pa dang rgyus pa btogs te/ sdug bsngal mu med pa byed par 'gyur ro/ /tshe 'di
212b6(mdo sde): la sman byed cing nad pa gso mi nus par gyis nor len pa ni lcags kyi thur mas btsugs pa'i dmyal bar ltung ste/ lus la kun du me 'bar ro/ /tshe 'di la lha khang dang mchod rten bshig cing dge 'dun dang / pha ma dang mkhan po la bag med par sri zhu chung ba ni mnar
212b7(mdo sde): med pa'i sems can dmyal ba chen po brgyad du mthar gyis 'gro'o/ /de nas sems can dmyal ba chen po brgya sum cu rtsa drug gi nang du 'gro ste/ la la ni bskal pa gcig /la la ni bskal pa gnyis/ la la ni bskal pa lnga'i bar du 'gro ba nas/ gzod mthar phyin
213a1(mdo sde): nas dge ba'i bshes gnyen dang phrad na ni byang chub tu sems skye bar 'gyur ro/ /gal te ma phrad na slar yang sems can dmyal bar ltung ngo / /bcom ldan 'das kyis bka' stsal pa/ mi lus bong che zhing gnag la spro thung ba 'gro ba la dga' ba ni rnga mo las 'ongs
213a2(mdo sde): so/ /'gro ba la sred la za ba la rngam ste/ nyam nga ba la 'byol ba ni stag las 'ongs so/ /tsha ba dang grang bas mi 'jigs shing gzugs che ba ni glang las 'ongs so/ /sgra che zhing 'dzem bag med la gang 'dod pa dam du 'dzin cing bzang ngan bye brag mi phyed pa ni bong bu
213a3(mdo sde): las 'ongs so/ /rtag tu sha la sred cing rngam ste 'jigs pa med pa ni seng ge las 'ongs so/ /lus ring zhing mig zlum la ri'am dgon par shin du 'gro la chung ma la sdang ba ni stag las 'ongs so/ /spu ring zhing mig zlum ste gnas gcig tu mi dga' ba ni bya las 'ongs
213a4(mdo sde): so/ /'gyur ldog che zhing srin bu gsod pa la dga' ba ni wa las 'ongs so/ /dpa' bshor che zhing khrel 'dzem chung zhing chung ma dang bu la sred pa ni spyang ki las 'ongs so/ /g.yon can gyi ngos 'dzin la gnyid chung la khro ba ni khyi las 'ongs so/ /khro ba la dga' zhing smra bar ni
213a5(mdo sde): 'dod la mi kun gyis byams pa ni ne tso las 'ongs so/ /mang por 'dus shing smra ba la dga' zhing mya ngan mang ba ni bya khu byug las 'ongs so/ /bong chung zhing g.yem pa la dad che ste snying mi brtan pa ni bye'u mchil pa las 'ongs so/ /mig tshag la spro thung la kha nas lbu ba 'ong la nyal
213a6(mdo sde): ba'i tshe na lus sbrid 'dod pa ni rtsangs pa las 'ongs so/ /smra na khro zhing pha rol gyi tshig mi go la khro la mi la gdug pa'i tshig 'byung ba ni sdig pa las 'ongs so/ /gcig pu 'dug cing za ba la brkam ste nub mo gnyid chung ba ni byi la las 'ongs so/ /khyim phugs dang rku ba la
213a7(mdo sde): dad che ste gnyen ngo mi shes pa ni byi ba las 'ongs so/ /bcom ldan 'das kyis bka' stsal pa/ gang la la zhig gtsug lag khang dang mchod rten 'jig cing / gang gis dkon mchog gsum gyi rdzas blangs shing spyad na tshe phyi ma la bstir med pa'i sems can dmyal bar
213b1(mdo sde): skye ste/ ci ste der skyes nas dmyal ba las thar na yang 'di lta ste/ phug ron dang / mchil pa dang / ngur pa dang / ne tso dang / bye'u ske sngo dang / nya dang / rus sbal dang / spre'u dang / phag pa dang / sha bar skye'o/ /gal te mir skyes na yang / ma ning dang / bud med dang /
213b2(mdo sde): mtshan nyid pa dang / mtshan ma med pa spun pa la sogs par skye'o/ /mi zhe sdang che ba ni sbrul gdug pa dang / seng ge dang / stag dang / spyang ki dang / dom dang / dred dang / byi la dang / khra la sogs pa thams cad du skye'o/ /ci ste mi lus thob na yang bya dang / phag
213b3(mdo sde): dang / gsod pa la dad cing / rngon pa dang / btson rdzir 'gyur ro/ /gti mug che zhing dge mi dge'i bye brag mi phyed pa ni tshe phyi ma la bal glang dang / phag dang / ba lang dang / lug dang / ma he dang / shig dang / lji ba dang / sbrang ma dang / mchu bsnyung dang / grog mo
213b4(mdo sde): la sogs par skye'o/ /ci ste mi lus thob na yang / 'on pa dang / dmus long dang / lkugs pa dang / lba ba can dang / sgur po la sogs par skye'o/ /yan lag ma tshang ba dang / dbang po ma tshang ba'i lus su 'gyur te/ chos la nan tan byed mi nus so/ /rgyags shing
213b5(mdo sde): dregs pa ni tshe phyi ma la mi gtsang ba'i nang gi srin bu dang / rnga mo dang / bong bu dang / khyi dang / rta la sogs par skye'o/ /ci ste mi lus thob na yang bran khol du skye'o/ /dbul phongs te slongs mo byed la thams cad kyis brnyas shing dmad par 'ong ngo / /gang dbang po yod
213b6(mdo sde): pas bran du gzer zhing gzhan gyi nor la len pa ni tshe phyi ma la shal ma li'i sems can dmyal bar ltung ste/ sems can khri phrag brgyad stong snyed sos sha gcod cing za bar 'gyur ro/ /tshe 'di la pha rol po 'greng du mi dga' ba ni tshe phyi ma la ba lang gi lus su skye ste/ rkang
213b7(mdo sde): lag rengs shing nyal mi shes pas gnyid log tu med par 'gyur ro/ /tshe 'di la mchod ston zos pa'i nub mo zas zos na tshe phyi ma la 'dre ltogs su 'gyur ro/ /lo khri brgya stong gi bar du bza' ba dang / btung ba rnyed par mi 'gyur ro/ /yan man du 'gro ba'i tshe
214a1(mdo sde): tshigs thams cad du me 'bar ro/ /tshe 'di la sgren mor 'dug par dad pa ni spu nyung ba'i bya rtag tu 'bod par skye'o/ /tshe 'di la mchod ston gyi zas zos kyi lhag ma khyim du khyer ba ni tshe phyi ma la lcags 'bar ba'i sems can dmyal bar ltung ngo / /ci ste mir skyes na
214a2(mdo sde): yang lkog nad can dang / tshe thung bar 'gyur ro/ /tshe 'di la sangs rgyas la phyag 'tshal ba'i tshe dpral ba sa la ma gtugs na spyi'u tshugs kyi dmyal bar ltung ngo / /ci ste mir skyes na yang mi'o cog gis brnyas shing slu bar skye'o/ /tshe snga ma la sangs rgyas la phyag 'tshal ba'i
214a3(mdo sde): tshe thal mo mi sbyor ba ni tshe phyi ma la mtha' 'khob tu skye ste/ las mang du byas te 'bras bu 'grub pa chung ngo / /tshe 'di la zhal ton nyal nas mi langs pa ni tshe phyi ma la lto 'phye'i ris su skye'o/ /lus ring zhing che ba ni srin bu pho mo thams cad kyis za bar 'ong ngo / /tshe 'di la
214a4(mdo sde): lag pa bsnol te sangs rgyas la phyag 'tshal ba ni tshe phyi ma la phyin ka log tu bcings pa'i sems can dmyal bar ltung ngo / /mi ru skyes na yang nye bar gyod la thogs par 'ong ngo / /tshe 'di la thal mo sbyar te yan lag smad lnga sa la gtugs te/ rtse gcig pa'i sems kyis
214a5(mdo sde): sangs rgyas la phyag 'tshal ba ni gang nas gang du skyes par rtag tu btsan zhing skyid par 'ong ngo / /tshe 'di la 'khong zhing spro thung ba ni byol song las 'ongs so/ /tshe 'di la mig yon por 'dug pa ni gzhan gyi chung ma la mig zur gyis stegs pa las 'ongs so/ /tshe 'di la chung ma'i
214a6(mdo sde): non byas te pha ma la rgol ba ni lce gtubs pa'i sems can dmyal bar ltung ngo / /tshe 'di la chang gi dbang du sred pa ni tshe phyi ma la chu'i srin bur skye'o/ /ci ste mir skyes na yang lha gor dang dbugs mi bde ba'i nad kyis 'chi bar 'gyur ro/ /bcom ldan 'das kyis bka' stsal pa dga'
214a7(mdo sde): bo ngas ji ltar bshad pa'i sdug bsngal mang po rnam pa sna tshogs kun gyis mi dge ba rnams las gyur te rab ni sems can dmyal bar ltung ngo / /'bring ni byol song gi rgyur 'gyur ro/ /tha ma ni kyi rgyur 'gyur ro/ /srog gcod pas sems can ngan song gsum du ltung ngo / /
214b1(mdo sde): ci ste mir skyes na yang 'bras bu rnam pa gnyis smin te/ dbul phongs pa dang / nor thun mong du spyad pa'i dbang med do/ /mi tshangs par spyod pas kyang sems can ngan song gsum du ltung ngo / /ci ste mir skyes na yang 'bras bu rnam pa gnyis smin te/ bdag gi chung ma la 'phyo ba dang /
214b2(mdo sde): chen chun gnyis rtsod pa dang / bdag gi bsam pa bzhin mi 'grub bo/ /du smra ba yang sems can ngan song gsum du ltung bar 'gyur ro/ /ci ste mir skyes na yang 'bras bu rnam pa gnyis smin te/ gzhan gyis skur pa 'debs pa dang / ma 'ongs pa kun gyis slu bar 'gyur
214b3(mdo sde): ro/ /phra ma byed pa yang sems can ngan song gsum du ltung bar byed do/ /ci ste mir skyes na yang gnyen zhig pa dang / gnyen ngan pa dang / phrag dog can du 'gyur ro/ /ngag mi snyan par smra na yang sems can ngan song gsum du ltung ngo / /ci ste mir skyes na yang 'bras bu rnam
214b4(mdo sde): pa gnyis smin te/ rtag tu sgra mi snyan pa mang po thos pa dang / smras so cog skyon can rtsod par 'gyur ro/ /tshig khyal pa byed pa yang ngan song gsum du ltung bar 'gyur te/ ci ste mir skyes na yang 'bras bu rnam pa gnyis smin te/ bden pa'i tshig smras pa yang kun gyis yid
214b5(mdo sde): mi ches pa dang / smras pa thams cad mi gsal bar 'ong ngo / /'dod chags kyi kha na ma tho ba yang sems can ngan song gsum du ltung bar byed do/ /ci ste mir skyes na yang 'bras bu rnam pa gnyis smin te/ nor la chags shing chog mi shes pa'i rang bzhin dang / mang
214b6(mdo sde): du tshol yang bsams pa bzhin mi 'grub po/ /zhe sdang gi kha na ma tho ba yang sems can ngan song gsum du ltung bar byed do/ /ci ste mir skyes na yang 'bras bu rnam pa gnyis smin te/ gzhan gyis rtag tu glags tshol ba dang / rtag tu gzhan gyis 'tshe bar 'gyur ro/ /
214b7(mdo sde): log par lta ba'i kha na ma tho ba yang sems can ngan song gsum du ltung ngo / /ci ste mir skyes na yang 'bras bu rnam pa gnyis smin te/ rtag par log par lta ba'i khyim du skye ba dang / g.yon can du skye bar 'gyur ro/ /kye rgyal ba'i sras dag de lta bu'i mi dge ba bcu ni sdug
215a1(mdo sde): bsngal mang pos gdung ba'i rgyu yin no/ /de nas 'khor mang po'i nang nas mi dge ba bcu'i las kyi lam byed pa dag bcom ldan 'das kyis sems can dmyal ba'i sdug bsngal rnams bshad pa 'di thos nas thams cad kyis cho nges btab ste/ bcom ldan
215a2(mdo sde): 'das la 'di skad ces gsol to/ /bdag cag rnams kyis dge ba ji lta bu zhig gis sdug bsngal de dag las ji ltar thar bar 'gyur/ bcom ldan 'das kyis bka' stsal pa/ khyed rnams sems can thams cad bsod nams kyi las 'thun par gyis shig /ji
215a3(mdo sde): ltar na bsod nams byed ce na/ gang la la zhig bdag nyid kyi sems can gyi don chen po byed pa gtso bor byas pa la mchod rten dang / gtsug lag khang brtsigs na ma 'ongs pa'i dus na gdon mi za bar rgyal por 'gyur te/ 'gro ba mang po'i don byed cing 'gro'o cog gi kun la mi
215a4(mdo sde): 'thun pa med do/ /tshe 'di la chos kyi 'gro ba dang / chos la dad pa ni mi'i mchog tu 'gyur ro/ /ma 'ongs pa'i dus na gdon mi za bar blon che'am/ khams kyi dbang po blon du 'gyur ro/ /gos dang rta dang ldan zhing dgos so cog tshogs par 'gyur ro/ /tshe 'di la mi mang
215a5(mdo sde): po la btud cing bsod nams byed pa ni phyug cing btsan pa'i khyim bdag tu 'gyur te/ mang po kun gyis bkur ba dang / phyogs bzhi dag tu 'gro yang bgegs med cing bya'o cog 'grub bo/ /tshe 'di la sangs rgyas kyi mdun du me mar 'bud cing snang gsal la dad pa
215a6(mdo sde): ni ma 'ongs pa'i dus na nyi ma dang zla ba'i lhar skye'o/ /'od kyis bdag la gsal bar 'gyur ro/ /tshe 'di la snying rje'i sems kyis sbyin pa byin na ma 'ongs pa'i dus na rab tu phyug cing zas dang gos kyang yid bzhin du 'grub bo/ /tshe 'di la zas skom mi la sbyin pa la
215a7(mdo sde): dga' ba ni gar skyes pa thams cad du yid bzhin gyi zas su 'gyur zhing zas dang / skom yang ldan la dbang po rno zhing spobs pa che ste tshe ring bar 'gyur ro/ /gang gis byol song la zas byin na ni lan brgya 'gyur 'thob bo/ /log sred la sbyin pa sbyin pas ni lan stong
215b1(mdo sde): 'gyur 'thob bo/ /dge slong ngam/ dge slong ma'am/ khrims gtsang ma la sbyin pa byin pas ni lan khrir 'gyur ro/ /chos smra ba'i dge slong theg pa chen po spel zhing de bzhin gshegs pa'i gter bshad pa mang po kun gyi mig phyed nus pa la byin na lan grangs med tshad med
215b2(mdo sde): pa snyed do/ /gal te sangs rgyas dang / byang chub sems dpa' rnams la byin na 'bras bu mthar gtugs par 'gyur ro/ /gzhan yang sbyin gnas gsum la sbyin pa byas na rnam par sbyin pa'i 'bras bu zad mi shes so/ /gsum gang zhe na/ sangs rgyas dang / pha ma dang /
215b3(mdo sde): nad pa'o/ /de dag la zas gcig sbyin pa byas pas kyang de lta bu'i 'bras bu mi zad pa 'thob par 'gyur na/ rtag tu sbyin pa byin pa lta ci smos/ tshe 'di la dge 'dun mang po la khrus byas na skye ba thams cad du byad bzhin bzang zhing / yid bzhin gyi gos dang ldan la mang
215b4(mdo sde): po kun gyis bkur bar 'gyur ro/ /tshe 'di la dam pa'i chos kyi mdo sde klog pa dang / 'don pa la bsngags pas ni skye ba thams cad du sgra dbyangs snyan cing kun gyis thos par dga' bar 'gyur ro/ /tshe 'di la tshul khrims sdom pas ni skye ba thams cad du byad bzhin
215b5(mdo sde): bzang ba dang / mi'i mchog tu 'gyur ro/ /tshe 'di la chu dkon pa'i sar khron pa mang po brkos la skom sbyar la/ lam srang du kun shong bar byed de/ bskyed cing mi'o cog sgrol ba ni skye ba thams cad du mi'i rgyal po byed cing zas skom ro brgya dang ldan pa yid bzhin du 'byung
215b6(mdo sde): bar 'gyur ro/ /tshe 'di la mdo sde la sogs pa 'dri'am gzhan la byin te klog tu bcug pa ni skye ba thams cad du tshig la thogs pa med cing slob pa thams cad lan cig thos pas mi brjed par zin par 'gyur ro/ /sangs rgyas dang byang chub sems dpa' yang rtag tu de la
215b7(mdo sde): dgongs par 'gyur ro/ /mi'i nang na mchog dang phul du 'gyur ro/ /gtso bor 'gyur ro/ /tshe 'di la zam pa dang gru la sogs pa byed de/ skye bo mang po sgrol bar byed pa la dga' ba ni skye ba thams cad du rin po che sna bdun dang ldan zhing phal mang pos bkur te bsngags so/ /
216a1(mdo sde): 'gro zhing 'ong ba la bsu bskyal bar 'gyur ro/ /bcom ldan 'das kyis bka' stsal pa/ dga' bo ji ltar ngas mdo sde thams cad las rgyu dang 'bras bur bshad do/ /sems can rnams 'don nam/ klog gam/ rjes su spyod na/ mi khom pa dang / sdug bsngal
216a2(mdo sde): las grol bar 'gyur ro zhes gsungs so/ /gang la la zhig gis mdo sde 'di la skur pa 'debs pa ni tshe 'di nyid la yang lce rtsa ba nas 'chad par 'gyur ro/ /de nas dga' bos bcom ldan 'das la 'di skad ces gsol to/ /bcom ldan 'das mdo sde'i ming cir gdags/ ji ltar
216a3(mdo sde): gzung bar bgyi/ bcom ldan 'das kyis bka' stsal pa/ dga' bo mdo sde 'di ni dge ba dang mi dge ba'i rgyu dang 'bras bu zhes kyang bya/ byang chub sems dpa'i lam dang spyod pa zhes kyang bya ste/ de ltar zung shig /de'i tshe bcom ldan 'das kyis mdo sde 'di bshad na 'khor mang
216a4(mdo sde): po'i nang du lha dang mi brgyad khri snyed bla na med pa'i byang chub tu sems bskyed do/ /bud med brgyad stong snyed ni mo'i lus las phor gyur te/ mi dge ba'i sems can thams cad kyang dge bar gyur to/ /dge sdig rnam par dbye ba'i mdo rdzogs so// //
216a5(mdo sde): 'phags pa zla ba'i snying pos zhus pa'i mdo las/ sangs rgyas kyi bstan pa gnas pa dang 'jig pa'i tshul lung bstan pa/ sngon sangs rgyas bcom ldan 'das shAkya thub pa ri kha rti rtag gi steng na bzhugs te/ de'i tshe phyogs bcu'i byang chub sems dpa' sems dpa'
216a6(mdo sde): chen po 'khor dang bcas pa dang / dgra bcom pa dang / lha dang / klu dang / gnod sbyin dang / dri za dang / lha ma yin dang / mi 'am ci dang / lto 'phye chen po dang / nam mkha' lding dang / bdud sdig can la sogs pa mthu bo che thams cad tshogs pa de'i dus na sangs
216a7(mdo sde): rgyas bcom ldan 'das shAkya thub pa'i zhal gyi smin mtshams nas 'od zer shar gyi lus 'phags dang / lho'i 'dzam bu'i gling dang / nub kyi ban glang spyod dang / byang gi sgra mi snyan dang / gling 'di bzhir 'od zer kun du khyab par bkram ste/ 'od zer btang ba de'i tshe ri rab la
216b1(mdo sde): sogs pa ri chen po dang / ri dang / nags tshal dang / sman ljongs/ ri sul/ grag grog kun la yang snang bar mnyam ste/ lag mthil dang 'dra bar gling bzhi car snang bas gsal bar gyur/ 'od zer de dag las sangs rgyas kyi sku gzugs kha dog dang dbyibs sna tshogs
216b2(mdo sde): 'od dang bcas pa phal po che byung ba/ byang chub sems dpa' dang / lha dang / klu la sogs pa sems can mang po kun gyis mthong ste ngo mtshar du gyur to/ /de nas bcom ldan 'das shAkya thub pa la ba shra wa na la sogs pa rgyal po chen po bzhis gsol pa/ 'od zer 'di lta bu de ci'i
216b3(mdo sde): don du mdzad pa lags zhes zhus pa las/ bcom ldan 'das kyis bka' stsal pa/ nga mya ngan las 'das pa'i 'og tu gling bzhir ngas gsungs pa'i dam pa'i chos kyi gsung rab dang / ring bsrel dang / gzugs brnyan 'di lta bu dag 'byung ste/ 'di khyed kyi lag tu gtad kyis
216b4(mdo sde): srungs shig / de nas bcom ldan 'das la byang chub sems dpa' zla ba'i snying pos gsol pa/ bcom ldan 'das 'di lta bu'i thugs rje chen pos bcom ldan 'das mya ngan las 'das pa'i 'og tu dam pa'i chos rgyal po chen po dag la gtad pa shin tu ngo mtshar to/ /snga ma 'das
216b5(mdo sde): pa'i sangs rgyas mya ngan las 'das nas dgung lo du na lags nas dam pa'i chos kyi gzugs brnyan nub na/ bcom ldan 'das shAkya thub pa mya ngan las 'das pa'i 'og tu dam pa'i chos ji tsam gyi bar du gnas par 'gyur/ de nas bcom ldan 'das kyis bka' stsal pa/ 'di
216b6(mdo sde): lta bu'i the tshom zhus pa legs so/ /legs par nyon cig dang / ngas bshad par bya'o/ /nga mya ngan las 'das nas dam pa'i chos kyi gzugs brnyan lo nyis stong du gnas par 'gyur ro/ /byang chub sems dpa' zla ba'i snying pos gsol pa/ bcom ldan 'das dam pa'i chos
216b7(mdo sde): 'di tha mar ji ltar nub par 'gyur/ rgyu ci las nyams/ sus ma mchis par bgyid/ bka' stsal pa/ nga mya ngan las 'das pa'i 'og tu lo lnga brgya'i bar du nga'i bstan pa la spyod pa'i sems can rnam par grol ba mang du 'gyur ro/ /de nas lo lnga brgya'i bar du ting nge 'dzin la spyod pa
217a1(mdo sde): mang du 'gyur ro/ /rgyal po dang / blon po dang / sems can phal rnams kyang dam pa'i chos la dad cing spyod pa yang phyir zhing nyung bar 'gyur ro/ /de nas lo lnga brgya'i bar du dam pa'i chos ston cing sems can 'dren pa dang / thar bar byed pa'i slob dpon
217a2(mdo sde): mang du 'byung ngo / /nyan thos dgra bcom pa ni nyung bar 'gyur ro/ /rgyal po dang / blon po dang / sems can phal rnams kyang nyan pa tsam du zad de/ nyams su len cing spyod pa'am/ brtson 'grus ni mi byed de/ dad pa 'bri bar 'gyur ro/ /dam pa'i chos kyi srungs ma
217a3(mdo sde): rnams kyang mi dga' bar 'gyur te/ dam pa'i chos la ma dad pa'i sems can rnams ni sngon bas mthu stobs skye bar 'gyur ro/ /'dzam bu'i gling gi mi'i rgyal po rnams kyang phan tshun gcig la gcig dmag 'dren cing 'khrug par 'gyur ro/ /bdud kyi ris kyang 'phel bar 'gyur
217a4(mdo sde): ro/ /de nas yang lo lnga brgya'i tshe lo sum brgyar ni dam pa'i chos la gnas pa'i lha klu la sogs pa sems can srungs ma rnams mi gnas shing dam pa'i chos gang du dar bar 'gro bar 'gyur/ sems can chos la ma dad par 'gyur/ sems can chos spyod pa rnams kyang chos
217a5(mdo sde): kyi gzhung bzhin mi spyod/ brtson 'grus pas grub pa nyung bar 'gyur/ kha dog bzhi dang bzhi las gyur pa yang 'bri/ dri dang / ro la sogs pa yang chung bar 'gyur ro/ /mi nad dang / phyugs nad dang / mu ge yang 'byung bar 'gyur ro/ /lo nyis brgyar ni dge
217a6(mdo sde): slong yang chos bzhin mi spyod/ 'jig rten gyi khe dang grags pa tshol/ snying rje chung zhing khrims la mi gnas/ dam pa'i chos tshul bzhin spyod pa rnams la ni tshol zhing skur pa 'debs/ longs spyod dang yo byad 'phrog/ 'jig rten gyi rgyal po'i gsang la rten cing rgyal
217a7(mdo sde): srid 'dzin/ rgyal po'i phrin pa'i pho nyar ngo 'phral tshol zhing 'gro/ rgyal po dang / 'bangs srid 'khrug pa'i dbyen byed/ nyo tshong dang khe spogs byed thabs tshol/ dam pa'i chos spyod pa yang snying nas nyams su blangs te mi spyod kyi/ phal cher kha gsag dang / 'phral gyi tshul
217b1(mdo sde): 'chos pa'i ya ma brla byed de/ de'i dus na chos la dga' ba'i lha klu thams cad kyis rgyal khams kyi dge slong 'di ltar spyod pa'i sa gzhi bor te mi gnas shing / bdud kyi ris la sogs pa chos kyi bgegs kyi ris rnams der 'byung ste/ mthu dang stobs skye bar 'gyur/ rgyal po
217b2(mdo sde): dang / blon po la sogs pa dad pa 'bri/ dge sdig gi dmigs mi phyed/ dam pa'i chos la rma 'byin/ dkon mchog gsum gyi dkor dang / dge 'dun gyi rdzas la spyod cing rku 'phrog byed de sdig la mi 'dzem/ gzugs brnyan dang mchod rten rnams khad kyis bshig /mchod
217b3(mdo sde): pa'i yo byad phri/ de'i tshe dam pa'i chos ma nor bar spyod pa dge slong dang / khyim pa 'ga' 'ga' tsam gnas pa de'i bsod nams kyis yul phyogs su char chu dus su 'bab cing lo legs/ mi rgyags la nad nyung zhing yul bde ba dag kyang bar 'ga' 'byung / de lta bu mi gnas
217b4(mdo sde): pa phal cher ni sdug bsngal mi bde ba sna tshogs 'byung / de'i dus su rgya gar dang / rgya ma yin pa'i rgyal po chen po gsum 'byung ste/ gsum la/ ya ba na dang / balhi ka dang / sha ku na dang / 'di gsum dam pa'i chos mi spyod/ dmag 'dren cing g.yul 'gyed de/ nub
217b5(mdo sde): dang byang gi yul khams mang po zhig 'bebs par byed de/ de nas yul khams de'i mchod rten dang gtsug lag khang la sogs pa yang bshig cing mes bsregs te/ dge 'dun gyi yo byad dang dkon mchog gsum gyi dkor la sogs pa yang phrogs shing bcom ste/ rgyal po
217b6(mdo sde): 'di gsum gcig la gcig gnod pa sna tshogs kyis thab mo byed de/ gsum car gyi rgyal srid mi bde bar 'gyur ro/ /de'i rjes la rgyal po de gsum nang srid gcig tu byas nas dmag mang po 'dus te rgya gar gyi yul chu bo gang gA'i tshu rol gan da ra dang / ma d+h+ya de sha la sogs
217b7(mdo sde): pa'i yul phrogs nas bzung / de'i dus na chu bo gang gA'i pha rol lho phyogs kyi rgyud na/ yul ko'u shAm bI zhes bya ba'i rgyal po ma hen dra sen zhes bya ba de la sras zhig btsas te/ de'i ming ni du spra sa ha sta zhes bya ste/ smin mtshams na lcags kyi sme ba zhig yod pa/ lag pa gru mo
218a1(mdo sde): man chad khrag gis bskus pa zhig 'byung ngo / /de dang dus gcig tu rgyal po de'i blon po lnga brgya la yang bu khye'u lnga brgya btsa' ste/ de ril yang lag pa khrig pa man chad khrag can du 'byung ste/ de'i dus na rgyal po'i rta la rte'u smra shes pa zhig skyes te/ rgyal po
218a2(mdo sde): dang / blon po'i bu dang / rte'u smra shes pa skyes pa'i nub mo yang nam mkha' las khrag gi char pa bab nas/ rgyal po ma hen dra se nas drang srong gi mkhan po lnga mngon par shes pa zhig la bdag cag 'khor gyi bu dang / rta la ya mtshan 'di lta bu byung ba dang / khrag gi char pa
218a3(mdo sde): bab pa 'di ci'i ltas zhes smras pa dang / drang srong na re khyod kyi bus 'dzam bu'i gling gi sa gzhi 'di mi'i khrag gis gsher bar byed par 'gyur ro/ /de'i 'og tu khyod kyi bu 'dzam bu'i gling gi rgyal po chen po byed par 'gyur ro zhes smras so/ /rgyal bu de thog ma btsas nas lo bcu
218a4(mdo sde): gnyis lon pa dang / de'i tshe rgyal po ya ba na dang / balhi ka dang / sha ku na gsum 'dus pa'i dmag sum 'bum rgyal po dang bcas te/ rgyal po ma hen dra se na'i yul du drangs pa las/ yul du dmag phal mo che byung bas rgyal po snying mi dga' ste/ mya ngan byed cing
218a5(mdo sde): 'dug pa la bu du spra sa ha stas pha la dris pa/ yab 'di ltar thugs mi dgyes pa ci las gyur ces zhus pa dang / pha na re rgyal po gsum gyi dmag byin chen po bdag cag gi yul du byung bas mi dga' zhes smras pa dang / bus smras pa/ yab mi dgyes su ma mdzad cig
218a6(mdo sde): dmag 'di bdag gis thub par bgyi'o zhes bgyis pa dang / pha na re legs so zhes smras nas/ bu dang blon po'i bu ya mtshan can lnga brgya la sogs te/ dmag nyis 'bum bcas te btang nas thab mo byas pa'i tshe/ smin mtshams na lcags kyi sme ba yod pa bskyed
218a7(mdo sde): nas lus ril lcags su byas nas rab tu khros nas brgal ba dang / du spra sa ha sta'i dmag rgyal te phyir log pa dang / pha na re bu khyod kyis rgyal po gsum gyi dmag 'di lta bu dang thab mo byas pa las rgyal ba legs so/ /da phyin chad khyod kyis rgyal srid zung shig /nga
218b1(mdo sde): ni 'byung ngo zhes bsgo nas rgyal srid kyang bu la byin no/ /de nas lo bcu gnyis kyi bar du rgyal po gsum gyi dmag dang 'thabs pa las dmag dpon yang ril gyis gtubs/ rgyal po gsum yang bzung nas med par byas so/ /de tshun cad 'dzam bu'i gling gi rgyal po chen po
218b2(mdo sde): byas par gyur to/ /de nas rgyal pos blon po rnams la smras pa/ nga 'dzam bu'i gling gi rgyal po chen po byed pa ni dga' na/ gud na mi dga' ba zhig kyang yod ces smras pa dang / blon po rnams kyis smras pa/ ci mi dgyes zhes zhus pa dang / sems can mang po 'di snyed cig
218b3(mdo sde): bsad pa sdig che bas mi dga' na/ sdig 'di ji lta bu zhig tu byas na sus 'byang bar 'gyur zhes smras pa dang / blon po rnams kyis gsol pa/ yul pa Ta li pu tra ste dmar bu can zhes bya ba na chos kyi mkhan po sde snod gsum la mkhas pa/ bram ze a ga ni da ti pu tra ste mes byin
218b4(mdo sde): gyi bu zhes bya'o/ /ming ni shi Sh+ya ka ste/ slob ma can zhes bgyi ba zhig dgon pa'i gnas na gnas pa de spyan drangs nas mchod bkur bgyis na sdig pa 'byang rngo thogs so zhes gsol pa dang / rgyal po yang dgyes nas dge slong shi Sh+ya ka yang 'gugs pa btang nas rgyal po'i drung du
218b5(mdo sde): 'ongs so/ /de nas mkhan po shi Sh+ya ka la rgyal pos phyag byas te/ mkhan po bdag gis sdig byas pa rnams cis 'byang bar 'gyur zhes gsol pa dang / mkhan pos smras pa/ rgyal po chen po dkon mchog gsum la lo bcu gnyis kyi bar du mchod cing skyabs su song na sdig
218b6(mdo sde): rnams 'byang bar 'gyur ro zhes smras pa dang / de nas rgyal po du spra sa hastas pho nya mang po phyogs bcur btang ste/ 'dzam bu'i gling na dge slong 'dug go cog bkug ste/ 'dzam bu'i gling gi dge slong ril 'ongs te/ chu bo gang gA'i pha rol yul ko'u shAm bI'i rgyal po du spra
218b7(mdo sde): sa ha sta'i gnas ga la ba der bsdus pas 'dzam bu'i gling gi yul khams gzhan na chos spyod pa dang / dge slong dag med par 'gyur ro/ /dge slong bsdus pa de'i tshe na lam du dge slong gyag cing chud zos pa yang mang ste/ rgyal po'i pho brang du ni 'bum tsam zhig phyin par 'gyur
219a1(mdo sde): ro/ /dge slong lam du gyag cing chud zos pa yang gcan gzan sna tshogs dang / mi rgod dang / chu la sogs pas phal khyer te chud zos so/ /dge 'dun mang po phyin pa dang / rgyal pos mchod ston drangs/ yon phul te mchod pa byas so/ /de'i tshe
219a2(mdo sde): dge 'dun rnams gcig la gcig gtam du smras pa/ khyed kyi mkhan po ga re/ slob ma gar song / grogs po khrims zla ga re zhes so sor gtam du glengs pa dang / stag dang / seng ge dang / mi rgod kyis bsad pa dang / chus khyer ba dang / nad kyis btab nas
219a3(mdo sde): shi ba la sogs pa'i gtam byas nas dge slong so so nas mya ngan langs te ngud mos 'debs te brang rdung ngo / /de nas de'i tshe rgyal pos mya ngan ma bgyid ma ngu zhes bsgo ba dang / dge 'dun rnams ma nyan pa dang / rgyal po yang mi dga' nas kha phyogs te nyal lo/ /nyal ba'i
219a4(mdo sde): tshe smon lam du btab pa/ gang zag gi dge 'dun la ni skyabs su song nas mchod pa byas na/ bdag gis dgra bcom pa'i zhal ma mthong ste/ bdag gis dgra bcom pa zhig gi zhal mthong bar shog shig ces smon lam du btab pa dang / 'jig rten gyi lha zhig
219a5(mdo sde): gis rmi ltas su bstan pa/ gan d+ha mA da na ste spos ngad ldang zhes bya ba'i ri la su d+ha na pu tra ra rna sha ste tshong dpon nor bu zhes bya ba rab tu byung ba su ra ta ste des pa zhes bya bar ming btags pa dgra bcom pa'i 'bras bu thob pa zhig bzhugs te/ de spyan drangs nas
219a6(mdo sde): bsnyen bkur byas te/ de la sdig bshags na sdig kyang 'byang / the tshom yang bral bar 'gyur ro zhes lhas bstan pa rmis pa dang / rgyal po sad pa dang 'phral du pho nya bkye ste/ spos ngad ldang gi ri las dgra bcom pa su ra ta spyan drangs te/ rgyal po'i pho brang du byon pa dang /
219a7(mdo sde): rgyal pos kyang tshul bzhin du phyag byas shing mchod de bsnyen bkur byas so/ /de'i dus na tshes bcu bzhi'i nub mo dge 'dun ril gyis 'dus pa'i nang nas/ dge slong gsar zhugs rnams kyis sde snod gsum shes pa'i mkhan po Sh+ya ka la prA ti mo k+Sha gdon par gsol
219b1(mdo sde): ba las/ shi Sh+ya ka na re mi la mig zhar/ sna dang rna ba med na me long ci dgos/ bltar ci yod/ 'dul ba bshad kyang khyed 'dul ba ltar mi spyod/ tshul khrims mi bsrung ba la 'dul ba bshad kyang ci phan zhes smras pa dang / de'i tshe su ra ta zhes bya ba dgra bcom pas seng
219b2(mdo sde): ge'i sgra phyung nas smras pa/ sangs rgyas bcom ldan 'das kyi tshul khrims ngas mnos nas da tsam gyi bar du rtswa mchog tsam yang ma nyams na/ 'di skad ma zer bar prA ti mo k+Sha thon cig par smras pa dang / mkhan po shi Sh+ya ka yang dgra bcom par ngo shes te rab tu skyengs nas cang mi
219b3(mdo sde): zer ba dang / shi Sh+ya ka'i slob ma dge slong aM ga da ste dpung gi tshogs 'jigs su rung zhes bya ba de 'khor 'dus pa'i nang nas langs te su ra ta zhes bya ba dgra bcom pa de la khyed ci ste nga'i mkhan po la de skad smra/ khyod khrims kyang med/ 'dul ba yang mi shes na/ nga'i mkhan
219b4(mdo sde): po sde snod gsum la mkhas pa de la ci'i phyir kha zlogs shes khros nas sgo gtan blangs te/ dgra bcom pa brdegs nas bsad do/ /de'i tshe chos la dga' ba'i gnod sbyin da d+hi mu kha zho gdong dir rga mu kha zhes bya bas lag par rdo rje thogs nas mngon du byung ste/ dge slong
219b5(mdo sde): aM ga da la/ ci ste dgra bcom pa bsad ces zer te rdo rje phyung nas bsad do/ /de'i dus na dge slong ge rad ces bya bas mkhan po shi Sh+ya ka brdegs te bsad do/ /de nas de'i rjes la dge 'dun ril gyis 'khrugs nas gcig gis gcig bsad de gcig kyang ma lus
219b6(mdo sde): so/ /de'i dus na nam mkha' la lha klu la sogs pa chos kyi srung ma phal po che ma dga' nas ngus pa'i mchi ma ni khrag dang me'i char bab bo/ /nam mkha' dag ni ser dang nag por gyur/ glog dang sgra chen po byung / skar ma d+hU ma ke tu zhes bya ba lus las du ba nag po gtong
219b7(mdo sde): ba zhig byung nas/ des skar ma dang zla ba la sogs pa 'od kyang med/ gcig kyang bltar mi snang bar 'ong ngo / /de'i dus na sum cu rtsa gsum gnam gyi lha dang / yum mA yA de bI la sogs pa 'khor phal mo che dang der 'ongs nas dge 'dun gyi gos tshon can ril gyis
220a1(mdo sde): bsdus nas khyer bar 'ong ngo / /de'i dus na rgyal pos 'di lta bu'i ku co sgra chen po byung ba ci las gyur ces smras pa dang / dge 'dun 'khrugs nas gcig gis gcig bsad par gyur to zhes gsol pa dang / rgyal po mi dga' ste/ langs nas tho rangs
220a2(mdo sde): mkhar gyi phyi rol gyi lha khang du phyin pa dang / dge 'dun la la ni mgo bcad/ la la ni mig phyung / la la ni rkang lag bcad de/ de ltar sna tshogs su shi ba mthong nas/ dgra bcom pa dang / shi Sh+ya ka sde snod gsum shes pa'i mkhan po'i ro btsal nas gnyis ka'i ro rnyed
220a3(mdo sde): pa dang / mchan khung g.yas g.yon du bzhag nas dgra bcom pa ni nga'i pha yin/ shi Sh+ya ka ni chos kyi mdzod yin/ 'di gnyis 'das par gyur pa ni da phyin cad nga'i lus dang srog kyang gces pa med/ rgyal srid kyang su 'dod pa la sbyin no zhes smras pa dang / mig kyang
220a4(mdo sde): ldongs te mi snang bar gyur to/ /de'i dus na blon po rnams kyis rgyal po la snying brtse ste/ mya ngan bsang ba'i phyir mi lnga brgya ban de ltar bcos te/ skra dang kha spu breg tu spu gris ma chod nas/ skra dang kha spu mes bsregs/ tshon sna brgya yang de'i tshe nub pas ban de lnga
220a5(mdo sde): brgya yang chos gos mi bdog nas phyugs nag po dang / dmar po'i ko ba gyon te/ ban de ltar bcos nas rgyal po'i drung du 'ongs so/ /blon pos rgyal po la ban de lnga brgya 'ongs so zhes gsol pa dang / rgyal po dga' nas mig phye ste ban de dag la brtags na/ ban
220a6(mdo sde): de yang ril gyis phyugs kyi pags pa gos su gyon la/ skra dang kha spu ma bregs par mes bsregs pa ni ma mthong nas rgyal po yang dga' ste/ dkon mchog gsum la mchod pa'i yo byad 'on cig ces bsgo nas ban de de rnams la mchod de/ ban de rnams la rgyal pos zhib
220a7(mdo sde): tu brtags na/ phyugs kyi pags pa chos gos su gyon la/ skra dang kha spu ma bregs par mes bsregs pa gsal bar mthong nas rgyal po nyid som nyi ru gyur te/ 'di dag dge slong ni ma yin mod kyi/ bdag gis cung zad cig dri'o snyam nas dge slong gi lta ba dang /
220b1(mdo sde): tshul khrims gang yin zhes dris na/ de rnams gang gis kyang dge slong gi lta ba dang / tshul khrims dang / brtul zhugs cung zad kyang mi shes pas rgyal po de la lan ma btab par cang mi smra bar 'khod pa dang / rgyal pos bsams pa/ da ni sangs rgyas kyi bstan pa nub ste/
220b2(mdo sde): dkon mchog gsum gyi tshul yang dag par rgyun chad pa lta zhig snyam nas rgyal po yang mya ngan chen po langs te ngu bar 'gyur ro/ /de nas rgyal po des ban de phal po che btungs te shi ba'i ro rnams blangs te bsregs nas mchod pa byas te/ de'i 'og tu rgyal po nyid kyang bstan pa
220b3(mdo sde): nub pa'i thugs ngan gyis zhal 'tshos te 'das so/ /de'i tshe de'i dus na 'dzam bu'i gling gi dam pa'i chos ril gyis nub ste/ gsung rab kyi yi ge rnams kyang dung phyis pa bzhin du bltar mi mngon par gyur to/ /gser ni dngul du 'gyur ro/ /dngul ni zangs dang lcags
220b4(mdo sde): su 'gyur ro/ /zangs dang lcags ni rdor 'gyur ro/ /rin po che dang mu tig ni rwar 'gyur ro/ /kha zas ni ro drug yod pa las mngar ba dang / skyur ba dang / lan tshwa'i ro la sogs pa ni nub po/ /kha ba dang / bska ba gnyis ni lus so/ /sangs rgyas bcom ldan 'das
220b5(mdo sde): shAkya thub pa la 'phags pa zla ba'i snying pos zhus pa'i mdo las/ sangs rgyas mya ngan las 'das nas bstan pa gnas pa dang 'jig pa'i tshul lung bstan pa'i skabs rdzogs so// //
220b6(mdo sde): @##/ /rgya gar skad du/ Ar+ya go shr-ing ga byA ka ra Na nA ma ma hA yA na sU tra/ bod skad du/ 'phags pa glang ru lung bstan pa zhes bya ba theg pa chen po'i mdo/ bam po gcig go/ /bcom ldan 'das 'jam dpal gzhon nur gyur pa la phyag 'tshal
220b7(mdo sde): lo/ /'di skad bdag gis thos pa dus gcig na/ lha'i yang lha sangs rgyas shAkya thub pa bskal pa grangs med pa gsum nas bsod nams kyi tshogs kyi rnam par smin pas yang dag par rdzogs pa'i sangs rgyas brnyes te/ 'dzam bu'i gling gi ljongs kyi yul gzhan
221a1(mdo sde): du 'dul ba'i sems can yongs su smin par mdzad nas yul yangs pa can gyi phyogs thub pa drang srong chen po'i gnas rgyal po'i khab na/ byang chub sems dpa' sems dpa' chen po 'phags pa byams pa la sogs pa byang chub sems dpa' du ma dang / gnas brtan
221a2(mdo sde): shA ri'i bu dang / maud gal gyi bu la sogs pa nyan thos chen po stong nyis brgya lnga bcu dang / tshangs pa dang / brgya byin la sogs pa lha du ma dang / lha'i rgyal po rnam thos kyi bu la sogs pa 'jig rten skyong ba du ma dang / klu'i rgyal po chen po du ma dang / gnod sbyin mthu
221a3(mdo sde): chen po mang po dang / dri za'i rgyal po gtsug phud lnga pa la sogs pa dri za mang po dang / mi'am ci'i rgyal po yid 'ong la sogs pa mi'am ci du ma dang / rgyal po gzugs can snying po la sogs pa 'dzam bu'i gling gi mi'i rgyal po mang po'i 'khor du ma dang thabs cig tu bzhugs
221a4(mdo sde): so/ /de nas de'i tshe lha'i yang lha sangs rgyas shAkya thub pas phyi ma'i dus kyi yul dge ba la rjes su dgongs shing mngon sum du mdzad nas 'khor mang po la bka' stsal pa/ rigs kyi bu byang phyogs logs na/ ri glang ru dang nye ba chu bo go ma'i 'gram na thub pa drang srong chen po'i
221a5(mdo sde): pho brang mchod rten go ma sa la gan da zhes bya ba zhig yod de/ der gdon mi za bar bya dgos pa'i phrin las shig yod pas da gshegs pa'i dus la bab bo/ /de nas de'i tshe lha'i yang lha sangs rgyas bcom ldan 'das 'khor phal mo che dang nam mkha' la 'phags te/ dri za'i
221a6(mdo sde): rgyal po gtsug phud lnga pa la sogs pa dri za grangs med pa ni mdun na lha'i rol mo sna tshogs byed/ mi'am ci'i rgyal po yid 'ong la sogs pa mi'am ci du ma ni steng nas mchod pa'i las byed cing / sangs rgyas bcom ldan 'das la dbyangs dang lha'i skad yid du 'ong bas bstod
221a7(mdo sde): bzhin du 'khor de dag dang / mchod pa de dag dang bcas te/ ri glang ru ga la ba der gshegs so/ /gshegs nas lha'i yang lha sangs rgyas bcom ldan 'das bzhengs bzhin du zhal byang phyogs su mtsho chen po yun ring po nas rgya mtsho ltar 'dug pa la gzigs te/
221b1(mdo sde): sku drang por bsrangs nas de bzhin gshegs pa'i ting nge 'dzin bye ba phrag brgya stong du ma la snyoms par zhugs te/ bskal pa grangs med pa gsum nas bdag nyid kyi sangs rgyas kyi spyod pa smon lam dang bsod nams mngon sum du mdzad do/ /de nas de'i tshe lha'i yang lha sangs rgyas bcom
221b2(mdo sde): ldan 'das kyis ri glang ru dang / yul dge ba dang / gser gyi dkyil 'khor nas srid pa'i rtse mo'i bar du byin gyis brlabs te/ bsrung ba dang / gtsang ba dang / bkra shis pa dang / mtshams bcad pa dang / bzlas brjod dang / dge bar mdzad do/ /de nas de'i tshe lha'i
221b3(mdo sde): yang lha sangs rgyas bcom ldan 'das kyis 'khor de dag thams cad la bka' stsal pa/ ri glang ru bcom ldan 'das kyi pho brang mchod rten go ma sa la gan da dang bcas/ yul dge ba dang bcas pa 'di ni bskal pa bzang po'i sangs rgyas bcom ldan 'das thams cad kyi
221b4(mdo sde): phyag mtshan dang / ma 'dres pa dang / thun mong ma yin pa dang / dben pa yin te/ rgyu des na yul 'di ni dge ba zhes bya'o/ /de nas de'i tshe lha'i yang lha sangs rgyas bcom ldan 'das kyis yul dge ba dang / mkhar dge ba can dang / dge 'dun so so'i kun dga'
221b5(mdo sde): ra ba dang / gtsug lag khang dang / dgon pa'i gnas dang / yul der so so nas bsod nams bya ba'i dngos po dge ba byed par 'gyur ba'i rgyal po dang / chos dang ldan pa'i dad pa can dang / sbyin bdag dang / li thams cad 'byung bar lung bstan to/ /de nas bcom
221b6(mdo sde): ldan 'das kyis byang chub sems dpa' rnams la bka' stsal pa/ rigs kyi bu khyed rnams kyis kyang ma 'ongs pa'i dus na 'byung ba'i yul 'dir ci nas kyang sems can rnams dam pa chen po myur du thob par 'gyur ba dang / ting nge 'dzin 'grub par 'gyur bar byin gyis rlobs
221b7(mdo sde): shig / de nas de'i tshe bcom ldan 'das mtsho rol nas cung zad cig slar bkyed de/ de'i mod la ri glang ru'i steng na gdan khri bshams pa la skyil mo krung bcas te bzhugs nas zhal nub phyogs su bcom ldan 'das kyi pho brang mchod rten go ma sa la gan da gang na ba de logs su
222a1(mdo sde): gzigs so/ /de nas de'i tshe 'jig rten gyi khams gzhan dang gzhan nas byang chub sems dpa' nyi khri mngon par shes pa lnga dang ldan pa'i drang srong mang po dang thabs cig tu bcom ldan 'das gang na ba de logs su lhags so/ /lhags nas bcom
222a2(mdo sde): ldan 'das kyi pho brang mchod rten go ma sa la gan da la yang phyag 'tshal skyabs su song / sangs rgyas bcom ldan 'das 'khor dang bcas pa la yang phyag 'tshal/ skyabs su song nas phyogs gcig tu 'khod do/ /de nas de'i tshe na sangs rgyas bcom ldan 'das kyis
222a3(mdo sde): 'khor phal mo che 'dus par mkhyen nas 'khor de dag la 'di skad ces bka' stsal to/ /bskal pa bzang po 'di la sngon sangs rgyas bcom ldan 'das bzhi byung ste/ de dag gis kyang mchod rten go ma sa la gan da yul dang bcas pa byin gyis brlabs so/ /bskal pa
222a4(mdo sde): bzang po 'di nyid la/ ma 'ongs pa'i dus na'ang sangs rgyas stong rtsa gcig 'byung bar 'gyur te/ de dag thams cad kyang 'khor dang bcas te 'dir gshegs nas mchod rten go ma sa la gan da yul dang bcas pa byin gyis rlob cing mtshams gcad pa dang / bkra shis
222a5(mdo sde): pa dang / dge bar mdzad par 'gyur ro/ /nga yang da ltar byin gyis rlob pa'i dus la bab pas byin gyis rlob par mdzad do/ /de nas de'i tshe lha'i yang lha sangs rgyas bcom ldan 'das ting nge 'dzin da ltar gyi sangs rgyas mngon sum du bzhugs pa zhes bya ba dang / gzhan
222a6(mdo sde): yang de bzhin gshegs pa'i ting nge 'dzin grangs med pa la snyoms par zhugs so/ /de'i tshe ting nge 'dzin la snyoms par 'jug pa rnams dang / bsam gtan pa rnams yongs su skyong bar byed pa byang chub sems dpa' mthu chen thob kyis kyang sangs rgyas 'od srung gi
222a7(mdo sde): mchod rten gyi drung du bzhugs te/ yul de byung bar gyur pa'i tshe bdag gi gzugs brnyan byed par 'gyur bar sa gzhi de byin gyis brlabs so/ /de bzhin du smon lam chen pos gnas pa byang chub sems dpa' 'jam dpal gzhon nur gyur pas kyang ri glang ru la gtsug
222b1(mdo sde): lag khang spong byed ces bya ba 'byung bar 'gyur ba'i sa gzhi der bsnyen pa byed pa rnams 'grub par 'gyur bar byin gyis brlabs so/ /de bzhin du nam mkha' ltar stobs dpag tu med pa byang chub sems dpa' nam mkha'i snying pos kyang gtsug lag khang 'jig tshogs spong
222b2(mdo sde): byed ces bya ba 'byung bar 'gyur ba'i sa gzhi de mchod gnas su 'gyur bar byin gyis brlabs so/ /de bzhin du thugs rje chen po dang ldan pa byang chub sems dpa' 'phags pa spyan ras gzigs kyi dbang phyug gis kyang gtsug lag khang 'od can zhes bya ba 'byung bar 'gyur ba'i
222b3(mdo sde): sa gzhi der dngos grub 'grub par byin gyis brlabs so/ /de bzhin du rtag tu byams pa dang ldan pa byang chub sems dpa' byams pas kyang gtsug lag khang bi si mo nya zhes bya ba 'byung bar 'gyur ba'i sa gzhi der bdag nyid bzhugs par byin gyis brlabs so/ /
222b4(mdo sde): de bzhin du spyod pa shin du rnam par dag pa byang chub sems dpa' sa'i snying pos kyang gtsug lag khang ye shes ri zhes bya ba 'byung bar 'gyur ba'i sa gzhi de phyag bya bar 'os par 'gyur bar byin gyis brlabs so/ /de bzhin du 'dul ba'i skye bo rnams grol bar mdzad
222b5(mdo sde): pa la thags thogs mi mnga' ba byang chub sems dpa' sman gyi rgyal pos kyang gtsug lag khang ba no co zhes bya ba 'byung bar 'gyur ba'i sa gzhi der dngos grub 'grub par 'gyur bar byin gyis brlabs so/ /de bzhin du rdzu 'phrul chen po dang ldan pa byang chub sems dpa'
222b6(mdo sde): kun du bzang pos kyang gtsug lag khang dge 'dun skyong zhes bya ba 'byung bar 'gyur ba'i sa gzhi der dngos grub 'grub par 'gyur bar byin gyis brlabs so/ /de bzhin du sangs rgyas bcom ldan 'das la sogs pa byang chub sems dpa' gzhan dag dang / dgra
222b7(mdo sde): bcom pa chen po rnams kyis kyang li yul gang dang gang du gtsug lag khang dang / skyed mos tshal dang / dgon pa'i gnas 'byung bar 'gyur ba'i sa gzhi thams cad dper na zla ba nya ba la skar ma'i tshogs rnams kyis yongs su bskor nas steng gi bar snang dag pa la rgyu
223a1(mdo sde): ba bzhin du mdzes pa dang / yid du 'ong ba dang / rgyas pa dang / dga' dga' ltar 'dug par byin gyis brlabs so/ /yang de'i tshe ri glang ru la sangs rgyas bcom ldan 'das bzhugs pa dang / byang chub sems dpa' sems dpa' chen po rnams
223a2(mdo sde): dang / dgra bcom pa chen po rnams kyis 'od zer rnam pa sna tshogs du ma bkye bas li yul thams cad snang ba chen pos khyab par byas so/ /de nas skad cig de nyid la mtsho chen po de'i nang na pad ma sum brgya lnga bcu rtsa gsum byung bar gyur te/ pad ma re re'i nang na yang
223a3(mdo sde): sangs rgyas dang / byang chub sems dpa'i sku gzugs 'od dang bcas pa bzhugs pa snang bar gyur to/ /de nas de'i tshe lha rnams kyis sngon ma mthong ba'i mtshan ma mthong nas sangs rgyas bcom ldan 'das la zhus pa dang / bcom ldan 'das kyis bka' stsal
223a4(mdo sde): pa/ rigs kyi bu mtsho'i nang nas pad ma sum brgya lnga bcu rtsa gsum sangs rgyas dang / byang chub sems dpa'i sku gzugs dang bcas te byung ba 'di ni ma 'ongs pa'i dus na yul 'di byung bar gyur pa'i tshe yul 'di nyid du pad ma ji snyed pa'i dgon pa'i gnas dang / gtsug
223a5(mdo sde): lag khang na gaN DI brdung bar 'gyur ba dang / gnas gang dang gang na byang chub sems dpa' sems dpa' chen po rnams dang / nyan thos chen po rnams dang / 'od zer rnam pa sna tshogs 'gyed cing yul byin gyis brlabs pa'i sa gzhi de dag dang / de bzhin du ngas de
223a6(mdo sde): bzhin gshegs pa'i pho brang mchod rten go ma sa la gan da yul dge ba dang bcas pa byin gyis brlabs pa'i sa gzhi 'dir dad pa can gyi sbyin bdag rnams kyis so so nas sangs rgyas la sogs pa'i gzugs brnyan byed par 'gyur zhing / gnas de dang de dag tu
223a7(mdo sde): bsnyen par byas na ci dang ci 'dod pa 'grub par 'gyur ba'i snga ltas yin no/ /yang de'i tshe lha rnams stan las langs nas bcom ldan 'das la 'di skad ces gsol to/ /btsun pa bcom ldan 'das yul 'di dus ji tsam zhig na ni 'byung bar 'gyur/ su zhig gis ni
223b1(mdo sde): 'byin par bgyid pa lags/ btsun pa bcom ldan 'das da ltar ni dgon pa chab chen po'i gter lags na/ su zhig gis ji ltar 'byin pa bka' stsal du gsol/ bcom ldan 'das kyis bka' stsal pa/ rigs kyi bu nyon cig /nga mya ngan las 'das nas
223b2(mdo sde): lo brgya lon pa'i tshe rgya'i yul du rgya'i rgyal po ca yang zhes bya ba bu stong tshang bar bdog pa zhig 'byung bar 'gyur te/ bu re re la yang yul re re gsar du tshol du bcug go/ /phyis nub phyogs logs nas ri glang ru dang / bcom ldan 'das kyi pho brang mchod rten go ma sa la
223b3(mdo sde): gan da yod pa'i yul de bzhin gshegs pa du mas byin gyis brlabs brlabs pa zhig yod do zhes thos nas de 'di snyam du ma la bdag la bu cig yod na sangs rgyas phal mo ches byin gyis brlabs pa'i gnas der yul 'debs su gzhug go snyam du bsams nas/ de'i tshe rgya'i
223b4(mdo sde): rgyal pos rnam thos kyi bu la bu cig bslangs so/ /rnam thos kyi bus kyang 'dzam bu'i gling 'di na rgyal po mya ngan med ces bya ba'i bu zhig btsas pa byin te/ bu de ni gzugs bzang ba/ dbyibs mdzes pa/ blta na sdug pa zhig yin no/ /bu de'i don du sa las nu ma
223b5(mdo sde): zhig byung ba dang / bu de sngon gyi bsod nams dang dge ba'i rtsa ba'i mthus nu ma de la nu bar byed pas des na bu de'i ming sa las nu ma nu zhes bya ba'o/ /bu de myur bar skyes nas pha rgya'i rgyal pos rgyal srid kyi dbang ni bskur/ nor mang po ni byin/ blon po phal mo che ni lus
223b6(mdo sde): kyi rim gro bar bskos nas/ rgyal bu sa las nu ma nu de blon po chen po jang sho zhes bya ba la sogs pa dmag du ma dang lhan cig tu rgya'i yul nas byung ste yul 'dir 'ong bar 'gyur ro/ /'ongs nas 'dir yul 'debs par 'gyur te/ rgyal bu sa las nu ma nu des yul
223b7(mdo sde): btab pa'i phyir rgyu des na yul 'di'i ming ni sa las nu ma nu'i yul zhes bya bar 'gyur ro/ /dus de'i tshe na nub phyogs logs nas rgya gar gyi mi phal mo che 'dir 'ong bar 'gyur te/ rgyal po sa las nu ma nu'i 'bangs su mchid kyis 'tshal zhing chu srid gcig par dum
224a1(mdo sde): bar gyur nas/ rgya'i blon po chen po jang sho la sogs pas rim gyis rgya dang / rgya gar gyi grong dang / grong khyer dang / grong rdal 'debs par 'gyur ro/ /de ltar rgyal po sa las nu ma nu de mi rabs du ma'i bar du yul 'di'i rgyal po byed par 'gyur ro/ /
224a2(mdo sde): rgyal po de rnams kyis kyang rim gyis so so nas yul 'dir dgon pa'i gnas dang gtsug lag khang byas na zhing chu dang / 'bangs dang / zhal ta byed pa yang 'bul zhing / la la yang bdag nyid kyang rab tu 'byung bar byed do/ /la la ni bu dang bu mo rab tu 'byin par
224a3(mdo sde): byed do/ /la la ni 'bangs las grangs med pa zhig rab tu 'byung bar gnang bar byed do/ /yul 'dir mi byang chub sems dpa'i rigs can mang po zhig 'byung ste/ rtag tu dkon mchog gsum las dge ba'i rtsa ba sogs shing bsod nams bya ba'i dngos po byed
224a4(mdo sde): par 'gyur ro/ /de ltar na yul 'di ni rgyal po sa las nu ma nus yul gtod pa'i tshul de lta bus 'byung bar 'gyur ro/ /yul 'di ni sangs rgyas 'byung ba re re'i tshe yang 'byung zhing rgyas par 'gyur ro/ /ci'i phyir yul gzhan dang gzhan dag gi ni zhig nas yun ring mo
224a5(mdo sde): zhig tu stong zhing dgon par 'dug la yul dge ba ni sangs rgyas 'byung ba re re'i tshe mi rnams kyis brgyan cing mdzes par 'gyur zhe na/ 'di ltar yul 'di ni thub pa drang srong chen po'i gnas/ de bzhin gshegs pa'i spyod yul mchod rten go ma sa la gan da zhes bya ba
224a6(mdo sde): ri glang ru dang nye ba chu bo go ma'i 'gram na yod pa'i phyir ro/ /mchod rten 'di mdo sde'i nang nas ni ming go ma sa la gan da zhes bya'i/ 'jig rten phal gyi tha snyad du ni chu bo go ma'i 'gram zhes bya bar 'dogs par 'gyur te/ 'di ltar ji srid du mchod rten chu bo go ma'i 'gram zhes bya ba
224a7(mdo sde): dang / 'od srung gi mchod rten 'di gnyis rgyas shing mchod gnas su byed pa de srid du ni yul dge ba yang rgyas shing bzang por 'gyur ro/ /nam mchod rten 'di gnyis rgud pa de'i tshe yul yang rgud cing stongs par 'gyur ro/ /de nas de'i tshe 'khor der 'dus pa'i lha rnams kyis bcom
224b1(mdo sde): ldan 'das kyis bka' stsal pa'i gsung de thos nas mchod rten go ma sa la gan da dang / ri glang ru la dad pa dang gus pa chen po rnyed de/ sangs rgyas bcom ldan 'das la mgo bos phyag 'tshal skyabs su song nas spyan sngar 'di skad du bdag cag kyang dus de'i tshe
224b2(mdo sde): yul 'dir rigs mthon por skyes nas bde bar gshegs pa'i bstan pa srung zhing / yul chos kyi bka' khrims mi nyams par gyur cig ces smon lam btab bo/ /de nas de'i tshe bcom ldan 'das kyis lha'i rgyal po rnam thos kyi bu dang / byang chub sems dpa'
224b3(mdo sde): sems dpa' chen po 'du shes can zhes bya ba dang / lha'i lha mi pham pa zhes bya ba dang / klu'i rgyal po khyim 'tshig ces bya ba dang / lha nam mkha'i dbyangs zhes bya ba dang / lha gser gyi phreng ba can zhes bya ba dang / lha mo lcags kyu can zhes bya ba dang / lha mo
224b4(mdo sde): gnas can zhes bya ba rnams la 'di skad ces bka' stsal to/ /rigs kyi bu khyed rnams la mchod rten go ma sa la gan da dang / ri glang ru yul dang bcas pa dang / nga'i bstan pa dang / sras rnams yongs su gtad kyis yongs su bsrung ba dang / bskyab pa
224b5(mdo sde): dang / bskyang ba dang / mchod gnas su 'gyur bar gyis shig /yul 'di'i rgyal po dang / yul 'dzin pa'i blon po dang / sbyin bdag chos dang 'thun pa rnams kyang yongs su gtad kyis de bzhin du gyis shig /ri glang ru lung bstan pa'i mdo 'di yang
224b6(mdo sde): yongs su gtad kyis 'phel zhing rgyas par gyis shig / gang gi tshe yul 'di me'am chu'am pha rol gyi dmag gis nyen cing phongs par gyur pa na mdo 'di bklag pa dang / kha ton dang / mchod pa dang / bsam pa dang / bsgom pa byas na des na yul de'i gnod pa zhi bar
224b7(mdo sde): 'gyur ro/ /ma 'ongs pa'i dus na sems can rnams kyi las kyi rnam par smin pas yul 'dir sum pa rnams dang bod rnams 'ong bar 'gyur gyis de'i tshe mdo 'di lhogs shig dang / mdo 'di thos nas mdo 'di'i mthu dang / lha rnams kyi byin gyis dad pa med pa de rnams
225a1(mdo sde): yul 'jig par mi byed cing yid kyang 'gyod par 'gyur ro/ /ma 'ongs pa'i dus na yul 'dir rgya rnams kyang 'ong bar 'gyur gyis de'i tshe mdo 'di lhogs shig dang / mdo 'di thos nas dad pa skye bar 'gyur ro/ /dad pa'i stobs kyis yul mi 'jig cing
225a2(mdo sde): phyir zhing bsrung ba dang / bsod nams bya ba'i dngos po yang byed par 'gyur te/ rgyu des na mdo 'di ni yul la phan 'dogs par byed pa yin no/ /mdo 'di'i phan yon gzhan yang mang du yod de yun thung ngus ni brjod par mi nus so/ /de'i phyir mdo 'di khyed rnams la
225a3(mdo sde): yongs su gtad do/ /de nas de'i tshe rnam thos kyi bu la sogs pa lha rnams dang / klu'i rgyal po dang / lha mo de dag thams cad 'khor dang bcas te langs nas bcom ldan 'das kyi spyan sngar pus mo'i lha nga sa la btsugs te/ thal mo sbyar nas 'di skad ces gsol
225a4(mdo sde): to/ /btsun pa bcom ldan 'das bdag cag rnams kyis bcom ldan 'das kyi bka' spyi bos len par 'tshal lo/ /yang gsol pa/ ston pa bcom ldan 'das kyis ji skad bka' stsal pa bzhin du mchod rten go ma sa la gan da dang / ri glang ru yul dang bcas pa
225a5(mdo sde): thams cad kyang yongs su bsrung bar 'tshal/ bde bar gshegs pa'i bstan pa dang chos dang 'thun pa'i rgyal po dang / rab tu byung ba dang / chos dang 'thun par yul 'dzin pa dang / chos dang 'thun pa'i sbyin bdag dang / gang zhig bsod nams bya ba'i dngos po
225a6(mdo sde): bgyid par 'gyur ba de dag thams cad kyang yongs su bsrung bar ni 'tshal na/ bcom ldan 'das ji srid du yul 'dir dkon mchog gsum mchod gnas su bgyid pa dang / yul 'dzin pas kyang chos dang 'thun par yul skyong zhing chos dang mi 'thun pa'i sems can
225a7(mdo sde): rnams kyi mgon mi bgyid pa de srid du ni bdag cag gis yongs su bsrung bar rngo thogs te/ mdo 'di yang li yul yun ring du gnas par bgyi ba'i slad du li yul las nyi 'og tu gyur pa'i rgyal po dang / blon po rnams la mdo sde 'di ni bcom ldan 'das kyis li
225b1(mdo sde): yul gyi ched du ri glang ru la bshad pa yin no zhes rnar grags par bgyi/ sug par thob par bgyi/ sems bsgyur bar bgyi'o/ /bcom ldan 'das nam yul 'dir dkon mchog gsum mchod gnas su mi bgyid cing / chos dang mi 'thun pa rnams kyi mgon lhag par
225b2(mdo sde): bgyid pa de'i tshe bdag cag rnams kyi gzi brjid dang mthu stobs nyams par 'gyur bas yul 'di'i ched dang bsrung bar ni rngo mi thogs so/ /de ci'i slad du zhe na/ bdag cag gi mthu stobs dang gzi brjid ni bde bar gshegs pa'i bstan pa dang / chos dang 'thun par
225b3(mdo sde): yul tshul bzhin du skyong ba dang / bsod nams bya ba'i dngos po dge ba'i rtsa ba'i mthus 'phel bar 'gyur ba lags so/ /de nas de'i tshe sangs rgyas bcom ldan 'das gdan las bzhengs nas ri glang ru'i steng gi 'gram nas mchod rten go ma sa la gan da gang na ba de logs
225b4(mdo sde): su gzigs nas/ yang nas yang du de bzhin gshegs pa'i spyod yul mchod rten go ma sa la gan da ri glang ru dang bcas pa lan gnyis lan gsum gyi bar du byin gyis brlabs nas li yul thams cad dang / mtsho'i nang na gnas pa'i sems can grangs med pa rnams
225b5(mdo sde): la 'od zer dang thugs rje chen pos khyab par mdzad de/ 'od zer de dang thugs rje chen po des chu na gnas pa'i sems can de dag thams cad kyi sdug bsngal ni zhi bar 'gyur/ khro ba dang 'khon du 'dzin pa dang ni bral te/ byams pa'i sems dang ldan par gyur cing lha'i bde
225b6(mdo sde): ba dang ldan nas skad cig de nyid la sems can de dag las grangs med pa zhig tshe 'phos nas lha dang mi rnams kyi nang du skyes te/ sangs rgyas nyid du 'gyur ba'i sa bon rnyed cing byang chub las phyir mi ldog par gyur to/ /de nas de'i tshe bcom ldan 'das kyis lha rnams la
225b7(mdo sde): lan gsum gyi bar du bos nas 'di skad ces bka' stsal to/ /rigs kyi bu khyed kyis dam bcas pa rnams ni brtson 'grus med par mi 'grub bo/ /rigs kyi bu ngas bskal pa grangs med pa gsum gyi bar du dka' ba spyad pa'i bstan pa 'di dang mchod rten go ma sa la
226a1(mdo sde): gan da yul dang bcas pa khyed rnams la yongs su gtad kyis yongs su srungs shig / khyed rnams las gang zhig gis nga rjes su dran zhing gzungs yod pa dang / bstan pa bsrung ba des ni bstan pa 'di la rab tu byung ba rnams yongs su bsrung bar
226a2(mdo sde): gyis shig / de ci'i phyir zhe na/ mi khyim pa la la zhig lo brgya'i bar du nyin re zhing dge ba'i rtsa ba bsod nams chen po byed la/ 'ga' zhig nyin gcig rab tu byung nas bstan pa la gnas na snga mas phyi ma'i bsod nams kyi brgya'i char yang mi chog go/ /de ci'i phyir zhe na/
226a3(mdo sde): sangs rgyas gang gA'i klung gi bye ma snyed thams cad kyang sngar khyim gyi gnas spangs te rab tu byung nas spyod lam de nyid kyis byang chub chen po brnyes so/ /nga yang pha rol tu phyin pa drug yongs su rdzogs te/ sa bcu brnyes nas srid pa tha ma'i tshe na ma phyed na rgyal po'i khab nas byung
226a4(mdo sde): ste nags tshal du gshegs so/ /nags tshal nas bzhon pa rgyal po yab kyi thog tu dkri nas rang gi skra ral gris bregs te/ nga'i gos gya nom pa rin thang med pa rngon pa de dag las chos gos ngur smrig tu brjes so/ /ngas chos gos de gyon nas dus gsum gyi sangs
226a5(mdo sde): rgyas thams cad la phyag 'tshal skyabs su song nas rab tu byung ba'i spyod lam bzung ba dang lha thams cad la phyag 'tshal skyabs su song nas phyi bzhin du 'brang ngo / /nga yang spyod lam de nyid kyis yang dag par rdzogs pa'i sangs rgyas brnyes so/ /de'i phyir bde bar gshegs
226a6(mdo sde): pa'i bstan pa ni dam pa yin par shes par bya'o/ /rab tu byung ba ni bsod nams dang ldan par shes par bya'o/ /'jig rten na rab tu byung bas thob pa ma gtogs par khyim pa'i cha lugs kyis dgra bcom pa'am/ rang sangs rgyas sam/ bla na med pa'i byang chub thob
226a7(mdo sde): pa ni sus kyang ma thos ma mthong ngo / /rab tu byung ba'i spyod lam dam pa 'di ni 'jig rten na lha la sogs pa thams cad kyi mchod gnas yin no/ /de nas de'i tshe lha dang lha mo de thams cad stan las langs nas dbyangs gcig tu sangs rgyas bcom ldan 'das la 'di skad ces
226b1(mdo sde): gsol to/ /btsun pa bcom ldan 'das bdag cag rnams kyis bcom ldan 'das kyis ji ltar bka' stsal pa bzhin 'tshal zhing bsams bzhin du ni bka' las 'gal ba mi 'tshal lo/ /yul 'di sangs rgyas kyis bstan pa dang / de bzhin gshegs pa'i spyod yul
226b2(mdo sde): mchod rten dang bcas pa yang kun du bsrung ba dang / bskyang ba dang / rjes su gzung bar 'tshal gyis/ bcom ldan 'das kyis kyang bdag cag rnams la mthu bstang du gsol/ de ci'i slad du zhe na/ ma 'ongs pa rtsod pa'i dus na byin gyis brlabs brlabs pa'i yul
226b3(mdo sde): 'dir dgra mang po dang / ma dad pa dang / phyir rgol ba bde bar gshegs pa'i bstan pa la dad pa'i khyad par mi rnyed cing / bstan pa gzhig pa'i slad du brtson pa dag 'byung ba'i slad du'o/ /de nas de'i tshe bcom ldan 'das kyis lha de dag la legs so zhes bya ba gnang
226b4(mdo sde): ste/ skyes bu dam pa rnams legs so legs so/ /ngas kyang yul 'di byin gyis brlabs zin te/ byin gyis brlabs pa de nyid kyis mtshams bcad pa yang yin no/ /ma 'ongs pa rtsod pa'i dus na yul 'di gzhom pa'i phyir sum pa'i dmag phal mo che dang / gru gu rus sna
226b5(mdo sde): tshogs dang / hor dang / gzhan yang dad pa med pa dag 'ong bar 'gyur te/ de'i tshe yul gzhan dang gzhan dag nas de bzhin gshegs pa'i gzugs brnyan byin gyis brlabs pa dag yul 'dir gshegs nas yul gyi sa mtshams bsrung bar mdzad de/ bsod nams
226b6(mdo sde): kyi stobs des na yul 'di gtan brlag par mi 'gyur ro/ /gzugs brnyan de dag gi phyi bzhin du byang chub sems dpa' dang / lha dang / klu mthu stobs dang ldan pa mang po dag 'ong zhing yul yul du gnod pa rnams zlog par byed/ dgra rnams kyis yul mi choms par
226b7(mdo sde): byed de/ bde ba can zhes bya ba'i mkhar nas de bzhin gshegs pa bde ba'i 'byung gnas zhes bya ba'i gzugs brnyan gshegs nas nub phyogs mkhar ko shed du bzhugs shing yul gyi sa mtshams bsrung bar 'gyur ro/ /byang phyogs yul she na zha zhes bya ba'i de bzhin
227a1(mdo sde): gshegs pa'i gzugs brnyan she na zha zhes bya ba sa'i 'og nas 'byung bar 'gyur zhing yul gyi sa mtshams bsrung bar 'gyur ro/ /de bzhin gshegs pa'i gzugs brnyan ki'u lang zhes bya bar gshegs nas shar phyogs yul phye ma zhes bya ba'i mkhar du zhugs
227a2(mdo sde): shing yul gyi sa mtshams bsrung bar 'gyur ro/ /de bzhin gshegs pa'i gzugs brnyan phyi se zhes bya ba gshegs nas/ byang phyogs kyi ri glang ru la 'od srung gi mchod rten gyi drung du bzhugs shing dge slong dgon pa pa rnams kyi dge ba'i rtsa ba bskyed cing / de bzhin gshegs
227a3(mdo sde): pa'i bstan pa dang / yul gyi sa mtshams bsrung bar 'gyur ro/ /mkhar dge ba can zhes bya ba'i nang na tshong 'dus ka sa di ze zhes bya bar de bzhin gshegs pa'i gzugs brnyan rgyal po'i pho brang gnas zhes bya ba bzhugs shing mkhar dge ba yul dang bcas pa'i sa
227a4(mdo sde): mtshams bsrung bar 'gyur ro/ /sa gzhi nyo mo nya zhes bya ba gang du rgyal po yo la zhes bya ba sa mkhar brtsig pa'i gros byed par 'gyur ba der de bzhin gshegs pa'i gzugs brnyan cu gon pa na zhes bya ba bzhugs shing mkhar dge ba can zhes bya ba yul dang bcas pa'i sa
227a5(mdo sde): mtshams bsrung bar 'gyur ro/ /gtsug lag khang di na dz+ya zhes bya bar de bzhin gshegs pa mar me mdzad kyi gzugs brnyan thor khong du byas pa gshegs par 'gyur te/ gzugs brnyan de ni 'dzam bu'i gling gi gzugs brnyan thor khong du byas pa thams cad kyi thog
227a6(mdo sde): mar 'byung ba yin no/ /gzugs brnyan de la mi rnams kyis ni mtshan bkor ba'i mar me mdzad ces bya bar 'dogs par 'gyur te/ de ni li yul gyi gzugs brnyan thor khong du byed pa thams cad kyi dper 'byung zhing / bde bar gshegs pa'i bstan pa yul dang bcas
227a7(mdo sde): pa yongs su bsrung bar 'gyur ro/ /gzhan yang de bzhin gshegs pa rin chen mang gi gzugs brnyan yul 'di'i dbus su gshegs nas phyogs bcu'i mtshams gcad par mdzad de/ ji srid du de bzhin gshegs pa'i gzugs brnyan phyogs phyogs na bzhugs pa
227b1(mdo sde): de dag mchod gnas su byed pa de srid du yul 'di brlag par mi 'gyur ro/ /yul 'di nas skyes pa'i mi'am/ yul gzhan nas skyes pa'i mi la la zhig de bzhin gshegs pa'i gzugs brnyan de dag la snying thag pa nas dad pa dang gus pa dang rab tu dang bar byed cing / 'di
227b2(mdo sde): snyam du bde bar gshegs pa'i gzugs brnyan 'di dag ni yul 'di bsrung ba'i slad du gshegs so snyam du yang sems na/ gzugs brnyan de dag kyang sangs rgyas bzhugs pa bzhin du don mdzad par 'gyur ro/ /de ci'i phyir zhe na/ gzugs brnyan de dag nga dang dus
227b3(mdo sde): gsum du gtogs pa'i sangs rgyas thams cad kyis byin gyis brlabs pa'i phyir ro/ /gzhan yang yul 'dir nga'i gzugs brnyan chen po shing rtas 'dren pa byas te/ mkhar dge ba can zhes bya ba'i nang du bzhag nas mchod gnas chen por byed par 'gyur ro/ /des na
227b4(mdo sde): yul 'dir phyogs dang phyogs mtshams nas tshong dpon chen po rnams 'ong bar 'gyur zhing gnod pa rnams kyang zhi bar 'gyur ro/ /gzhan yang yul 'dir de bzhin gshegs pa'i gzugs brnyan nyis brgya rtsa brgyad 'od srung gi mchod rten dang bcas par 'byung bar 'gyur te/ de dag
227b5(mdo sde): thams cad kyang cho 'phrul chen po ston cing sems can rnams kyi sdig pa chen po yongs su sbyong ba dang / gnod pa sel bar mdzad par 'gyur ro/ /yul 'dir gnod pa dang / 'jigs pa dang / skrag pa 'ga' zhig byung na yul 'di'i ched du phyogs lngar sbyor ba byas te/ rgyal po dang
227b6(mdo sde): blon po rnams yul 'dzin pa gang zhig 'jigs pa dang bral bar bya ba'i phyir bde bar gshegs pa'i bstan pa las bsod nams bskyed par 'dod na gtsug lag khang tshar ma zhes bya bar bsod nams bya'o/ /de ci'i phyir zhe na/ yul 'di'i mi rnams kyi dad pa dang / yang dag pa'i
227b7(mdo sde): lta ba ni dang po'i gtsug lag khang de nas skye bar 'gyur ro/ /nam zhig li'i rgyal po dang / blon po dang / yul 'dzin pa rnams la gnod pa rnam pa sna tshogs shig byung na/ ri glang ru la sngon yang dag par rdzogs pa'i sangs rgyas gang na bzhugs bzhugs pa'i gzhi de la bskor
228a1(mdo sde): bar bya'o/ /yul 'di'i sems can rnams las mi dge ba 'chags par 'dod na mchod rten go ma sa la gan da'i drung du bshags par bya'o/ /de ci'i phyir zhe na/ mchod rten de ni sangs rgyas bzhugs pa bzhin du gang dag gis bskor ba'am/ me tog
228a2(mdo sde): gam/ bdug pa'am/ dbyangs sam/ rol mo'i sgras mchod pa byas na de'i mtshams med pa lnga yang nyams dmas par 'gyur na/ gzhan lta smos kyang ci dgos/ yul 'di'i rgyal po dang / blon po dang / yul 'dzin pa gang zhig brtul zhugs chen po'i sdom pa
228a3(mdo sde): len par 'dod pa des ri glang ru la gang na de bzhin gshegs pa'i gzugs brnyan pi se zhes bya ba dang / 'od srung gi mchod rten yod pa de'i dge 'dun las mnod par bya'o/ /de ci'i phyir zhe na/ yul 'dir chos kyi spyod pa yongs su rdzogs pa dang / tshul khrims yongs
228a4(mdo sde): su dag pa ni de nas 'byung bar 'gyur ba'i phyir ro/ /yul 'di'i mi la la zhig chad pa chen po zhig la thug na des ri glang ru la gnas pa'i 'phags pa'i dge 'dun la skyabs su 'gro bar byas te/ des na chad pa de las thar bar 'gyur ro/ /de ci'i phyir zhe na/ gnas de na thar
228a5(mdo sde): pa thob pa stong phrag du ma phyi ma'i mtha'i bar du gnas shing mi stongs pa'i phyir ro/ /rgyu des na ri glang ru dang mchod rten go ma sa la gan da yul dang bcas pa de bzhin gshegs pa rnams kyi chang byu yin no/ /de nas de'i tshe phyogs bcu'i sangs rgyas kyi zhing dag nas byang chub sems
228a6(mdo sde): dpa' nyi khri lhags nas/ bcom ldan 'das gang na ba de logs su thal mo sbyar ba btud de dbyangs gcig tu 'di skad ces gsol to/ /bcom ldan 'das bdag cag rnams kyis kyang thabs sna tshogs kyis de bzhin gshegs pa'i spyod yul dang yul 'di yongs su bskyang
228a7(mdo sde): bar bgyi/ bsrung bar bgyi zhing ji srid du bde bar gshegs pa'i bstan pa dang / dkon mchog gsum la gnas shing / rgyal po dang blon po la sogs pa mi'i tshul khrims dang ldan pa dad pa can dang / yul chos dang 'thun par bgyid pa mchis pa de srid du yongs su mi
228b1(mdo sde): gtang zhing yul 'dir dus dus spyod lam dang cha lugs ci dang ji lta bus sems can mang po'i bsod nams chen po yongs su smin par 'gyur ba dang / sangs rgyas nyid du sems bskyed par 'gyur ba dang / bsam gtan dang / ting nge 'dzin la snyoms par 'jug par
228b2(mdo sde): 'gyur ba dang / sangs rgyas nyid las phyir mi ldog par 'gyur ba de lta bu'i skye ba blang ba'i slad du kha cig gis ni rgyal rigs yongs su gzung bar bgyi/ kha cig gis ni rab tu byung ba dang / khyim pa gzhan gyi cha lugs yongs su gzung bar bgyi'o/ /bcom ldan 'das
228b3(mdo sde): kyis bka' stsal pa/ rigs kyi bu legs so legs so/ /rigs kyi bu khyed rnams kyis 'di ltar bskal pa bzang po'i sangs rgyas thams cad kyi spyod yul dang yul 'di gang du sems can rnams sangs rgyas nyid las phyir mi ldog par 'gyur ba de lta bur chu gang thob shig /
228b4(mdo sde): yang de'i tshe lha rnam thos kyi bu zhes bya ba dang / mi pham pa zhes bya ba la sogs pa lha thams cad kyis bcom ldan 'das la 'di skad ces gsol to/ /bcom ldan 'das da ni byang chub sems dpa' sems dpa' chen po rnams kyis yul 'di bsrung ba'i slad du mthu bstangs pa dang /
228b5(mdo sde): bcom ldan 'das kyis byin gyis brlabs pa dang mthus bdag cag gis kyang de bzhin gshegs pa'i spyod yul dang / byin gyis brlabs brlabs pa'i yul 'di kun tu bsrung zhing yal bar mi gtang bar bgyi ba'i slad du brtson 'grus chen po'i shugs kyis 'bad par 'tshal
228b6(mdo sde): lo/ /gal te yul 'dir gru gu la sogs pa gtum po dad pa ma mchis pa rnams dang / hor dang / sum pa'i dmag dag mchi bar 'gyur na/ de dag phan tshun nang 'khrug 'byung ba dang / de dag gi 'khor nang mi 'thun par 'gyur ba dang / 'gum par 'gyur bar
228b7(mdo sde): bgyi'o/ /yang na de dag ci nas kyang 'dir mchi zhing de bzhin gshegs pa'i bstan pa 'jig mi nus par bgyi ba'i slad du gzhan gyi dbang du 'gyur bar bgyi'o/ /gal te rgya'i dmag dag mchis par gyur na de dag gi sems dad par bgyi zhing / slar yul 'di la phan
229a1(mdo sde): 'dogs pa dang phyis yul 'dir bsod nams bya ba'i dngos po dge ba rgya chen po bgyid du stsal to/ /nam zhig yul 'di'i sems can rnams la gnod pa bgyid pa de'i tshe na yang phyir dad par bgyi zhing / mdo 'di yang khong du chud par bgyid du
229a2(mdo sde): stsal to/ /gang gi tshe de dag ma 'ongs pa'i dkon mchog gsum gyi yo byad la dbang 'tshal zhing / mnga' 'phrog pa dang / sems can bsod nams dang ldan pa rnams la 'tshe ba de'i tshe ni bdag cag gi 'khor gnod sbyin dad pa can dang dad pa ma mchis pa du ma zhig dbang
229a3(mdo sde): bskur te bkye nas yul der ci nas kyang yun ring zhig gi bar du rgud par bgyi zhing yul 'di 'jig mi nus par bgyi ba'i slad du mu ge dang nad dang pha rol gyi dmag mchi bar bgyid du stsal to/ /li yul gyi nor rdzas de dag gis 'tshal ba rnams kyang bkra mi shis par bgyi zhing gang
229a4(mdo sde): dang gang du phyin pa'i yul de thams cad du yang sman yon mi thogs shing 'khrug par bgyi'o/ /de dag gi yul 'dzin pa dang dmag dpon yang rgud par bgyi'o/ /bod kyi dmag rnams la yang de bzhin du rig par bgyi ste/ de gang gi tshe de dag chos dang 'thun par yul 'di
229a5(mdo sde): 'dzin cing srung na ni bdag cag rnams kyis kyang de dag yongs su bskyang zhing rgyal bar 'gyur bar bgyi'o/ /nam zhig de dag bde bar gshegs pa'i bstan pa 'jig pa dang yul gyi mi la gnod par bgyid pa de'i tshe ni dmag rnams nang 'khrug 'byung ba dang / dmag gi dpon
229a6(mdo sde): po yang che thang du rgud par bgyi ste/ rgyas par ni snga ma bzhin no/ /ma 'ongs pa'i dus na yul 'di'i rgyal po dang blon po sems gya gyu can/ bsod nams chung ba dang / dad pa med pa/ dkon mchog gsum gyi dkor la 'jol nyag tu rlom zhing / yul gyi rtsis mgo dang
229a7(mdo sde): 'gal bar bgyid pa/ nor rdzas ma brtags pas go 'phang tshol la sems can bsod nams dang ldan pa rnams la sun 'byin tu rgol ba/ ngo tsha med pa/ mngan dus can/ 'dod pa'i yon tan gyis ngoms mi myong ba/ rab tu 'byung ba dag gis sems skyo ba la la dag
229b1(mdo sde): 'byung bar 'gyur na de dag ni bdag cag gis kyang yul 'di nas dbyung zhing yul ngan pa gzhan dang gzhan dag tu spyugs par bgyi ste/ tshul de lta bus yul 'di yongs su bskyang ba dang bsrung bar bgyi'o/ /bcom ldan 'das slad ma rtsod pa'i dus na yul 'di gzhig
229b2(mdo sde): par brtson pa'i sems can bdud kyi phyogs sdig pa bgyid pa/ mthu stobs dang ldan pa/ yul dag tu sems can rnams kyi dad pa zlog par bgyid pa/ sems gdug cing brlang ba'i lha dang / klu dang / gnod sbyin dang / srin po du ma zhig 'byung bar 'gyur la/
229b3(mdo sde): de dag kyang bdag cag gi dbang du mi 'gyur na de la bdag cag gis thabs ji ltar 'tshal/ bcom ldan 'das kyis bka' stsal pa/ rigs kyi bu khyed yid skyo bar ma byed cig /de ci'i phyir zhe na/ gling bzhi pa 'di na byang chub sems dpa' rnams dang / lha mthu
229b4(mdo sde): stobs che ba dang / klu dang / gnod sbyin sa thob pa du ma zhig gnas pa de dag la sems 'jam pos mchod pa chen po byas te/ mchod rten go ma sa la gan da dang / gtsug lag khang tshar ma la sogs pa yul byin gyis brlabs brlabs pa rnams su theg pa chen
229b5(mdo sde): po'i sde snod shes rab kyi pha rol tu phyin pa dang / 'dus pa chen po dang / sangs rgyas phal po che dang / dkon mchog brtsegs pa la sogs pa shin du rgyas pa'i sde mang po lhogs shig dang / yul so so nas byang chub sems dpa' sa bcu pa la sogs pa dang / mthu
229b6(mdo sde): stobs che ba'i sems can de dag yul 'dir 'ongs nas chos kyi ro mnos shing dus gsum du gtogs pa'i de bzhin gshegs pa rnams kyi dam tshig las mi 'gal bar byed/ bskal pa bzang po'i sangs rgyas rnams kyi spyod yul dang yul yang srung bar byed/ yul
229b7(mdo sde): 'di'i mi dang bstan pa yang srung bar byed par 'gyur ro/ /gzhan yang ma 'ongs pa'i dus na yul dge ba 'di'i rgyal po mthu chung bar 'gyur te/ mthu chung ba des na rang gi mthu stobs kyis yul mi thub pas rgyal po dad pa can gzhan 'di lta ste/ bod kyi rgyal po dang /
230a1(mdo sde): rgya'i rgyal po la sogs pa la skyabs btsal nas yul srung bar byed do/ /de ci'i phyir zhe na/ ma 'ongs pa'i dus na rgya dang bod kyi yul du dkon mchog gsum gnas shing mchod gnas chen por byed pa dang / yul de dag kyang byang chub sems dpa'
230a2(mdo sde): sems dpa' chen po'i gnas su 'gyur zhing / sems can de dag kyang byang chub chen po'i lam tshol ba'i ngang tshul can theg pa chen po la dad pa/ ting nge 'dzin la gzhol bar 'gyur te/ de dag gi mthu stobs kyis li yul gyi mi dang / dkon mchog gsum brlag par mi
230a3(mdo sde): 'gyur ro/ /skyes bu dam pa khyed rnams kyis kyang bod dang rgya'i rgyal po dang blon po dag ci nas kyang mchod rten go ma sa la gan da dang / yul dge ba 'di la ri mo byed par 'gyur ba dang / yul 'dir bsod nams bya ba'i dngos po dge ba rgya chen po byed par 'gyur ba dang / yul
230a4(mdo sde): 'di'i mi nyi 'og dad pa med pa'i yul gzhan du 'khyams pa rnams kyang sdug bsngal dang dbral zhing bde bar rang gi yul du bskyal nas phyir yang dag pa'i lta ba can dang / bsod nams la dga' bar 'gyur bar sems sgyur cig dang / dge ba'i rtsa ba de'i stobs kyis
230a5(mdo sde): skyes bu dam pa khyed rnams kyi dge ba'i rtsa ba dang / mdangs dang / gzi brjid dang / 'khor 'phel bar 'gyur zhing sangs rgyas nyid du yang nye bar 'gyur gyis/ dus gsum du gtogs pa'i de bzhin gshegs pa rnams kyi gdams ngag la byas pa gzo bar gyis
230a6(mdo sde): shig / 'di ltar yul 'di'i sems can rnams ni phyir mi ldog pa byang chub sems dpa'i las dang ldan pa/ snying rje dang ldan pa/ bden pa dang ldan pa/ gtong phod pa/ phrag dog dang 'khon du 'dzin pa rnam par spangs pa/ byas pa gzo ba/ chos la dga' ba/ yang dag
230a7(mdo sde): pa'i lta ba can/ log par lta ba thams cad rnam par spangs pa/ sems 'jam par 'gyur te/ rgyu des na dge ba rnams zhes bya'o/ /yul 'di'i mkhar yang mi byams pa dang 'jam pa'i sems dang ldan pa rnams dang / mchod rten dang gtsug lag khang du mas brgyan
230b1(mdo sde): par 'gyur te/ de'i phyir mkhar dge ba can zhes bya'o/ /gzhan yang yul gzhan dag nas sems can dad pa med pa sdang ba 'khon du 'dzin pa dag yul 'dir 'ongs pa kun yul 'di'i rdul gyis reg cing / yul 'di nas 'khrungs pa'i 'tsho ba la longs spyod na de
230b2(mdo sde): dag thams cad kyis sems bsgyur nas sems 'jam pa dang / mnyen pa dang / byams pa'i bsam pa dang / khro ba dang 'khon du 'dzin pa spangs pa dang / dad pa dang / yang yul 'di'i sdig pa mi byed par 'gyur te/ yul 'di ni yon tan mang po de dag dang ldan
230b3(mdo sde): pa yin no/ /de nas de'i tshe sngar sangs rgyas bcom ldan 'das kyis lan gsum gyi bar du byin gyis brlabs nas 'od zer thugs rje chen po dang bcas te bkye ba des chu na gnas pa'i sems can rnams kyi sems yongs su dag pa dang / bde ba dang ldan par byas nas
230b4(mdo sde): chu'i nang nas slar 'thon te/ phyogs bcu'i sangs rgyas kyi zhing thams cad du khyab par gyur to/ /yang 'od zer de dag slar log nas byang chub sems dpa' sems dpa' chen po rnams kyis yul byin gyis brlabs pa dang / nyan thos chen po rnams kyis yul byin
230b5(mdo sde): gyis brlabs pa dang / mtsho'i nang nas byung ba'i pad ma'i steng na de bzhin gshegs pa'i gzugs brnyan bzhugs pa de dang de dag gi 'od zer dang 'dres nas nam mkha' la 'phags te steng gi nam mkha' khebs par gyur cing li yul thams cad du lha'i me tog gi char
230b6(mdo sde): phab bo/ lha'i me tog de dag phan tshun du reg pa las chos kyi sgo mo 'di lta ste/ sangs rgyas dang / chos dang / dge 'dun gyi mtshan dang / yang dag pa'i lta ba dang / shes rab dang / tshul khrims dang / dge ba'i rtsa ba dang / de bzhin gshegs pa rnams kyi dka'
230b7(mdo sde): ba spyad pa dang / smon lam dang / byang chub sems dpa'i rdzu 'phrul dang / sems can yongs su smin par byed pa dang / dge sbyong gi 'bras bu bzhi po rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa dang / khams gsum gyi srid pa
231a1(mdo sde): las nges par 'byin pa dang / rnam par thar pa'i sgo gsum dang / 'du byed 'jig pa dang / dran pa nye bar gzhag pa dang / 'phags pa'i bden pa dang / rdzu 'phrul gyi rkang pa dang / bsam gtan dang / bsdu ba'i dngos po dang / so so yang dag par rig pa dang / gzugs med
231a2(mdo sde): pa'i snyoms par 'jug pa bzhi dang / dbang po yongs su dag pa dang / byang chub kyi phyogs dang 'thun pa'i chos mtha' dag gi sgra 'byin par gyur to/ /gzhan yang sems yongs su dag pa dang / byang chub kyi yan lag dang / 'phags pa'i lam dang / snyoms par 'jug pa dang / sa dang /
231a3(mdo sde): stobs dang / thugs rje dang / byams pa chen po dang / rten cing 'brel par 'byung ba dang / the tshom sel ba dang / sangs rgyas nyid las mi ldog pa dang / ting nge 'dzin dang / mngon par rtogs pa dang / mi skye ba'i chos la bzod pa dang / ma 'dres pa dang / sangs rgyas nyid du 'gyur ba dang /
231a4(mdo sde): mi rtag pa dang / sdug bsngal ba dang / bdag med pa dang / stong pa dang / ma byas pa dang / ma skyes pa dang / phyin ci ma log pa dang / yang dag pa'i mtha' dang / de bzhin gshegs pa'i snying po'i khongs su gtogs pa rnam par mi rtog pa'i ye shes rtogs pa dang / rnal 'byor pa rnams
231a5(mdo sde): kyis so so rang gis rig pa'i spyod yul dang / skye ba sdug bsngal ba dang / rga ba dang / sdug pa dang bral ba dang / mi sdug pa dang phrad pa dang / 'dod pa btsal te ma rnyed pa'i sdug bsngal gyi sgra yang byung bar gyur to/ /gzhan yang phung po lnga po dag la sems can med pa dang / gso ba dang /
231a6(mdo sde): gang zag dang / srog med pa dang / chos bden pa skye ba med pa dang / 'gag pa med pa dang / rtag pa med pa dang / chad pa med pa/ 'ong ba med pa/ 'gro ba med pa dang / dkon mchog gsum gyi gdung dang / byin gyis brlabs dang / 'gro ba lnga po dag gi 'khrul ba rmi lam lta bu dang / 'khor ba'i
231a7(mdo sde): 'du byed btson ra lta bu dang / sgyu ma dang / smig rgyu dang / chu zla dang / brag ca lta bu'o zhes bya ba'i sgra byung bar gyur te/ gzhan yang dad pa dang mngon par rtogs pa dang / brtson 'grus dang / dge ba bcu'i las kyi lam dang / 'khor bas skyo ba dang / de lta bu la sogs pa sgra brgya stong du ma byung bar
231b1(mdo sde): gyur to/ /de nas 'khor 'dus pa mang po de dag dang / byang chub sems dpa' phyogs phyogs nas lhags pa de dag thams cad sa la gnas pa'i lha dang / klu dang / nam mkha' la gnas pa'i lha dang / gnod sbyin thams cad sems ngo mtshar du gyur nas rangs pa skyes te/ chos kyi sgo mo'i sgra de
231b2(mdo sde): dag la yid mi phyed par gyur to/ /de nas de'i tshe 'khor de dag gi khong du chud par bya ba'i phyir byang chub sems dpa' sems dpa' chen po 'jam dpal gzhon nur gyur pas bcom ldan 'das la 'di skad ces gsol to/ /bcom ldan 'das ci'i slad du cho 'phrul chen po 'di lta bu bstan pa lags/
231b3(mdo sde): bcom ldan 'das kyis tshangs pa'i dbyangs kyis bka' stsal pa/ 'jam dpal chos kyi sgo mo 'di dag ni yul dge ba nas skye ba'i sems can rnams kyi ched dang / 'khor bzhi po rnams kyi ched du yang lhag par byin gyis brlabs nas bstan pa yin te/ chos kyi sgo mo 'dis ni byang chub sems dpa' rnams
231b4(mdo sde): tshegs chung ngu dang / 'bad pa chung ngus dbang po dang / shes pa yongs su dag par 'gyur zhing / chos kyi sgo mo de dang de dag kyang mngon par rtogs par 'gyur ro/ /ma 'ongs pa'i skye bo de dag ni byis pa chung ngu yan cad chos mngon par rtogs par dga' zhing rtsed mor yang chos kyi sgo mo 'di dag smra bar 'gyur ro/ /
231b5(mdo sde): sems can de dag dbang po yongs su brtas nas chos kyi mig rnam par dag pas de bzhin gshegs pa'i sku yang mthong bar 'gyur/ chos kyi rna ba rnam par dag pas chos yang dag par nod pa yang thos par 'gyur/ de dag 'khor ba na 'du byed dang chos thams cad las kyang sems rnam par grol
231b6(mdo sde): bar 'gyur te/ sems de lta bu des na yul dgon pa byin gyis brlabs pa 'dir dge ba'i phyogs la brtson pa'am/ yang na ri glang ru la gnas pa de dag thams cad dngos grub thob par 'gyur te/ bdud sdig can gyis kyang glags mi rnyed na gzhan dag gis lta smos kyang ci dgos/ 'di lta ste/ lha
231b7(mdo sde): rnams kyis 'khor gnod sbyin nam/ dri za'am/ mi'am ci chad pas bcad par 'gyur na'ang mchod rten go ma sa la gan da dang / ri glang ru la 'khras na de dag gis mi mthong bar 'gyur ro/ /brgya la mthong na yang sems zhi bar 'gyur te/ rgyu des na ri glang ru dang / mchod rten go ma sa la gan da ni mtshams
232a1(mdo sde): bcad pa dang / gtsang byed dang / skyabs dang / 'jig rten gyi khams gzhan dag na gnas pa'i sems can rnams kyis kyang phyag bya bar 'os pa yin no/ /mchod rten go ma sa la gan da dang / ri glang ru dang / yul dge ba dang / mkhar dge ba can dang / dgon pa byin gyis brlabs
232a2(mdo sde): brlabs pa'i ming thos nas dad pa skyes pa tsam gyis kyang sdig pa chen po 'byang bar 'gyur ro/ /de nas de'i tshe bcom ldan 'das kyis tshe dang ldan pa shA ri'i bu dang / rnam thos kyi bu la bka' stsal pa/ rigs kyi bu khyed gnyis song la mtsho chen po 'di sha'i ri drol te/ byang phyogs logs su gyi
232a3(mdo sde): sho gtsang po'i nang du pho la chu na gnas pa'i sems can rnams la mi gnod par srung ba dang / yul 'dis mtshams mngon par gyis shig /de nas nyan thos chen po shA ri'i bu dang rnam thos kyi bus de bzhin 'tshal lo zhes gsol nas rdzu 'phrul gyis nam mkha' las sha'i ri gang na ba de logs su
232a4(mdo sde): chas te/ shA ri'i bus ni lag na khar gsil thogs/ rnam thos kyi bus ni lag na mdung thogs nas sha'i ri phyed stam pas blangs te/ nub phyogs logs su bzhag nas chu srol chen po btod de mtsho srog chags dang bcas par gyi sho gtsang po'i nang du pho ste/ tshul de lta bus mchod rten go ma
232a5(mdo sde): sa la gan da dang / ri glang ru dang / li yul de mngon par byas so/ /de nas bcom ldan 'das kyis 'phags pa spyan ras gzigs dbang phyug dang / byams pa la sogs pa byang chub sems dpa' sems dpa' chen po brgyad dang / byang chub sems dpa' nyi khri drang srong dang bcas pa dang / rnam
232a6(mdo sde): thos kyi bu dang khyim gcig la sogs pa lha chen po brgyad dang / 'khor sum khri lnga stong lnga brgya dang bcas pa la mchod rten go ma sa la gan da la sogs pa yongs su gtad de/ lha de dag gis kyang de bzhin du mnos so/ /bcom ldan 'das kyis kyang de bzhin du gnang ngo / /bcom ldan
232a7(mdo sde): 'das kyis de skad ces bka' stsal pa dang / 'khor de dag thams cad bcom ldan 'das kyis gsungs pa la yi rangs te mngon par bstod do// //'phags pa glang ru lung bstan pa zhes bya ba theg pa chen po'i mdo rdzogs so// //
232b1(mdo sde): @##/ /rgya gar skad du/ shA rdU la kar+Na a ba dA na/ bod skad du/ stag rna'i rtogs pa brjod pa/ sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na/ rgyal
232b2(mdo sde): bu rgyal byed kyi tshal mgon med zas sbyin gyi kun dga' ra ba na bzhugs te/ de nas tshe dang ldan pa kun dga' bo snga dro'i dus su chos gos dang lhung bzed thogs nas mnyan yod du bsod snyoms la zhugs so/ /de nas tshe dang ldan pa kun dga' bo bsod snyoms spyad de zas kyi bya ba byas
232b3(mdo sde): nas chu mig gzhan zhig tu chu'i phyir phyin no/ /der phyin pa dang / yang de'i tshe chu mig de la gdol pa'i bu mo gzugs bzang mo zhes bya ba chu 'chu zhing 'dug go/ /de nas tshe dang ldan pa kun dga' bos gdol pa'i bu mo gzugs bzang mo la 'di skad ces smras so/ /sring mo bdag
232b4(mdo sde): la chu byin cig / de nas gdol pa'i bu mo gzugs bzang mos tshe dang ldan pa kun dga' bo la 'di skad ces smras so/ /btsun pa kun dga' bo bdag ni gdol pa'i bu mo lags so/ /sring mo rus dang rigs 'dri ba ma yin gyis/ 'on kyang de nas chu chus la byin cig btung bar
232b5(mdo sde): bya'o/ /de nas gdol pa'i bu mo gzugs bzang mos tshe dang ldan pa kun dga' bo la chu byin no/ /de nas tshe dang ldan pa kun dga' bos chu 'thungs nas song ngo / /de nas gdol pa'i bu mo gzugs bzang mos tshe dang ldan pa kun dga' bo'i bzhin dang / lus dang / skad gdangs
232b6(mdo sde): rnams rab tu legs par mtshan mar bzung ste/ tshul ma yin pa'i yid la byed pas kun tu chags pa skyes par gyur te/ tshe dang ldan pa kun dga' bo la kho mo'i 'dod pa skyes na/ bdag gi mas rig sngags shes pas de'i mthus/ 'phags pa kun dga' bo bkug la khyo bya'o snyam
232b7(mdo sde): du bsams so/ /de nas gdol pa'i bu mo gzugs bzang mo chu thogs nas/ gdol pa'i khyim gang na ba der song ste phyin nas/ chu bum phyogs gcig tu bzhag nas rang gi ma la 'di skad ces smras so/ /kye yum mkhyen par mdzod cig /kun dga' bo zhes bya ba'i dge
233a1(mdo sde): slong dge sbyong gau ta ma'i nyan thos bsnyen bkur ba de bdag khyor 'tshal gyis yum khyod kyis dpyod kyis de 'dir khug shig / de'i mas smras pa/ ngas kun dga' bo zhi ba dang / 'dod chags dang bral ba ma yin na dgug par nus mod kyi/ 'on kyang ko sa la'i
233a2(mdo sde): rgyal po gsal rgyal dge sbyong gau ta ma la mchog tu dad pas bsten zhing bsnyen bkur byed pas/ gal te des shes na des gdol pa'i rigs rnams brlag par 'gyur ro/ /dge sbyong gau ta ma ni 'dod chags dang bral ba thams cad zil gyis gnon zhes thos so/ /de skad ces
233a3(mdo sde): smras pa dang / gdol pa'i bu mo gzugs bzang mos ma la 'di skad ces smras so/ /gal te dge sbyong gau ta ma de 'dod chags dang bral ba yin yang rung de'i nye gnas dge slong kun dga' bo de ma bkug na bdag lceb bo/ /gal te de khugs na ni bdag 'tsho bar 'gyur ro/ /
233a4(mdo sde): mas smras pa/ dge sbyong kun dga' bo dgug gis srog ma dor cig /de nas gdol pa'i bu mo gzugs bzang mo'i mas khang pa'i dbus lci bas byugs nas gru bzhir byas te/ dUr ba brngas nas me sbar zhing me tog dang / arka brgya rtsa brgyad la sngags bzlas nas re re nas mer
233a5(mdo sde): bskyur ro/ /de la rig sngags ni 'di yin te/ a ma le bi ma le ku ku se ma ma ne ye na ban d+ho smi bin du na i tsu yA de bo bi ra sha Sha ti bi d+yo ti ta gar dza ti bisma ya pa rA dza ya ma b+hi bar+d+ha yi tuM de be b+h+yo ma nu She b+h+yo gan d+ha ra be b+h+yaHshe ki khi gra ha de bA bi shi ki gra ha do pa A nan dA s+ya a ga ma nA ya
233a6(mdo sde): kra ma ne ya dzu ho mo swa hA/ de nas tshe dang ldan pa kun dga' bo sems g.yos te/ gtsug lag khang de nas langs nas gdol pa'i khyim gang na ba der song ngo / /de nas tshe dang ldan pa kun dga' bo rgyang ring mo nas 'ong ba gdol pa mos mthong ngo / /mthong nas kyang gzugs bzang
233a7(mdo sde): mo la 'di skad ces smras so/ /bu 'ong ba 'o ni ni dge sbyong kun dga' bo yin gyis shes par gyis shig /de nas gdol pa'i bu mo gzugs bzang mo dga' zhing mgu la yi rangs te/ tshe dang ldan pa kun dga' bo'i mal bshams so/ /de nas tshe dang ldan pa kun dga' bo gdol
233b1(mdo sde): pa'i khyim gang na ba der song ste phyin nas stegs bu la brten nas phyogs gcig tu 'dug ste/ tshe dang ldan pa kun dga' bo ngu zhing 'di skad ces smras so/ /bdag gis nyam nga ba'i gnas skabs 'di thob na/ da ltar bcom ldan 'das bdag la mi dgongs so/ /de nas bcom
233b2(mdo sde): ldan 'das kyis tshe dang ldan pa kun dga' bo la dgongs par mdzad do/ /dgongs ma thag tu yang dag par rdzogs pa'i sangs rgyas kyi sngags kyis gdol pa'i sngags nyams par mdzad do/ /de'i sngags ni 'di yin te/ s+thi ti ra tsu ti ra ni swa ti sarba prA Ni b+h+yaH se ra pra sa naM ni rdo ShaM
233b3(mdo sde): taM sarba to pA yaM i ta yo ya tra sha s+yan+ta p+ta yA ni tsa li tA ni tsA taM be de bA na maH sh+yaM ti sarba sid d+ha tsa yo gi na e te na sa t+ya bA kye na swa s+t+ya A nan da ya bik+Sha be/ de nas tshe dang ldan pa kun dga' bo gdol pa'i rig sngags bkrol nas gdol pa'i khyim nas byung nas rang gi gtsug lag
233b4(mdo sde): khang gang na ba der 'gro bar brtsams so/ /gdol pa'i bu mo gzugs bzang mos mthong nas/ tshe dang ldan pa kun dga' bo la bltas nas rang gi ma la 'di skad ces smras so/ /kye yum dge slong kun dga' bo 'di mchi zhing gda'o/ /de'i mas smras pa/ bu nges par dge
233b5(mdo sde): sbyong gau ta mas dran par byas pas des na bdag gi sngags nyams par gyur to/ /gzugs bzang mos smras pa/ yang ci yum dag sbyong gau ta ma'i sngags khyad par du stobs dang ldan la bdag cag gi de lta ma yin nam/ de la mas slar smras pa/ bu dge sbyong gau ta ma'i sngags khyad
233b6(mdo sde): par du stobs dang ldan pa yin gyi/ bdag cag gi de lta ma yin no/ /bu 'jig rten na sngags mthu dang ldan pa'i sngags gang yin pa de dag thams cad dge sbyong gau ta ma 'dod na rab tu 'joms par byed do/ /yang 'jig rten pa'i sngags mthu dang ldan pa thams cad kyis dge sbyong gau ta
233b7(mdo sde): ma'i sngags rab tu gzhom par mi nus so/ /de lta bas na dge sbyong gau ta ma'i sngags ni ches stobs dang ldan pa yin no/ /de nas tshe dang ldan pa kun dga' bo bcom ldan 'das ga la ba der song ste/ rim gyis phyin nas bcom ldan 'das kyi zhabs la spyi bos gtugs nas phyogs
234a1(mdo sde): gcig tu 'dug go/ /phyogs gcig tu 'dug nas/ bcom ldan 'das la tshe dang ldan pa kun dga' bos gnas skabs de gsol pa dang / bcom ldan 'das kyis tshe dang ldan pa kun dga' bo la bka' stsal pa/ kun dga' bo khyod kyis yi ge drug pa'i rig
234a2(mdo sde): sngags 'di bstan gyis zung la chongs shig / lhogs la kun tu bzung na bdag nyid la phan pa dang bde bar 'gyur zhing / dge slong dang / dge slong ma dang / dge bsnyen dang / dge bsnyen ma rnams la phan pa dang bde ba thob par 'gyur ro/ /kun dga' bo yi ge drug pa'i
234a3(mdo sde): rig sngags ni 'di yin te/ de bzhin gshegs pa dgra bcom pa yang dag par rdzogs pa'i sangs rgyas drug gis gsungs shing / rgyal po chen po bzhi dang / lha'i dbang po brgya byin dang / mi mjed kyi bdag po tshangs pa dang / da ltar yang dag par rdzogs pa'i sangs
234a4(mdo sde): rgyas ngas kyang gsungs pa yin gyis/ de lta bas na khyod kyis zung shig /thon cig /kun du lhogs shig /'di lta ste/ aN Da re ke yu re d+hi ha ste sa ra ge be ban+ta ma ti d+ha ri bi Sha tsi li mi li sA ta na yu sna tha ya saM b+ha gI lA go la pa ti ka DaM tsi la/ kun dga' bo yi ge drug
234a5(mdo sde): pa'i rig sngags 'di ni yongs su srung ba dang / bdag nyid bkra shis par byed pa yin te/ bsad pa'i ni chad pas grol bar 'gyur ro/ /chad pas bcad pa ni brgyad pas bral bar 'gyur ro/ /brgyad par 'os pa ni yang de bzhin du smras pas bral bar 'gyur ro/ /kun dga'
234a6(mdo sde): bo ngas lha dang bcas pa bdud dang bcas pa/ tshangs pa dang bcas pa'i 'jig rten na/ dge sbyong dang bram zer bcas pa'i skye dgu'i tshogs dang / lha dang / mi rnams las gang zhig yi ge drug pa'i rig sngags 'dis bsrung ba byas nas/ bsrung skud dpung pa la
234a7(mdo sde): btags na bkra shis par byed de/ las kyi rnam par smin pa ma gtogs par gzhan gyis zil gyis gnon par nus pa de lta bu yang dag par rjes su ma mthong ngo / /de nas gdol pa'i bu mo gzugs bzang mos de nyid kyi mtshan mo lus khrus byas gos sar pa
234b1(mdo sde): bgos nas mu tig do shal gyis brgyan te/ grong khyer mnyan yod ga la ba de nas byung ste song nas grong khyer gyi sgo drung du bsdad de/ tshe dang ldan pa kun dga' bo 'ong ba la sdod cing nges par 'dir dge slong kun dga' bo 'ong ngo zhes sems so/ /de nas tshe dang ldan pa kun dga'
234b2(mdo sde): bo snga dro'i dus su chos gos dang lhung bzed thogs nas/ mnyan yod du bsod snyoms la zhugs so/ /gdol pa'i bu mo des tshe dang ldan pa kun dga' bo rgyang ring po nas 'ong ba mthong ngo / /mthong nas kyang tshe dang ldan pa kun dga' bo'i phyi bzhin du 'brang ngo / /'dug na 'dug
234b3(mdo sde): cing 'gro na 'gro bar byed do/ /khyim gang dang gang du bsod snyoms la zhugs pa de dang der sgor cang mi smra bar sdod do/ /de nas tshe dang ldan pa kun dga' bos gdol pa'i bu mo gzugs bzang mo phyi bzhin du 'brang ba mthong ngo / /mthong nas kyang ngo tsha zhing khrel gyis dogs
234b4(mdo sde): pas sdug bsngal zhing yid mi bde bas myur du mnyan yod nas byung nas/ rgyal byed kyi tshal ga la ba der song ngo / /de nas gdol pa'i bu mo gzugs bzang mo tshe dang ldan pa kun dga' bo'i phyi bzhin du rjes su 'brang ngo / /tshe dang ldan pa kun dga' bo bcom ldan 'das
234b5(mdo sde): ga la ba der song ste phyin nas/ bcom ldan 'das kyi zhabs la mgo bos phyag 'tshal te/ phyogs gcig tu 'dug go/ /de nas tshe dang ldan pa kun dga' bos bcom ldan 'das la 'di skad ces gsol to/ /bcom ldan 'das gdol pa'i bu mo gzugs bzang
234b6(mdo sde): mo 'di phyi bzhin du rjes su 'brang zhing mchis la mchi na/ khyim gang dang gang du bsod snyoms la zhugs pa'i khyim de dang de'i sgor mchis nas cang mi smra bar mchis so/ /bcom ldan 'das bdag la bskyab tu gsol/ bde bar gshegs pa bdag la bskyab tu gsol/ de
234b7(mdo sde): skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /ma 'jigs ma 'jigs shig /de nas bcom ldan 'das kyis gdol pa'i bu mo gzugs bzang mo la 'di skad ces bka' stsal to/ /ci gzugs
235a1(mdo sde): bzang mo dge slong kun dga' bo khyim thab tu bya bar 'dod dam/ btsun pa 'tshal lags so/ /bcom ldan 'das kyis bka' stsal pa/ gzugs bzang mo pha mas dge slong kun dga' bo la rjes su 'gro bar gnang ngam/ bcom ldan 'das gnang lags
235a2(mdo sde): so/ /bde bar gshegs pa gnang lags so/ /bdag gis slar yang go bar bgyi'o/ /de nas gdol pa'i bu mo gzugs bzang mos bcom ldan 'das la rab tu mnyan nas/ bcom ldan 'das kyi zhabs la spyi bos gtugs nas lan gsum bskor ba byas te/
235a3(mdo sde): bcom ldan 'das kyi thad nas slar song ste gang na rang gi pha ma yod pa der song ste phyin nas/ pha ma'i rkang pa la mgo bos phyag 'tshal nas/ phyogs gcig tu 'dug ste/ rang gi pha ma la 'di skad ces smras so/ /yab yum dge sbyong gau ta ma rang gis dge slong kun dga' bo
235a4(mdo sde): stsal to/ /de nas pha mas gdol pa'i bu mo gzugs bzang mo khrid nas/ bcom ldan 'das ga la ba der song ste phyin nas/ bcom ldan 'das kyi zhabs la spyi bos phyag byas te phyogs gcig tu 'dug go/ /gdol pa'i bu mo gzugs bzang mos kyang bcom ldan
235a5(mdo sde): 'das kyi zhabs la spyi bos phyag 'tshal nas phyogs gcig tu 'dug go/ /phyogs gcig tu 'dug nas kyang gdol pa'i bu mo gzugs bzang mos bcom ldan 'das la 'di skad ces gsol to/ /'di gnyis ni bdag gi pha ma lags so/ /de nas bcom ldan
235a6(mdo sde): 'das kyis gdol pa'i bu mo gzugs bzang mo'i pha ma la 'di skad ces bka' stsal to/ /bu mo gzugs bzang mo dge slong kun dga' bo la ster ram/ de gnyis kyis gsol pa/ bcom ldan 'das stsal lo/ /bde bar gshegs pa stsal lo/ /de lta na khyed gnyis rang
235a7(mdo sde): gi khyim du slar song shig / de nas gdol pa'i bu mo gzugs bzang mo'i pha mas bcom ldan 'das kyi zhabs la spyi bos phyag 'tshal nas/ bcom ldan 'das la lan gsum bskor ba byas te/ bcom ldan 'das kyi thad nas song ngo / /de nas bcom ldan 'das kyis
235b1(mdo sde): gdol pa'i bu mo gzugs bzang mo'i pha ma song nas ring mo ma lon par thugs su chud nas/ gdol pa'i bu mo gzugs bzang mo la 'di skad ces bka' stsal to/ /gzugs bzang mo dge slong kun dga' bo don du gnyer ram/ bcom ldan 'das don du gnyer lags so/ /
235b2(mdo sde): bde bar gshegs pa don du gnyer lags so/ /de lta yin na gzugs bzang mo dge slong kun dga' bo'i cha byad du gyis shig /bcom ldan 'das gzung bar bgyi'o/ /bde bar gshegs pa gzung lags so/ /bcom ldan 'das rab tu 'byung du gsol/ bde bar
235b3(mdo sde): gshegs pa bdag rab tu dbyung du gsol/ de nas bcom ldan 'das kyis gdol pa'i bu mo gzugs bzang mo la 'di skad ces bka' stsal to/ /dge slong ma 'dir legs par tshangs par spyod cig ces bcom ldan 'das kyis bka' stsal pa dang / gdol pa'i bu mo gzugs
235b4(mdo sde): bzang mo skra byi zhing snam sbyar bgos par gyur to/ /de nas bcom ldan 'das kyis gdol pa'i bu mo gzugs bzang mo de ltar dge slong mar gyur zhing rab tu byung ba la chos kyi gtam yang ston par mdzad/ yang dag par 'dzin du 'jug par mdzad/ yang dag par gzengs
235b5(mdo sde): stod par mdzad/ yang dag par rab tu dga' bar mdzad de/ gang zhig 'di ltar yun ring por 'khor bar bying ba'i sems can rnams kyi gnyen por gyur pa mnyan par bya ba 'di lta ste/ sbyin pa'i gtam dang / tshul khrims kyi gtam dang / mtho ris kyi gtam dang / 'dod
235b6(mdo sde): pa'i ro myang bar bya ba ma yin zhing smad pa'i gtam dang / nges par 'byung ba'i gtam dang / 'jigs pa dang / nyon mongs pa dang / kun nas nyon mongs pa dang / rnam par byang ba dang / byang chub kyi phyogs kyi chos rnams dge slong ma de la bcom ldan 'das kyis yang dag par
235b7(mdo sde): bstan pas/ de nas dge slong ma gzugs bzang mo de la/ bcom ldan 'das kyis yang dag par bstan/ yang dag par 'dzin du bcug /yang dag par gzengs bstod/ yang dag par rab tu dga' bar mdzad/ sems dga' ba las su rung ba dang / rab tu dga' ba'i
236a1(mdo sde): sems dang / sgrib pa med pa'i sems dang / tha ba med pa'i sems kyis bcom ldan 'das kyi bka' gang yin pa shes nas dge slong ma gzugs bzang mo dga' ba'i bsam pa dang / las su rung ba'i sems dang / rab tu dga' ba'i sems dang /
236a2(mdo sde): sgrib pa med pa'i sems dang / tha ba med pa'i sems kyis bsgoms pa'i stobs rab tu ldan pa yang dag par gsal bar byed pa'i chos bstan pa kun tu shes te/ de'i tshe sangs rgyas bcom ldan 'das kyis kun gsal bar byed pa'i chos bstan pa 'di lta ste/ sdug bsngal
236a3(mdo sde): dang / kun 'byung dang / 'gog pa dang / lam rnams bcom ldan 'das kyis dge slong ma gzugs bzang mo la rgya cher bstan pas/ de nas dge slong ma gzugs bzang mo stan de nyid la 'dug bzhin du 'phags pa'i bden pa bzhi po sdug bsngal dang / kun 'byung dang /
236a4(mdo sde): 'gog pa dang / lam mngon par rtogs par gyur te/ 'di lta ste/ gos bkrus pa dri ma med pa tshon gyis bsgyur na tshon yang dag par len pa bzhin du/ dge slong ma gzugs bzang mo stan de nyid du 'dug nas bden pa bzhi po sdug bsngal dang / kun 'byung dang /
236a5(mdo sde): 'gog pa dang / lam rnams mngon par rtogs par gyur to/ /de nas dge slong ma gzugs bzang mos chos mthong zhing chos thob la chos rtogs shing chos mthar thug par khong du chud nas/ the tsom las rgal zhing som nyi spangs/ tha snyad rnams dang bral zhing dri ma
236a6(mdo sde): med pa thob pas gzhan gyi rkyen gyis mi bkri bar ston pa'i bstan pa la chos kyi rjes su 'brang bas/ bcom ldan 'das kyi zhabs la spyi bos gtugs te/ bcom ldan 'das la 'di skad ces gsol to/ /bcom ldan 'das bdag gis ni nongs lags so/ /bde bar
236a7(mdo sde): gshegs pa bdag gis nongs lags te/ 'di ltar byis pa/ 'di ltar rmongs pa/ 'di ltar mi gsal ba/ 'di ltar mi dge ba/ bdag ni shes rab 'chal pa'i rang bzhin can lags te/ gang bdag gis dge slong kun dga' bo khyim thab tu 'tshal ba kun nas tshul
236b1(mdo sde): ma lags so/ /de lta bas na btsun pa bdag gis nongs pa la nongs par khums shing / yang nongs pa la mchog tu nongs par khums nas nongs pa de bshags par bgyi'o/ /slan chad kyang nongs pa bsdam par bgyi'o/ /de lta bas na bcom ldan 'das kyis
236b2(mdo sde): nongs par bzung nas nongs pa bsdam par bgyi'o/ /gzugs bzang mo khyod kyis nyes pa la nyes par shes nas/ 'di ltar byis pa/ 'di ltar rmongs pa/ 'di ltar mi gsal ba/ 'di ltar mi dge ba/ shes rab 'chal pa'i rang bzhin gyis gang khyod kyis
236b3(mdo sde): dge slong kun dga' bo la khyim thab tu 'dzin zhing tshul bzhin ma yin pa byas pa la chos 'dul ba rtogs nas gang khyod kyis nyes pa la nyes par yang dag par lta zhing / nyes pa la nyes par yang dag par mthong nas de bzhin du nyes pa 'chags shing phyin cad sdom pa
236b4(mdo sde): ni ngas kyang khyod kyi nyes pa la nyes par gzung bar bya'o/ /phyin cad sdom la dge ba'i chos rnams 'phel ba nyid bsgrub par bya'i nyams par ni mi bya'o/ /de nas dge slong ma gzugs bzang mo la bcom ldan 'das kyis bstan zhing khyad par du rjes su gdams pas gcig
236b5(mdo sde): pu dben par gnas shing bag yod pas bsdams shing dran pa dang shes bzhin rab tu nyams pa med pas bdag nyid gnas te/ gcig pu dben par bag yod pas bsdams shing dran pa dang shes bzhin nyams pa med pas bdag nyid gnas pas gang gi don du rigs kyi bu
236b6(mdo sde): mo skra bregs nas chos gos bgos te/ yang dag par dad pas khyim nas khyim med par rab tu byung ba de bla na med pa'i tshangs par spyod pa la kun tu gnas pa ni mthong ba'i chos nyid la rang gis mngon par shes pa mngon du byas shing bskyed nas lung ston par byed pa yin pas
236b7(mdo sde): des tshangs par spyad pas bya ba byas shing skye ba zad de srid par skye ba gzhan mi len par gyur to/ /mnyan yod kyi bram ze dang / khyim bdag rnams kyis bcom ldan 'das kyis gdol pa'i bu mo rab tu phyung ngo zhes thos so/ /thos nas kyang ji ltar gdol pa'i bu mo dge
237a1(mdo sde): slong rnams dang yang dag par spyod par byed ces smod par byed do/ /de bzhin du dge slong ma rnams dang / dge bsnyen rnams dang / dge bsnyen ma rnams dang yang dag par spyad pa spyod par byed ces smod par byed cing / ji ltar gdol pa'i bu mo la bram
237a2(mdo sde): ze dang / rgyal rigs dang / khyim bdag shing sA la chen po lta bu rnams blta bar bya zhes zer ro/ /ko sa la'i rgyal po gsal rgyal gyis bcom ldan 'das kyis gdol pa'i bu mo rab tu phyung zhes grag pa thos so/ /thos nas kyang ji ltar gdol pa'i bu mo zhes
237a3(mdo sde): bya ba dang / dge slong rnams yang dag par spyad pa spyod par byed/ dge slong ma rnams dang / dge bsnyen rnams dang / dge bsnyen ma rnams dang yang dag par spyad pa spyod par byed/ ji ltar bram ze dang / rgyal rigs dang / khyim bdag shing sa la chen po lta bu
237a4(mdo sde): rnams kyis blta bar bya zhes smod la sems par byed cing bzhon pa bzang po sbyar te/ bzhon pa bzang po la zhon nas mnyan yod kyi bram ze dang / khyim bdag gi tshogs chen pos yongs su bskor te mdun du bdar nas mnyan yod nas 'phags te/ rgyal bu rgyal byed
237a5(mdo sde): kyi tshal mgon med zas sbyin gyi kun dga' ra ba ga la ba der song ste/ ji srid bzhon pas 'gro ba'i sa de srid du bzhon pas phyin nas bzhon pa las babs nas rkang thang gi 'khor gyis bskor te/ mgon med zas sbyin gyi kun dga' ra bar zhugs so/ /zhugs nas
237a6(mdo sde): kyang bcom ldan 'das ga la ba der song ste phyin nas/ bcom ldan 'das kyi zhabs la spyi bos phyag 'tshal nas phyogs gcig tu 'dug go/ /mnyan yod kyi bram ze dang / khyim bdag gi tshogs chen po de dag kyang tha snyad lnga dang ldan pas 'khod do/ /yang bcom
237a7(mdo sde): ldan 'das dang lhan cig mngon du phyogs te yang dag par dga' ba dang / mgu bar gyur pa'i gtam sna tshogs mdzad de mjug brtul ba dang phyogs gcig tu 'dug go/ /yang gzhan dag gis bcom ldan 'das la rang rang gi pha ma'i rgyus dang / ming dang / rigs dang /
237b1(mdo sde): rus rnams bsnyad nas phyogs gcig tu 'dug go/ /yang gzhan dag gis lhan cig tu bcom ldan 'das ga la ba de logs su thal mo sbyar te phyag byas nas phyogs gcig tu 'dug go/ /gzhan dag ni yang 'thun par cang mi smra bar phyogs gcig tu 'khod do/ /de
237b2(mdo sde): nas bcom ldan 'das kyis ko sa la'i rgyal po gsal rgyal dang / mnyan yod kyi bram ze dang / khyim bdag gi tshogs chen po de rnams kyi sems thugs kyis mkhyen nas/ dge slong ma gzugs bzang mo'i sngon gyi gnas skabs bstan par mdzad pa'i phyir dge
237b3(mdo sde): slong ma de bkug nas dge slong rnams la dge slong dag de bzhin gshegs pa las mngon sum du dge slong ma gzugs bzang mo'i sngon gyi gnas skabs las brtsams nas chos kyi gtam nyan par 'dod dam/ dge slong rnams kyis bcom ldan 'das la gsol pa/ bcom
237b4(mdo sde): ldan 'das de'i dus la bab lags so/ /bde bar gshegs pa de'i dus la bab lags te/ bcom ldan 'das gang dge slong ma gzugs bzang mo'i sngon gyi gnas skabs las brtsams nas chos kyi gtam bstan du gsol/ bcom ldan 'das las slar mnyan
237b5(mdo sde): nas gzung bar 'tshal lo/ /dge slong dag de lta bas na/ legs par rab tu nyon la yid la zung shig dang ngas bshad do/ /bcom ldan 'das legs so legs so zhes gsol te/ dge slong de dag bcom ldan 'das la slar nyan to/ /de dag la bcom
237b6(mdo sde): ldan 'das kyis 'di skad ces bka' stsal to/ /dge slong dag sngon byung ba 'das pa'i dus na/ chu bo gang gA'i 'gram na a ti mug ta ka dang / sA la'i tshal gyi nags kyi phyogs gcig yod de/ de na tre shang ku zhes bya ba'i gdol pa'i rgyal po yod de gdol
237b7(mdo sde): pa stong phrag du ma'i tshogs chen po dang lhan cig gnas so/ /yang de'i tshe dge slong dag gdol pa'i rgyal po tre shang ku zhes bya ba des skye ba snga ma'i rig byed kyi yan lag dang / nye ba'i yan lag dang bcas pa dang / gsang ba dang bcas pa dang / nges par
238a1(mdo sde): sbyar ba'i brda dang bcas pa dang / yi ge'i rab tu dbye ba dang bcas pa rnams dang / bzhad gad ces bya ba dang / lnga pa dang / bstan bcos gzhan yang rkyang ba dang / byA ka ra Na dang / rgyang pan pa'i gtsug lag dang / mchod sbyin gyi rabs dang /
238a2(mdo sde): skyes bu chen po'i mtshan rnams la rjes su mkhas shing ji ltar chos bshad pa dang / rig byed kyi brtul zhugs dang / rten pa med par bshad pa la mkhas pa zhig ste/ yang rgyal po tre shang ku de la gzhon nu stag rna zhes bya ba'i bu yod pa de gzugs dang ldan pa/ rigs
238a3(mdo sde): dang ldan pa/ tshul khrims dang ldan pa/ yon tan dang ldan pa/ yon tan thams cad dang ldan pa/ gzugs bzang zhing blta na sdug pa/ kha dog mdzes shing mchog tu kha dog rgyas pa dang ldan pa zhig yod do/ /de nas rgyal po tre shang kus gzhon nu stag rna la skye
238a4(mdo sde): ba snga ma'i rig byed dran pa bslabs te/ 'di lta ste yan lag dang / nye ba'i yan lag dang / gsang ba dang bcas pa dang / nges par sbyar ba'i brda dang bcas pa dang / yi ge'i rab tu dbye ba dang bcas pa dang / bzhad gad zhes bya ba dang / lnga pa dang / bstan
238a5(mdo sde): bcos gzhan yang chos ji ltar bshad pa dang / rig byed kyi brtul zhugs bslabs nas/ de nas rgyal po tre shang kus 'di snyam du bsams te/ bdag gi bu gzhon nu stag rna 'di ni gzugs dang ldan pa/ rig pa dang ldan pa/ tshul khrims dang ldan pa/ yon tan
238a6(mdo sde): dang ldan pa/ yon tan thams cad kyis brgyan pa/ gzugs bzang zhing blta na sdug pa/ kha dog mdzes shing mchog tu kha dog rgyas pa dang ldan pa/ sngags dang rig byed kyi pha rol tu phyin pa yin gyis/ khyim bya ste yang gang bdag gis gzhon nu stag rna dang 'thun
238a7(mdo sde): par gzugs dang ldan pa/ rigs dang ldan pa/ tshul khrims dang ldan pa/ yon tan dang ldan pa de lta bu'i bu mo zhig gang nas btsal snyam mo/ /yang dus gzhan zhig gi tshe/ bram ze pad ma'i snying po zhes bya ba gyen du 'byung ba'i lung pa'i sgo zhes bya ba na/ khyab par
238b1(mdo sde): sa dang / chu dang / shing dang ldan pa rtag tu 'bru rnams smin pa/ rgyal po mi sbyin zhes bya bas bram ze de la byin nas de na gnas so/ /yang bram ze pad ma'i snying po'i pha ma bram ze'i rigs yongs su dag pa dang ldan pa/ rigs 'khrugs pa med pa/ rigs
238b2(mdo sde): dang rus ma smad pa/ pha mes dang ma mes bdun rgyud kyi mkhan por gyur pa/ klog pa dang / gsang sngags 'dzin pa/ rig byed gsum gyi pha rol tu phyin pa yan lag dang bcas pa dang / nye ba'i yan lag dang bcas pa dang / brda nges par sbyar ba dang bcas pa
238b3(mdo sde): dang / bzhad gad ces bya ba dang / lnga pa dang / rkang pa dang / byA ka ra Na dang / 'jig rten rgyang pan pa'i gtsug lag dang / mchod sbyin gyi rabs dang / skyes bu chen po'i mtshan rnams rjes su sbyar ba rgyas shing grol bar ston pa zhig go/ /yang bram ze pad ma'i
238b4(mdo sde): snying po de la gzugs bzang mo zhes bya ba'i bu mo yid du 'ong ba/ gzugs dang ldan pa/ tshul khrims dang ldan pa/ yon tan dang ldan pa/ yon tan thams cad kyis brgyan pa/ gzugs bzang zhing blta na sdug pa/ mdzes shing mchog tu kha dog rgyas pa dang
238b5(mdo sde): ldan pa/ bdag gi gzhon nu stag rna dang 'thun pas chung mar 'os so zhes bsams te/ de nas rgyal po tre shang kus don de nyid mtshan mo phal cher sems shing mtshan mo 'das nas nang par nam nangs te/ thams cad dkar ba'i shing rta la zhon nas/ gdol
238b6(mdo sde): pa'i blon po'i tshogs kyis bskor nas gdol pa'i pho brang nas byung nas byang phyogs su chas te/ gyen du 'byung ba'i lung pa'i sgo ga la ba der song ste/ de nas gdol pa'i rgyal po tre shang kus gyen du 'byung ba'i lung pa'i sgo'i byang shar gyi mtshams na yid bde ba zhes bya
238b7(mdo sde): ba'i skyed mos tshal shing sna tshogs pas khyab pa/ shing sna tshogs pa'i me tog dang ldan pa/ bya sna tshogs pa sgra snyan pa sgrogs pa/ lha rnams kyi dga' ba'i tshal ltar mdzes pa zhig yod de/ der phyin nas bram ze pad ma'i snying po 'ong ba la sdod do/ /bram ze pad ma'i
239a1(mdo sde): snying po bram ze'i khye'u rnams la bram ze'i sngags 'chad do/ /de nas pad ma'i snying po de nyid kyi mtshan mo 'das nas thams cad dkar ba'i rta'i shing rta la zhon nas/ bram ze'i khye'u lnga brgya'i slob ma'i tshogs kyis yongs su bskor te gyen du 'byung ba nas
239a2(mdo sde): 'phags te/ bram ze'i khye'u rnams la bram ze'i sngags 'chad do/ /gdol pa'i rgyal po tre shang kus bram ze pad ma'i snying po nyi ma'i 'od zer gyi tshogs kyis bskor ba lta bu/ me 'bar ba 'od kyis bskor ba lta bu/ mchod sbyin byed pa bram ze'i tshogs kyis bskor ba
239a3(mdo sde): lta bu/ gangs can sman tshogs kyis mdzes pa lta bu/ rgya mtsho rin po ches mdzes pa lta bu/ zla ba rgyu skar gyi tshogs kyis yongs su bskor ba lta bu/ rnam thos sras gnod sbyin gyi tshogs kyis yongs su bskor ba lta bu/ brgya byin lha'i tshogs kyis yongs su
239a4(mdo sde): bskor ba lta bu/ bram ze slob ma'i tshogs kyis yongs su bskor ba mdzes pa rgyang ring po nas 'ong ba mthong ngo / /mthong nas kyang bsu ste chos bzhin du byas nas 'di skad ces smras so/ /kye pad ma'i snying po legs par 'dir byon gyis bya ba cung zhig smrar yod
239a5(mdo sde): kyis de nyon cig / de skad ces smras pa dang / bram ze pad ma'i snying pos gdol pa'i rgyal po tre shang ku la 'di skad ces smras so/ /kye tre shang ku bram ze ma yin pas kye zhes bod par mi nus shing rigs pa ma yin no/ /pad ma'i snying po bdag gis kye zhes
239a6(mdo sde): bod par nus shing byar rung ste/ gang gis nus par byar rung bar 'gyur la/ gang gis de mi nus pa ni de ltar yang mi bya'o/ /kye pad ma'i snying po skyes bu'i mnyam par rtsom pa ni sngon gyi mnyam par rtsom pa las 'gyur ro/ /'di lta ste bdag gi don dang / gzhan
239a7(mdo sde): gyi don dang / bdag gi 'khor gyi don dang / 'byung po thams cad kyi don bsdus pa ni da ltar 'dir khyad par du don che ba gang yin pa smra yis nyon cig /bdag la bu stag rna zhes bya ba yod kyis de'i chung mar bu mo byin cig rin gang zhig 'dod pa de sbyin par bya'o/ /
239b1(mdo sde): tshig de lta bu yang thos pa dang / gdol pa'i rgyal po tre shang ku la bram ze pad ma'i snying po mchog tu khros 'khrugs shing don de la yid 'khrugs shing sdang bas de'i rkyen gyis dpral bar khro gnyer gsum bsdus nas bzhin rnam par gyur pas mig rnam par 'gyur
239b2(mdo sde): zhing ne le ltar ser skyar gyur te/ gdol pa'i rgyal po tre shang ku la 'di skad ces smras so/ /tha mal pa'i gdol pa/ dman pa/ smad pa/ du ma za ba/ ngan pa ni gang bram ze rig byed kyi pha rol tu phyin pa la gdol pa dman pa/ gcugs pa med par
239b3(mdo sde): 'joms par byed pa/ khyod kyis tshig 'di lta bu smra bar rigs sam/ kye blo ngan mngon pa'i nga rgyal gyis tha mal pa yin par sems sam/ dman pa don ma yin pa la don du ma gnyer/ gser nam yang thal bar mi 'gyur ro/ /snang ba dang mun pa gnyis sam/
239b4(mdo sde): gdol pa'i skye gnas su skyes pa yang bram ze dam pa rnams dang / dman pa khyod dang 'brel par 'dod pa ji ltar ma rmongs/ gdol pa'i skye gnas su skyes pa dang / kho bo dam par skyes pas dman pa dang mchog gnyis 'brel par mi 'dod do/ /bram ze mchog dang
239b5(mdo sde): mchog tu 'brel par byed par 'dod kyi/ mchog dang dman pa gnyis su 'brel par mi 'dod do/ /rigs phun sum tshogs shing rigs yongs su dag cing 'khrugs pa med pa/ sngags kyi pha rol tu phyin pa klog pa dang / sngags mchog las byung zhing rig byed kyi
239b6(mdo sde): pha rol tu son pa/ brda nges par sbyar ba dang bcas pa/ bram ze gang gis rig byed bklags pa de lta bu'i bram ze dang 'brel bar bya ba yin gyi/ rigs mchog dang dman par 'brel par byar ni mi 'dod do/ /don du gnyer bar bya ba ma yin pa don du gnyer ba ni rlung zhags
239b7(mdo sde): pas 'dzin par rtsom pa la 'jug pa yin te/ gang nga dang khyod 'brel par byed par 'dod pa de bzhin no/ /ro dang rigs dman pa gnyis ni 'jig rten thams cad la mi gtsang ba yin gyis dman pa myur du phar khyed cig /'di lta bu nyid ji ltar sems gdol pa dang
240a1(mdo sde): gdol par lhan cig pa yin la/ dur bsrungs rnams dang ni dur bsrungs lhan cig pa yin te/ rigs gang dang gang yin pa de dang de 'brel bar byed pa yin te/ rgyal rigs rnams dang ni rgyal rigs lhan cig pa yin la/ bram ze rnams dang bram
240a2(mdo sde): ze lhan cig pa yin la/ de bzhin du rje'u rigs rnams kyang rje'u rigs dang lhan cig pa yin la/ de bzhin du dmangs rigs rnams kyang dmangs rigs dang lhan cig tu 'dra ba rnams phan tshun 'jug pa yin gyi/ gdol pa rnams dang bram ze ni 'brel pa med do/ /
240a3(mdo sde): rigs thams cad las dman pa dang rigs mchog rnams ji ltar 'brel du 'dod/ bram ze pad ma'i snying po las lan du de lta bu'i tshig thos pa dang / gdol pa'i rgyal po tre shang kus 'di skad ces smras so/ /ji ltar gser dang thal ba'i khyad par dmigs pa ltar bram ze
240a4(mdo sde): rnams dang / rigs gzhan de lta bu'i khyad par ni mi dmigs so/ /ji ltar mun pa dang snang ba'i khyad par dmigs pa ltar bram ze rnams dang rigs gzhan de lta bu'i khyad par ni mi dmigs so/ /gang bram ze rnams nam mkha' dang rgya mtsho las skyes pa ni ma yin no/ /
240a5(mdo sde): gtsub shing gis me phyung ba ltar sa rnams las skyes pa'ang ma yin no/ /bram ze'i skye gnas gang yin pa de nas gdol pa'i rigs kyang skyes pa yin te/ mchog nyid dang dman pa nyid du bram ze rnams la ci dmigs/ bram ze mchog rnams kyi ro'ang spong zhing mi
240a6(mdo sde): gtsang bar byed do/ /rigs rnams la de lta bas na gzhan dang de la khyad par ci zhig yod/ 'di ltar sdig pa'i las cung zad byed cing rnyog pa dang / rtsod pas sems can rnams la gnod pa bya bar bram ze rnams rab tu ston to/ /byad dang ro langs kyi las bram ze rnams
240a7(mdo sde): rab tu ston to/ /las mi bzad pa rnams la yang bsod nams yin par bram ze rnams ston to/ /sha za bar 'dod pas bram ze rnams kyi cho ga sbyar ba sngags bzlas nas ra lug bsad na mtho ris su 'gro bar smra'o/ /gang de lta bu mtho ris kyi lam yin na ci'i phyir bram ze
240b1(mdo sde): bdag nyid dang / gzhan yang nye du dang / pha dang ma dang / spun zla dang / sring mo dang / de bzhin du bu dang / bu mo dang / chung ma rnams sngags bzlas nas bsad par mi ston/ mdza' bo dang / gnyen dang / bdag nyid kyang yul na gnas pa sngags de bzlas nas yang
240b2(mdo sde): mtho ris su 'gro ba drug po rnams ci'i phyir mi gtong / thams cad chom pas dus gcig tu dag cing bde 'gro mchog tu 'gro bar 'gyur na/ ci'i phyir phyugs rnams kyis mchod sbyin byed kyi bdag nyid kyis ci'i phyir mi byed/ bde 'gro mtho ris su ra lug 'gro bar bstan
240b3(mdo sde): par mi bya ste/ mtho ris kyi lam de dag pa ma yin te/ bstan pa yin no/ /bram ze rnams sdang ba'i sems kyis sha bza' bar 'dod pas rnam grangs du mas thabs bsams te/ phyugs rnams gsad pa'i cho ga bstan pa yin no/ /gzhan yang bdag gis
240b4(mdo sde): bram ze rnams kyi cho ga gang yin pa brjod par bya ste/ rig byed bzhi las sdig pa bya bar bstan te/ gser rku ba dang chang 'thung dang / /bla ma'i chung ma spyod pa dang / /sdom pa'i tshogs ni 'jig pa ste/ /sdig pa bzhi ru bram ze 'dod/ /gser rku ba ni spang bar bya/ /de
240b5(mdo sde): bzhin las gzhan sdig yod min/ /bram ze gang gis gser brkus na/ /de dag bram ze min par 'dod/ /chang ni btung bar mi bya ste/ /gzhan ni btung bar bya bar 'dod/ /bram ze gang zhig chang 'thung ba/ /de dag bram zer mi 'gyur ro/ /bla ma'i chung ma spyad mi bya/ /
240b6(mdo sde): gzhan gyi chung ma bgrod par bya/ /bla ma'i chung ma la 'gro ba/ /de dag bram zer mi 'gyur ro/ /bram ze gcig kyang gsad mi bya/ /bram ze min pa du ma bsad/ /gang zhig bram ze gsod byed pa/ /de dag bram zer mi 'gyur ro/ /bzhi po de dag gang yin pa/ /
240b7(mdo sde): bram ze rnams la sdig par 'gyur/ /de dag las gzhan sdig med 'dod/ /bzhi po de las gcig byas na/ /de ni bram ze yin mi 'gyur/ /bram ze rnams ni tshogs pa ru/ /chud min phyag kyang mi bya'o/ /stan dang chu rnams mi bstab cing / /bsu bar yang ni mi
241a1(mdo sde): bya'o/ /bram ze nyams pa de la yang / /de ni 'byung ba'i thabs snang ste/ /de yis lo ni bcu gnyis su/ /bong bu'i pags pa bgo bya zhing / /kha T+wAM ga ni thogs par bya/ /thod pa'i nang du bza' bar bya/ /dka' thub 'di ni yang dag bzung / /nges par
241a2(mdo sde): rgyun ni ma bcad par/ /gang gis brtul zhugs yang dag blang / /phyir yang bram ze 'gro bar 'gyur/ /lo ni bcu gnyis tshang ba na/ /phyi nas de ni bram zer 'gyur/ /de ni 'byung ba'i thabs su bstan/ /bram ze yi ni dka' thub yin/ /rmongs pas las ni ngan pa ste/ /'byung
241a3(mdo sde): ba med par bstan par bya/ /bram ze de ni 'di lta ste/ /'di shes tha mal tsam nyid du/ /'jig rten gang yin rjod par byed/ /bram ze yang de lta bu'o/ /rgyal rigs kyang de lta bu'o/ /rje'u rigs kyang de lta bu'o/ /dmangs rigs kyang de lta bu yin no/ /de dag thams
241a4(mdo sde): cad de lta bu yin pas rnam pa thams cad du bdag gi bu gzhon nu stag rna la bram ze'i bu mo gzugs bzang mo chung ma'i don du byin cig / rin gang bab pa de 'dod pa de bzhin du bcal bar bya'o/ /gdol pa'i rgyal po tre shang ku las de lta bu'i tshig thos pa dang / bram ze pad
241a5(mdo sde): ma'i snying po mchog tu khros 'khrugs shing don de la yid sdang bas de'i rkyen gyis dpral bar khro gnyer gsum bsdus nas/ kha nas du ba 'thul zhing ne le ltar ser skyar gyur pas mig rnam par sgyur zhing gdol pa'i rgyal po tre shang ku la 'di skad ces smras so/ /dmangs
241a6(mdo sde): rigs khyod ma brtags par 'di lta bu'i tha snyad kyis 'jig rten rnams mnyam zhing rigs gcig cing tha dad pa ma yin par ston nam/ 'di ltar ji ltar dman pa'i rigs/ /bram ze rig byed pha rol phyin/ /dman pa'i rigs su gyur pa yis/ /rnam par nyams par khyod 'dod
241a7(mdo sde): dam/ /rgyal por gyur nas de dman la/ /bye brag gyur par shes pa med/ /'di lta ste yul khrims dang / grong khyer gyi khrims dang / grong gi khrims dang / ljongs kyi khrims dang / sho gam gyi lugs dang / bag ma gtong ba'i khrims dang / bag ma len pa'i
241b1(mdo sde): khrims dang / sngon gyi las kyi chos rnams kyang mi shes so/ /rigs ni bzhi po 'di dag yin te/ 'di lta ste/ bram ze'i rigs dang / rgyal rigs dang / rje'u rigs dang / dmangs rigs zhes bya ba ste/ de dag gi bag ma len pa'i khrims kyang bram ze rnams
241b2(mdo sde): kyi chung ma ni rnam pa bzhir 'gyur te/ 'di lta ste/ bram ze mo dang / rgyal rigs mo dang / rje'u rigs mo dang / dmangs rigs mo yin no/ /kye dman pa rgyal rigs kyi chung ma ni rnam pa gsum du 'gyur te/ rgyal rigs mo dang / rje'u rigs mo dang / dmangs rigs mo
241b3(mdo sde): zhes bya ba yin no/ /rje'u rigs kyi chung ma ni rnam pa gnyis su 'gyur te/ rje'u rigs mo dang / dmangs rigs mo'o/ /dmangs rigs kyi chung ma ni gcig ste/ dmangs rigs mo nyid yin no/ /kye dman pa bram ze rnams kyi bu ni rnam pa bzhir 'gyur te/ 'di lta ste/ bram ze
241b4(mdo sde): mo dang / rgyal rigs mo dang / rje'u rigs mo dang / dmangs rigs mo la skyes pa yin no/ /rgyal rigs rnams kyi bu ni rnam pa gsum du 'gyur te/ rgyal rigs mo dang / rje'u rigs mo dang / dmangs rigs mo las skyes pa yin no/ /rje'u rigs rnams kyi bu ni gnyis
241b5(mdo sde): su 'gyur te/ rje'u rigs mo dang / dmangs rigs mo las skyes pa yin no/ /dmangs rigs rnams kyi bu ni gcig tu 'gyur te/ dmangs rigs mo las skyes pa yin no/ /kye dman pa bram ze rnams kyi bu ni lus kyi stod kha nas skyes pa yin no/ /brang las ni rgyal rigs skyes
241b6(mdo sde): pa yin no/ /lte ba nas ni rje'u rigs skyes pa yin no/ /rkang pa nas ni dmangs rigs skyes pa yin te/ kye dman pa nges par bram ze rnams ni 'jig rten thams cad sgrub par byed pa de las bdag cag skyes pa yin no/ /de nas ni rgyal rigs rnams so/ /de nas ni rje'u
241b7(mdo sde): rigs te gsum pa'o/ /de nas ni dmangs rigs te bzhi pa yin par 'dod do/ /kye dman pa khyod rigs de lta bu bzhi pa yin par ma mthong ngam/ bdag rigs kyi mchog /rigs kyi gtso bo/ phul du byung ba/ rigs kyi rab mchog dam par gyur pa dang / yang dag
242a1(mdo sde): par 'brel par 'dod dam/ dman pa khyod spang bar bya ba yin gyi bdag gi drung nas phyir khyed cig /yang tshig de lta bu bram ze pad ma'i snying po las thos pa dang / gdol pa'i rgyal po tre shang kus 'di skad ces smras so/ /bram ze nyon cig 'dir khyed
242a2(mdo sde): kyis 'jig rten thams cad sgrub par byed pa de las bdag cag skyes pa yin pas thu bo bdag cag yin la/ de nas rgyal rigs rnams so/ /de nas rje'u rigs te gsum pa'o/ /de nas ni dmangs rigs te bzhi pa yin par 'dod do zhes bstan pa la rkang pa dang bcas pa/ brla
242a3(mdo sde): dang bcas pa/ lag pa dang bcas pa/ rtsib logs dang bcas pa/ mir gyur pa yin na yang cha cig la khyad par ci zhig yod de/ de bas na rigs bzhi ni mi grub bo/ /de lta bas na de dag la bye brag gang gis khyad par du byed pa smros shig /de bas na khyad par med pa de'i
242a4(mdo sde): phyir yang rigs rnams bzhir grub pa ma yin no/ /gang zhig 'di ltar byis pa rtse ba ni lam po cher 'jim pa'i gong bu las bsgongs nas bdag nyid ming 'dogs par byed de/ 'di ni 'o ma'o/ /'di ni zho'o/ /'di ni mar ro/ /'di ni sha'o zhes brjod pas byis pa de dag la 'o ma
242a5(mdo sde): la sogs pa bzhir 'gyur ba ni ma yin no/ /yang 'jim pa bsgongs pa'i sbyor ba'i bye brag yin par shes pa ltar skras ma yin/ rna bas ma yin/ mgo bos ma yin/ mig gis ma yin/ khas ma yin/ snas ma yin/ mgrin pas ma yin/ dpung pas ma yin/ brang gis ma
242a6(mdo sde): yin/ rtsib logs kyis ma yin/ /lto dang rgyab kyis ma yin te/ /brla dang de bzhin sgyid pas min/ /rkang pa lag pas kyang ma yin/ /dbyibs kyis ma yin kha dog min/ /gnas dang 'dod pa spyod pas min/ /sna tshogs khyad par thams cad ni/ /mi rnams la ni gang yod
242a7(mdo sde): pa/ /de ltar rang gi bsod nams rigs/ /skyes pa bud med mtshan mas phye/ /rkang pa lag pa 'thun pa na/ /de la rigs su gang gis 'dod/ /mgo bo dang ni brang rnams dang / /pags pa dbang po'i bya bar bcas/ /lto bar ldan la yod ma yin/ /cha gcig
242b1(mdo sde): gnas la bye brag med/ /rigs bzhir gnas pa gang gis rtogs/ /de ltas mchog ni gang zhig yod/ /khyad par gang 'dod 'di ru smros/ /rab mchog bye brag 'dir yod min/ /rigs bzhi bye brag med par bshad/ /'dir nyes pa de lta bu yod pas gang gi
242b2(mdo sde): tshe/ khyod kyis brjod pa de lta bu de ni rigs pa ma yin no/ /kye shes ldan bdag la slar nyon cig dang legs par bshad pa mchog tu dkar zhing mthar thug pa'i chos kyi gleng gzhi bstan par bshad par bya yis thos nas rigs pa dang mi ldan na slar smros shig /gang
242b3(mdo sde): yang 'dir bstan pa nges pa dang ldan zhing rigs pa med par smra na/ phyi phyir bdag las thos nas shes ldan khong du chud na mi rnams la mchog tu gyur pa'i chos kyi bye brag ni med do/ /bram ze khyod kyis rjes su dpag pa'i tshad ma gang gis de la rnam par dpyad na bram ze rnams dang
242b4(mdo sde): gcig yin te/ 'dir de lta bas na skye dgu rnams rigs gcig pa nyid de/ bdag dang yang rigs gcig pa nyid ma yin no/ /bdag dang rigs tha dad pa nyid ma yin no/ /tshangs pas 'jig rten 'di thams cad bskyed do zhes smra ba ni/ gal te tshangs pas bskyed ces bya ba
242b5(mdo sde): 'di tshang mas rigs pa ma yin te/ rigs bzhi po bstan pa bram ze dang / rgyal rigs dang / rje'u rigs dang / dmangs rigs kyi tshangs pa ni rgyu ma yin te/ bram ze rnams la yang dag par dpyad na/ mi rnams kyi rigs sna tshogs pa'i rgyu 'dus pa yin te/ 'di lta ste/
242b6(mdo sde): mgo bo dang / kha dang / mig dang / rna ba dang / sna dang / bzhin dang / kha dog dang / dbyibs dang / rnam pa dang / skye gnas dang / zas kyi bye brag tu gyur pa rnams kyis sna tshogs par shes par bya'o/ /kye pad ma'i snying po 'di lta ste/ ba lang dang / rta dang / bong
242b7(mdo sde): bu dang / khyi dang / rnga mo dang / dang / bya dang / ra lug rnams sgo nga las skyes pa dang / mngal nas skyes pa dang / drod gsher las skyes pa dang / brdzus te skyes pa rnams kyis sems can rnams tha dad par shes par bya'o/ /'di lta ste/ yang rkang pa dang / gdong
243a1(mdo sde): pa dang / kha dog dang / dbyibs dang / zas dang / skye gnas kyi sna tshogs par yang shes par bya'o/ /yang de lta bas na rigs bzhi po rnams tha dad par shes par mi bya'o/ /de lta bas na 'di dag bram ze rnams dang 'dra zhing gcig pa yin
243a2(mdo sde): no/ /shing 'di dag kyang gang gis 'bras bu a mra dang / dzam bu dang / khardzu ra dang / pa na sa dang / pha le pa dang / dge tsa ka dang / rgun 'brum dang / pyi sor dang / ka pi ta dang / starga dang / na li ke ra dang / ting ni ka dang / sardza ka dang / 'bras bu dang ldan pa sna tshogs par
243a3(mdo sde): rig par bya'o/ /'di lta ste/ rtsa ba dang / sdong bu dang / shun lpags kyi cha dang / me tog dang / mtha' yas pa ste/ lo ma dang / me tog dang / 'bras bu dang / sna tshogs par rig par bya'o/ /'bras bu med pa'i me tog rnams sna tshogs par rig par bya'o/ /yang de bas
243a4(mdo sde): rigs bzhi po rnams tha dad pa ma yin no/ /bram ze 'di lta ste/ 'di dag ni skams las skyes pas shing ste/ sA la dang / na da dang / ta ma la dang / kar ni ka dang / lo ma bdun pa dang / shi ri sha dang / 'o bo da ra dang / tsan dan dang / sha ba dang / da pa dang / seng ldeng la
243a5(mdo sde): sogs pa sna tshogs par rig par bya'o/ /'di lta ste/ rtsa ba dang / sdong bu dang / shun lpags kyi cha dang / me tog tsam dang / snying po dang / lo ma dang / me tog dang / 'bras bu sna tshogs par rig par bya'o/ /yang de bas na rigs bzhi po'i rigs rnams la tha dad pa med par
243a6(mdo sde): shes par bya'o/ /'di lta ste/ 'di dag ni 'o ma can gyi shing ste/ u dum bA ra dang / pa lak+Sha dang / a shwad tha dang / n+ya gro d+ha dang / bal gu zhes bya ba la sogs pa sna tshogs par rig par bya'o/ /'di lta ste/ rtsa ba dang / sdong bu dang / shun lpags kyi cha dang / me tog tsam dang /
243a7(mdo sde): snying po dang / lo ma dang / me tog dang / 'bras bu rnams tha dad par rig par bya'o/ /yang de bas na rigs bzhi po'i rigs rnams la tha dad pa med par shes par bya'o/ /pad ma'i snying po 'di lta ste/ yang 'di dag ni 'bras bu sman du gyur pa'i shing rnams te/ a ma la
243b1(mdo sde): dang / a ru ra dang / skyu ru ra dang / ba ru ra dang / a ru sha ka la sogs pa dang / gzhan yang sna tshogs pa'i sman rigs sna tshogs pa las skyes pa dang / rtswa dang nags nas skyes par tha dad med par shes par rig par bya'o/ /yang de bas na rigs bzhi po rnams la
243b2(mdo sde): tha dad med par shes par bya'o/ /bram ze 'di lta ste/ 'di dag ni thang las skyes pa'i me tog rnams te/ a ti mug ta ka dang / tsam pa ka dang / pa ta la dang / su ma na dang / bar Shi ka dang / da tsu skar la sogs pa sna tshogs par rig par bya'o/ /'di lta ste/
243b3(mdo sde): gzugs dang / kha dog dang / dri dang / dbyibs sna tshogs par rig par bya'o/ /bram ze 'di lta ste/ 'di dag ni chu las skyes pa'i me tog ste/ pad ma dang / ud pa la dang / ku mu da dang / so'u gan di ka dang / dri zhim la sogs pa sna tshogs par rig par bya'o/ /
243b4(mdo sde): 'di lta ste/ gzugs dang / dri dang / kha dog dang / dbyibs tha dad par rig par bya'o/ /yang de bas na rigs bzhi po'i rigs rnams la tha dad pa med par shes par bya'o/ /bram ze bram ze'i rigs kyang de lta bu'o/ /rgyal rigs kyang de lta bu'o/ /rje'u rigs kyang
243b5(mdo sde): de lta bu'o/ /dmangs rigs kyang de lta bu yin te/ de lta bas na thams cad gcig pa yin no/ /gzhan yang khyod la bram ze rnams kyi rtog pa brjod par bya ste/ 'di ltar skye dgu'i bdag po tshangs pa'i nam mkha' skar ma'i tshogs dang bcas pa ni mgo bo yin no/ /lto
243b6(mdo sde): ba ni ri rnams yin no/ /brla gnyis dang rkang pa gnyis ni sa'o/ /mig gnyis ni nyi ma dang zla ba'o/ /ba spu rnams ni rtswa dang nags kyi tshogs so/ /nam mkha' las char 'bab pa ni mchi ma'o/ /chu bo rnams ni de'i gcin no/ /mtsho rnams ni de'i mi gtsang ba yin no/ /
243b7(mdo sde): de lta bu ni skye dgu'i bdag po tshangs par 'dod do/ /tshangs pa rang gi mtshan nyid ni de lta yin par rigs sam/ khyod rang gis dpyod cig /tshangs pa gang yin pa de las bram ze rnams kyang byung / rgyal rigs rnams kyang byung / rje'u rigs rnams kyang byung / dmangs
244a1(mdo sde): rigs rnams kyang byung bar gyur cing de ltar na gal te skyes par nges par gyur na yang 'di ltar 'gyur zhing rigs bye brag tu byas par 'gyur te/ bram ze rnams tshangs pa'i 'jig rten du 'gro bar 'gyur zhing rigs gsum po mtho ris su mi 'gro na ni de ltar na rigs
244a2(mdo sde): bye brag tu byas par 'gyur ro/ /de lta ma yin na rigs bzhir mi 'gyur ro/ /gang gi phyir rigs bzhi po tha dad pa rnams ni dge ba'i las byas pas mtho ris su 'gro bar 'gyur te/ yang des na drang srong rnams kyang zhi ba'i dka' thub spyod par 'gyur ro/ /de'i phyir bram ze
244a3(mdo sde): rnams la khyad par du gyur pa med do/ /gal te bram ze gcig la 'dir lce gnyis yod par 'gyur zhing de bzhin dbang po gnyis dang / rwa bzhi dang / mgo gnyis yod na de lta ni bram ze'i rigs khyad par du byas par 'gyur ro/ /chags pas phyin nas gzhan dag gsod
244a4(mdo sde): pa dang / de lta bur 'gro zhing gsod par byed pa dang / sems can rnams la las kyi sun 'byin zhing des yang 'di ltar bram ze rnams ni mi dge ba'i bshes gnyen yin no/ /'thab cing rtsod pa dang / pha dang yang 'khrug cing ba lang gsod par sems pa ni 'dir bram
244a5(mdo sde): ze rnams kyi lugs so/ /srid srung gi rig byed las sngags kyis skrag par byed pa ni bram ze rnams kyi bya ba yin par bstan to/ /sdig pa byed pa dang / skye bo du ma slu ba dang / sgyu dang mi bzad pa de lta bu'i rnyog pas 'di ltar pha rol la gnod pa rjes su sems
244a6(mdo sde): shing de'i rjes la mtho ris nyid du 'gro bar 'dod na de mtho ris kyi lam ma yin te/ bram ze gang zhig dka' thub mchog gis thul zhing brtul zhugs dang / tshul khrims dang ldan pa mi 'tshe zhing zhi ba la mngon par dga' ba'i bram ze de ni tshangs pa'i gnas su skye'o/ /
244a7(mdo sde): sha dang rus par bcas pa dang / sen mo dang bcas pa dang / pags pa dang bcas pa dang / bde ba dang / sdug bsngal dang / gcin dang phyi sa ldan par gcig la dbang po rnams la khyad par med pas de'i phyir rigs bzhi nyid du ma grub pa'o/ /bram ze 'di lta ste/
244b1(mdo sde): yang skyes bu 'ga' zhig la bu bzhi yod par gyur la/ de dag la ming dga' byed ces bya ba dang / 'tsho byed ces bya ba dang / mya ngan med ces bya ba dang / tshe brgya pa zhes bya bar btags pas pad ma'i snying po skyes bu de'i bur gyur pa de las dga' byed ces bya ba des dga'
244b2(mdo sde): bar byed dam/ 'tsho byed ces bya ba des 'tsho bar byed dam/ mya ngan med ces bya ba des yid bde bar byed dam/ gang tshe brgya pa zhes bya ba des lo brgya 'tsho bar byed pa ni ma yin gyi/ yang bram ze de dag ni ming gis tha dad par rig par bya'o/ /rigs kyis ni ma yin no/ /
244b3(mdo sde): de ci'i phyir zhe na/ 'di ltar pha yang gcig las skyes pa'i bu yin te/ de la 'dir bod pa'i ched du pha dang / ma dang / spun zla dang / nye dus btags pa de nyid rigs yin te/ gang de ltar rnam par shes pa de las gzhan du gyur pa ni 'ga' yang med do/ /bram ze bdag
244b4(mdo sde): nyid legs par dpyod cig / bram ze'i rigs zhes bya ba dang / rje'u rigs zhes bya ba dang / dmangs rigs zhes bya ba gang zhig yin/ rgyu thams cad kyis lag pa 'jas pa dang / sgur po dang / 'gog pa dang / 'brum bu dang / mdze dang / sha bkra dang / tha dad pa
244b5(mdo sde): rab tu gnas te/ sha dang dang / pags pa dang / gzhung pa dang / rtsib logs dang / gsus pa dang / bzhin rang rang gi las kyis grub pa yin te/ de lta bu'i 'gro ba la bram zer gyur pa ni yod pa ma yin/ gang gis rigs khyad par du byas pa de bas ni rigs
244b6(mdo sde): yod pa ma yin/ bye brag yod pa ma yin te rigs bzhi nyid du ma grub bo/ /de lta bas na bram ze khyod la bdag 'di skad smra ste/ gang 'jig rten 'di'i bram ze zhes bya ba dang / rgyal rigs zhes bya ba dang / rje'u rigs zhes bya ba dang / dmangs rigs bya ba 'di dag gcig
244b7(mdo sde): pa yin te/ thams cad la tha dad pa ni med do/ /de bas na bdag gi bu gzhon nu stag rna la bu mo gzugs bzang mo chung ma'i don du byin cig /rin du gang bab cing 'dod pa de sbyin par bya'o/ /de lta bu'i tshig gdol pa'i rgyal po tre shang ku las thos pa dang / bram ze
245a1(mdo sde): pad ma'i snying pos 'di skad ces smras so/ /yang ci khyod kyis nges brjod kyi rig byed kyang bklags/ mchod sbyin gyi rig byed kyang bklags/ snyan dngags kyi rig byed kyang bklags/ srid srung gi rig byed kyang bklags/ tshe'i rig byed kyi
245a2(mdo sde): cho ga yang bklags/ nang gi zla ba'i dkyil 'khor khyod kyis bklags sam/ gzhan yang yan lag gi rig pa dang / dngos po brtag pa dang / bkra shis pa'i ltas dang / la nye brtag pa yang bslabs shing gzhan yang khyod kyis sgra gcan 'dzin gyi 'gros dang /
245a3(mdo sde): gza'i 'gros dang / pa ba sangs kyi 'gros khyod kyis bklags sam/ gzhan yang khyod kyis 'jig rten rgyang pan pa dang / rnam par bshad pa'i gsung rab dang / byA ka ra Na rnams dang / zla ba phyed pa rnams bklags sam/ de skad ces dris pa dang /
245a4(mdo sde): gdol pa'i rgyal po tre shang kus bram ze pad ma'i snying po la 'di skad ces smras so/ /bram ze de bzhin te/ bdag gis de dag yang dang yang du rgya cher bklags te/ bram ze 'di ltar bdag ni 'dir rig pa'i pha rol tu phyin pa thob par gyur pa yin te/ de lta bas na khyod
245a5(mdo sde): la bram ze'i lhan cig pa'i chos de dag rjes su dpag pa'i sgo nas bshad par bya'o/ /bram ze bskal pa dang po sngon byung ba na 'di lta ste/ bram ze'i rigs zhes bya ba dang / rgyal rigs zhes bya ba dang / rje'u rigs zhes bya ba dang / dmangs rigs zhes bya ba 'di thams
245a6(mdo sde): cad gcig ste tha dad pa med do/ /sems can mi 'dra ba rnams dang / de bzhin 'dra ba de dag gi nang nas sems can 'ga' zhig gis 'bras kyi zhing gcig tu rmos shing bsrungs nas bdag gir byas so/ /de lta bu de rnams la rgyal rigs rgyal rigs zhes tha snyad du byas so/ /
245a7(mdo sde): bram ze gzhan yang de dag gi nang nas sems can gzhan zhig gis 'di snyam du bsams nas nad kyis yongs su bar du gcod pa dang / lba ba'i bar chad dang / zug rngu'i bar chad gang yin pa bdag gis bar chad rnams spangs nas dgon par phyin la rtswa dang / shing
245b1(mdo sde): dang / lo ma dang / 'dab ma dang / yal ga rnams las rtswa'i spyil bu dang / lo ma'i spyil bu byas nas bsam gtan byed cing gnas te/ dus tshigs su zas don du gnyer bar nang par grong du bsod snyoms su rgyu'o/ /de nas grong khyer na gnas pa'i
245b2(mdo sde): sems can rnams 'di snyam du sems te/ kye ma sems can 'di dag ni mchog tu dka' ba byed pa ste/ bdag tu 'dzin pa yongs su spangs nas grong dang / grong khyer dang / ljongs dang / yul nas 'phags pas de dag la phyi rol du dga' ba phyi rol du dga' ba zhes
245b3(mdo sde): tha snyad du byas so/ /de la yang grong khyer la dga' ba'i sems can rnams bkur stir byed/ bla mar byed/ phu dud du byed/ mchod par byed cing de dag la sbyin par sems so/ /de na sems can de dag nyid sems can gzhan khrims la gnas pa'i nor don du gnyer bar grong
245b4(mdo sde): khyer du babs nas sngags kyi tshig klog tu 'jug go/ /de la grong khyer na gnas pa rnams 'di skad du 'di 'ba' zhig ma yin gyi sems can gzhan klog tu 'jug pas sems can de la klog tu 'jug pa klog tu 'jug pa zhes 'jig rten gyi tha snyad du byas so/ /rgyu 'di dang rkyen
245b5(mdo sde): 'dis 'jig rten du bram ze'i rigs byung bar gyur to/ /sems can gzhan dag ni dus la bab na rigs pas las kyi mtha' byed pas de dag la rje rigs rje rigs zhes tha snyad du byas so/ /rgyu 'di dang rkyen 'dis 'jig rten du rje'u rigs byung bar gyur to/ /sems can gzhan dag
245b6(mdo sde): ni smad pa'i las byed pas bdag 'tsho bas na de dag la dmangs rigs dmangs rigs zhes tha snyad du byas so/ /rgyu 'di dang rkyen 'dis 'jig rten du dmangs rigs byung bar gyur to/ /bram ze sngon byung ba na skye dgu gzhan zhig bag ma len du shing rta zhon nas dgon pa'i phyogs
245b7(mdo sde): gzhan zhig tu phyin pa dang / phyogs der shing rta chag pas de bas na gdol pa gdol pa zhes tha snyad du byas so/ /zhing rmo ba la zhing pa zhing pa zhes tha snyad du byas so/ /de dag la sems can 'ga' zhig gis tshong byas nas 'tsho bar byed pas tshong pa tshong pa zhes tha snyad du byas
246a1(mdo sde): so/ /chos dang ldan pa'i tshig gis 'khor rnams dga' bar byed pas na 'jig rten gyi tha snyad du ngag 'jam pa la rgyal po rgyal po zhes 'jig rten gyi tha snyad du byas so/ /yang de dag las sems can gzhan dag gis rab tu byung nas gzhan las
246a2(mdo sde): rgyal bas na rab tu byung ba zhes bya ste/ rab tu byung ba rab tu byung ba zhes 'jig rten gyi tha snyad du byas so/ /gzhan yang bram ze gcig tu tha snyad du byas pa de khyod la rab tu bshad par bya'o/ /tshangs pa'i 'jig rten du de rig byed klog par byed pas tshangs pa'o/ /lha'i
246a3(mdo sde): dka' thub mchog tu gyur pas lha'i dbang po kau shi ka'i rig byed klog par byed cing lha'i dbang po gau ta ma'i rig byed klog pa nas mnyes byed gau ta ma dkar gnas gau ta ma zhes brjod cing dkar gnas gau ta ma zhes zer ro/ /mkhas pa bzang po las rig byed klog pas na bzang
246a4(mdo sde): po'i rig byed klog ces bya'o/ /'di lta ste/ rig byed rnam par 'byed cing 'di ltar rgyas par rnam par 'grel zhing phyogs dang sdeb sbyor gyi tshogs ston pa'i slob dpon ni nyi shu rtsa gcig go/ /lam gyi mchod sbyin dang srid srung gi sde rnams rnam par 'grel pas na bram ze de
246a5(mdo sde): dag thams cad la 'chad pa zhes bya'o/ /gcig tu gyur pa las nyi shu rtsa lngar phye ba ni 'di lta ste/ skem 'dzin dang / rgyas 'dzin dang / snying po zhes bya ste/ de la skem 'dzin ni bcu'o/ /rgyas 'dzin ni brgyad do/ /snying po ni bdun no/ /'di dag ni bram ze rnams kyis
246a6(mdo sde): gcig tu gyur pa las bye brag nyi shu rtsa lnga ru rnam par 'grel to/ /bram ze rjes su dpag pa'i tshad mas sdeb sbyor 'don pa'o/ /phyogs gcig tu gyur pa las rnam pa stong du bstan te/ 'di lta ste/ tshul khrims shing shun dang / dgon pa dang / 'jig rten gyi mig dang /
246a7(mdo sde): gau ta ma dang / bram ze dang mnyam pa dang / chen po dang mnyam pa dang / bzhon pa chen po dang ldan pa dang / bden drag dang / rig byed thams cad pa'o/ /de nas tshul khrims shing shun la ni nyi shu'o/ /dgon pa la ni mtshan ma nyi shu'o/ /'jig rten gyi mig
246b1(mdo sde): la ni nyi shu rtsa bzhi'o/ /gau ta ma la ni brgya'o/ /bram ze dang mnyam pa la ni brgya'o/ /chen po dang mnyam pa la ni lnga brgya'o/ /bzhon pa chen po la ni brgya'o/ /bden drag la ni brgya'o/ /rig byed thams cad pa la yang brgya ste/ 'di dag ni bram ze'i sdeb sbyor gyi
246b2(mdo sde): 'don pa'i cha'i phyogs gcig tu gyur pa'i las rnams stong du phye nas bstan pa'o/ /bram ze rnams kyi rjes su dpag pa'i tshad ma 'dis lam mtshon pa ni bram ze thams cad kyi lam mo/ /lam gcig tu gyur pa las nyi shu rtsa gcig tu phye ba ni 'di lta ste/ ka tha dang / yid sdud
246b3(mdo sde): dang / gnas sde dang / rgyal ba'i rna dang / rang gi rkang mchog go/ /de las ka tha ni bcu'o/ /yid sdud la ni bcu'o/ /gnas sde la ni bcu gcig go/ /rgyal ba'i rna ba la ni bcu gsum mo/ /rang gi rkang mchog la ni bcu drug go/ /drang srong ni bzhi bcu rtsa gcig ste/ 'di
246b4(mdo sde): ltar bram ze lam gyi cha ni nyi shu rtsa gcig tu gyur pa las nyi shu rtsa gcig tu phye ba yin no/ /bram ze rnams kyi rjes su dpag pa'i tshad ma ni srid srung gi sde tshan rnams te/ de dag ni bram ze rnams kyi srid srung gi sde tshan yin no/ /mchod sbyin gcig tu gyur pa las gnyis su dbye'o/ /
246b5(mdo sde): 'byung ba rnam pa bzhi las dbye ba byas pas brgyad do/ /brgyad pa las dbye ba byas pas nyi shu rtsa gnyis so/ /bram ze 'di dag ni srid srung gi dbye ba'i mchod sbyin gcig tu bsdus pa la nyi shu rtsa gnyis so/ /bram ze rnams kyi rjes su dpag pa'i tshad ma la tha dad par phye na brgya nyi
246b6(mdo sde): shu rtsa gnyis so/ /yang rig byed bcu drug gi dbye ba sngon gyi bram ze gang yin pa rnams kyis yang dag par bstan to/ /'don pa ni gnas dang / byA ka ra Na dang / 'jig rten rgyang pan pa'i gtsug lag dang / rkang pa dang / dpyod pa'i gtsug lag dang / 'di dag rnams las mi
246b7(mdo sde): shes pa med de khong du chud do/ /de bas na 'di dag thams cad gcig nyid du shes par bya ste/ gcig tu grub pa yin no/ /bram ze de bas ni 'di dag ni 'jig rten gyi ming tsam dang / tha snyad tsam du bstan te/ bram ze'i rigs zhes bya ba dang / rgyal rigs zhes bya ba dang /
247a1(mdo sde): rje'u rigs zhes bya ba dang / dmangs rigs zhes bya ba 'di dag thams cad ni gcig pa yin te/ tha dad pa med kyis bdag gi bu gzhon nu stag rna la bu mo gzugs bzang mo chung ma'i don du byin cig /rin gang bab cing 'dod pa de bzhin du gzhal
247a2(mdo sde): bar bya'o/ /gdol pa'i rgyal po tre shang ku las de lta bu'i tshig thos pa dang / bram ze pad ma'i snying po cang mi smra bar gyur to/ /zhum zhing phrag pa glod nas mgo smad de lan la spobs pa med pa de ni tha chad kyi gnas yin no/ /de nas gdol pa'i rgyal po tre shang kus bram ze
247a3(mdo sde): pad ma'i snying po zhum par gyur cing phrag pa'i ga sha glod de mgo smad nas lan la spobs pa med par gnas shing cang mi smra bar gyur pa mthong ngo / /mthong nas kyang 'di skad ces smras so/ /bram ze khyod gang gi tshe 'di ltar mi 'dra ba med pas bdag dang lhan cig tu 'brel bar gyur par
247a4(mdo sde): shes par bya'o/ /'on te de ltar ma yin na ni bram ze khyod kyis 'di ltar shes par bya ste/ de la ji snyam du sems/ bram ze gang thos pa dang / tshul khrims dang / shes rab dang / yon tan rnams dang ldan pa bram ze yin no/ /mchog gang yin pa de bdag gi bu gzhon nu
247a5(mdo sde): stag rna la yang yon tan de dag nyid yod pas bram ze nyid du 'gyur ro/ /gang zhig snod ldan gyi mchod sbyin byed cing rta bsang gi mchod sbyin dang / mi bsang gi mchod sbyin dang / yang dag par spyod pa'i mchod sbyin dang / gtan pa med pa'i mchod sbyin byed pas de dag thams cad
247a6(mdo sde): lus dang bral nas bde 'gro mtho ris kyi 'jig rten du skye zhing 'di byed pa bram ze yin par 'dod pa ni bram ze yang de ltar ni blta bar mi bya ste/ de ci'i phyir zhe na/ bram ze rnams snod ldan gyi mchod sbyin byed cing rta bsang gi mchod sbyin dang / mi bsang gi mchod sbyin dang / yang
247a7(mdo sde): dag par spyod pa'i mchod sbyin dang / gtan pa med pa'i mchod sbyin byed cing sna tshogs pa'i sngags kyis srog gcod pa la 'jug par byed de/ de lta bas na bram ze khyod la bshad par bya ste/ de ni mtho ris kyi lam ma yin te/ bdag gis bram ze khyod kyi lam
247b1(mdo sde): bshad par bya yis nyon cig / tshul khrims srung zhing blo gros don du gnyer bas bde ba gsum gyis sems rab tu zhi bar gnas pa ni 'jig rten pha rol du bde 'gro dag thob bo/ bram ze 'di ltar snga ma bzhin du snod ldan gyi mchod sbyin la dga' ba dang / rta bsang gi mchod sbyin
247b2(mdo sde): dang / mi bsang gi mchod sbyin dang / yang dag par spyod pa'i mchod sbyin dang / gtan pa med pa'i mchod sbyin dag sbyin pa la dga' zhing yongs su 'dzin pa de dag ni med pa la mos pa ste/ mtho ris la dga' zhing 'dod pas bram ze 'di ltar phyis kyang snod ldan gyi mchod sbyin byed
247b3(mdo sde): cing rta bsang gi mchod sbyin dang / mi bsang gi mchod sbyin dang / yang dag par spyod pa'i mchod sbyin dang / gtan pa med pa'i mchod sbyin byed pa ni don med cing mchog tu bcom pa chen por 'gyur ro/ /bram ze bdag gis smras pa de lta bu yin pa'i phyir 'dir bdag dang khyod lhan
247b4(mdo sde): cig 'brel bar bya ste/ de ci'i phyir zhe na/ chos kyi gdol pa mi gtsang ba ni ma yin no/ /gzhan yang bram ze/ dad pa tshul khrims dka' thub gtong / /thos dang shes rab de bzhin dang / /lta ba mtho ris brtul zhugs gnas/ /rnam pa brgyad po de dag gis/ /mtho ris
247b5(mdo sde): gnas su 'gro bar 'dod/ /phal cher shes pa'i khyad par gyis/ /sna tshogs du ma'i mchod sbyin 'dir/ /rnam pa brgyad du nges par bstan/ /ma mnyam sring mo'i 'jig rten te/ /rab tu 'jug ldan 'di lta ste/ /nyi ma'i lha las skyes pa yin/ /mi skyes rnams ni mi las
247b6(mdo sde): skyes/ /ba skyes ba yi bzhon pa las/ /gser mdog ldan las skyes pa dang / /klu rnams las ni skyes pa dang / /ma chen sa las skyes pa ni/ /chen po'i chen po 'od srung ste/ /drang srong bde ba'i yid kyis shes/ /de nas yang bram ze pad ma'i snying po la bdag gis bram
247b7(mdo sde): ze rnams kyi rigs bshad par bya yis de nyon cig / rigs ni 'di lta ste/ gau ta ma dang / bad sa dang / kod sa dang / kau shi ka dang / 'od srung dang / rgyas pa dang / snying po'i rigs te/ 'di dag ni bram ze'i rigs rnam pa bdun no/ /rigs de dag re re la yang rnam pa
248a1(mdo sde): bdun bdun du 'gyur te/ de la gau ta ma ni/ kau thu ma dang / de ga rgya dang / ba ra dwa dza dang / be ra brgyad pa dang / be ka na sa dang / rdo rje rkang pa ste/ de dag go/ /de la bad sa las ni a dre ya na dang / me tre ya na dang / brga dang / sam la ni dang /
248a2(mdo sde): mang po skyes dang / sa pa rna dang / a nya tsa ste de dag go/ /de la ko sa las ni maud gal ya na dang / go na ya na dang / lang cha la ba dang / bdun tshad lag na dang / so na bu ga na ste de dag go/ /de la kau shi ka las ni ka na ya na dang / ba ki na dang / lo ka a kha dang /
248a3(mdo sde): lo ki ha da ste de dag go/ /de la 'od srung las ni pan dwa ra dang / shu kar dang / san ti la dang / ro tsa ni ya dang / a na pa khra dang / ag ni be sha ste de dag go/ /de la rgyas pa las ni dza tu karna dang / d+ha na ma dang / dza ya ya na dang / pa ra sa ra dang / bya khra na ga
248a4(mdo sde): dang / kan tA ya na dang / o ba man nya ste de dag go/ /de la snying po las ni man da ya na dang / do mra ya na dang / ka ta ya na dang / sha ka ya na dang / yu gan da ya na dang / kha na ya na dang / ka pi sta la ya na ste de dag go/ /de la bram ze 'di lta bu'i rigs lnga
248a5(mdo sde): bcur gcig gis ma tshang ba yin no/ /yang dag pa'i lta ba dang / sdeb sbyor gyi gdon pa dang / bya ka ra Na dang / rkang pa dang / spyod pa pa'i gtsug lag dang / rigs pa gzhan pa dag rgyas par bdag gis bklags kyi/ gzhan gyis ni ma yin par rig par
248a6(mdo sde): bya'o/ /'di ltar gnyen du bya ba la nges pa med par khyod kyis shes par gyis shig /de lta bas na bram ze'i rigs zhes bya ba ni 'jig rten tha mal pas tha snyad du byas pa yin no/ /'di ltar bram ze'i rigs zhes bya ba dang / rgyal rigs zhes bya ba dang / rje'u rigs
248a7(mdo sde): zhes bya ba dang / dmangs rigs zhes bya ba yang de ltar shes par bya'o/ /de lta bas na 'di dag thams cad ni gcig pa yin te/ tha dad pa ni med do/ /bdag gi bu gzhon nu stag rna la bu mo gzugs bzang mo chung ma'i don du byin cig /gang rin bab pa 'dod pa
248b1(mdo sde): de bzhin du sbyin par bya'o/ /yang tshig de lta bu gdol pa'i rgyal po tre shang ku las thos pa dang / bram ze pad ma'i snying po zhum par gyur cing phrag pa bcum nas mgo smad de lan la spobs pa med pa 'di ni tha chad kyi gnas yin pas cang mi smra bar gyur to/ /de nas gdol
248b2(mdo sde): pa'i rgyal po tre shang kus bram ze pad ma'i snying po zhum par gyur cing phrag pa bcum nas mgo smad de lan la spobs pa med pa ni tha chad kyi gnas yin pas cang mi smra bar gyur pa mthong ngo / /mthong nas kyang 'di skad ces smras so/ /ci 'di 'dra ba'i sa bon btab/ /de 'dra
248b3(mdo sde): ba yi 'bras bur 'gyur/ /skye dgu 'di ni gcig yin te/ /khyad par gyur pa de la med/ /dbang po sna tshogs de dag gis/ /bya ba tha dad mthong bar bstan/ /bram ze dang ni rigs gzhan la/ /bye brag cung zad yod ma yin/ /bdag nyid kun tu stod byed kyang / /
248b4(mdo sde): 'dir ni rigs pa ma yin te/ /skye gnas gnyis ni phrad pa las/ /khu ba khrag gnyis 'dus pa yin/ /rigs bzhi dag ni rab bstan pa/ /de ltar yin na dud 'gro ltar/ /khyod ni sring mo la 'jug pa/ /sring mo chung mar rigs ma yin/ /gang tshe re zhig 'jig
248b5(mdo sde): rten 'di/ /tshangs las skyes par rang gis shes/ /bram ze'i chung ma sring mo nyid/ /rgyal rigs rgyal po'i sring mo nyid/ /de bzhin rje'u rigs rje rigs mo/ /dmangs rigs dmangs rigs de rigs min/ /gal te bram zes shes na ni/ /chung mar rigs
248b6(mdo sde): pa ma yin no/ /sems can bram ze'i rigs min te/ /'di dag nyon mongs las las skyes/ /dman pa dag ni mchog tu snang / /sems can sna tshogs rten tha dad/ /khyod ltar 'di dag rigs mchog ste/ /bram ze rgyal rigs de bzhin du/ /rje'u rigs dmangs
248b7(mdo sde): rigs de dag la/ /tha snyad 'jug pa yod ma yin/ /nges brjod rig byed mchod sbyin dang / /snyan dngags rig byed srid srung ste/ /'di ltar bzhad gad nges sbyar dang / /sdeb sbyor ji ltar don med min/ /bdag nyid kyis ni brjod byas pa/ /byams rigs de
249a1(mdo sde): bzhin gso ba dang / dang ni rmongs byed dang / /'dod pa'i gzugs dang yid mgyogs dang / /dri za 'jigs dang shang ka dang / /sprul dang rin chen sngags dang ni/ /mig 'phrul rnams ni 'jigs pa dang / /grangs la mkhas
249a2(mdo sde): par gyur pa dang / /bdag la skyes bu'i rigs yod de/ /mtsho yi snying po rin chen dang / /rang gi sring mo rnams la dga'/ /lha yi rdzu 'phrul yang dag 'thob/ /gso ba yi ni rig pa rnams/ /gdol pa yis ni ma bslabs shing / /bram ze'i rig byed pha
249a3(mdo sde): rol phyin/ /ser skya la sogs skyes nas ni/ /sngags mchog gi ni pha rol phyin/ /bram ze'i bu ni ma yin no/ /bram ze min yang bsam par gyis/ /rigs ngan las skyes drang srong nag /thub pa byi ba ya na dang / /drag shul las skyes gzi brjid ldan/ /'jigs
249a4(mdo sde): byed mngon shes lnga ldan pa/ /thub pa chen po de dag ni/ /bram ze las skyes ma yin no/ /ci yin bram ze yang brjod kyis/ /tha snyad du ni btags pa ste/ /rdul ldan ma ni rgyal rigs las/ /mkhas shing dul dang ldan pa dang / /bstan chos thams cad legs rtogs
249a5(mdo sde): pa/ /thub pa dga' byed de las skyes/ /bram ze'i bu ni ma yin no/ /bram ze ci yang mi brjod kyis/ /gzi brjid dka' thub dang ldan la/ /mkhas shing dul dang ldan pa ste/ /drang srong 'jig rten du grags pa/ /gang yin de ni ma nus bskyed/ /bram ze'i bu ni ma yin
249a6(mdo sde): no/ /ci yin bram ze yang brjod kyis/ /'di dag 'jig rten tha snyad de/ /bram ze rgyal rigs de bzhin te/ /de ltar rje'u rigs dmangs rigs ni/ /tha snyad du ni 'jigs pa yin/ /de la bram ze khyod kyis smras/ /'di dag 'jig rten tha snyad tsam/ /'di
249a7(mdo sde): lta ste/ bram ze'i rigs zhes bya ba dang / rgyal rigs zhes bya ba dang / rje'u rigs zhes bya ba dang / dmangs rigs zhes bya ba 'di dag ni thams cad gcig cing de la tha dad pa med do/ /bdag gi bu gzhon nu stag rna la bu mo gzugs bzang mo chung ma'i don
249b1(mdo sde): 'du byin cig / rin gang bab pa de 'dod pa bzhin du gzhal bar bya'o/ /gdol pa'i rgyal po tre shang ku las 'di lta bu'i tshig thos nas/ bram ze pad ma'i snying pos gdol pa'i rgyal po tre shang ku la 'di skad ces smras so/ /khyod kyi rigs ci yin bdag gi a
249b2(mdo sde): tre ya'o/ /sngar ci zhig /sngar ming ngo / /ci zhig spyod par byed/ byams pa mang du'o/ /rabs du yin/ gsum ste/ 'di lta ste/ bad sa dang / kau sa dang / ba ra dwa dza'o/ /ci zhig la goms/ tshangs par spyod pa dang bcas pa'i sdeb sbyor 'don pa la'o/ /
249b3(mdo sde): sdeb sbyor gyi gdon pa du zhig /drug po 'di lta ste/ gau ta ma dang / ra ma ya ni dang / lang ga li dang / sau pad tsa la dang / ka pi tsa li ya dang / a ra shi se na zhes bya ba yin no/ /khyod kyi ma'i rigs ci yin/ par sha ri yum mo/ /khyod kyis sa bya ti bklags sam/
249b4(mdo sde): ji ltar yin/ de la yi ge du zhig /gdon pa ni du zhig /tshig ni du zhig /rkang pa ni du zhig /yi ge ni nyi shu rtsa bzhi'o/ /gdon pa ni gsum mo/ /tshig ni gsum mo/ /rkang pa ni yi ge brgyad do/ /khyod kyis sa byin tra thon cig /pad ma'i snying po de bzhin te/
249b5(mdo sde): lhan cig skyes pa'i sngags bshad par bya yis nyon cig /khyod kyis shod cig /smras pa/ bram ze sngon byung ba 'das pa'i dus na ba su zhes bya ba'i drang srong mngon par shes pa lnga dang ldan pa/ gzi brjid 'bar zhing mthu che ba/ bsam gtan rnams thob pa zhig byung
249b6(mdo sde): ste/ des shing mkhan gyi bu mo ser skya ma zhes bya ba chung ma'i don du blangs so/ /de la kun du chags pa'i sems kyis bu mo de dang lhan cig chags pa spyad pas rdzu 'phrul las nyams shing bsam gtan shor ro/ /de bdag nyid kyi nyes par spyod pas nyams pas rjes su
249b7(mdo sde): 'gyod do/ /de'i tshe sngags 'di dag smras so/ /'di lta ste/ oM b+hur b+hu ba swa tad sa pi tur pa re N+ya b+har go de bas/ d+hi ma hi ts+ho yo yon pra tso da yA yad/ bram ze sngags 'dis rtog pa med par bcos nas de nyid kyi nyin zhag la bram ze sngags bzlas te/ sngon byung ba'i
250a1(mdo sde): skye dgu'i bdag pos ral pa dang dka' thub byas te/ nags kyi nang na 'dug ste/ dben pa'i gnas su yang de dang bdag dga' bar byed cing dka' thub byas pas lhas zas mchog byin nas gnas shing sngags 'di bzlas so/ /baM nya ka a ta sA
250a2(mdo sde): ka n+ya ar ta tha phra khri na/ 'di ni rgyal rigs kyi dag byed kyi sngags yin te/ oM tsin tra ma hid d+he be sha ka paM sha sha taM sha tra daM sha daM/ 'di ni rje'u rigs rnams kyi dag byed kyi sngags yin te/ oM a ta pa pra ta pa dze me d+ha ha ma/ 'di ni dmangs rigs rnams kyi dag byed kyi
250a3(mdo sde): sngags yin te/ oM kA mA hi/ lo ke pra pa ra mam pha dz+wa naM/ de sha ma a pra ha na/ tsa b+hu bA na ta ra ya/ de lta bas na khyod kyis 'dod pa rab tu spangs nas/ mnyam pa med pa'i tshangs pa'i 'jig rten thob bo/ /bram ze 'di ni tshangs pa mi mjed kyi bdag pos dag byed du
250a4(mdo sde): smras pa yin te/ sngon gyi yang dag par rdzogs pa'i sangs rgyas rnams kyis rjes su yi rang bar mdzad pa yin no/ /kye tre shang ku khyod kyis rgyu skar gyi dbang rnams bklags sam/ kye de bzhin te/ bdag gis rgyu skar gyi dbang tshad rnams khyod la bshad kyis nyon cig /
250a5(mdo sde): 'di lta ste/ smin drug dang / snar ma dang / mgo dang / lag dang / nam so dang / rgyal dang / skag dang / mchu dang / gre dang / dbo dang / me bzhi dang / nag pa dang / sa ri dang / sa ga dang / lha mtshams dang / snron dang / snrums dang / chu stod dang / chu
250a6(mdo sde): smad dang / gro bzhin dang / byi bzhin dang / mon gru dang / mon gre dang / khrums stod dang / khrums smad dang / nam gru dang / tha skar dang / bra nye rnams te/ kye bram ze pad ma'i snying po de dag ni rgyu skar nyi shu rtsa brgyad do/ /de la rgyu skar ni du/ dbyibs ni ji snyed
250a7(mdo sde): yod/ yud tsam dang ldan pa ni ji snyed/ zas ni ci/ rus ni ci/ lha rnams ni gang / kye bram ze pad ma'i snying po can smin drug ni skar ma drug ste/ dbyibs ni spu gri lta bu ste/ yud tsam sum cu'i cha dang ldan pa'o/ /zas ni zho'o/ /lha ni me'o/ /rus ni rje'u rigs so/ /
250b1(mdo sde): rgyu skar snar ma ni skar ma lnga ste/ dbyibs ni shing rta'i 'phang lo gnyis pa lta bu'o/ /yud tsam ni bzhi bcu rtsa lnga'i cha dang ldan pa'o/ /zas ni kyi sha'o/ /lha ni skye dgu'i bdag po'o/ /rus ni pa ra dwa dza'o/ /rgyu skar mgo ni skar ma gsum ste/ dbyibs
250b2(mdo sde): ni kyi mgo lta bu'o/ /yud tsam bco lnga'i cha dang ldan pa'o/ /zas ni 'bras bu dang rtsa ba'o/ /lha ni zla ba'o/ /rus ni mig ya na'o/ /rgyu skar lag ni skar ma gcig ste/ dbyibs ni thig le lta bu'o/ /yud tsam sum cu rtsa lnga'i cha dang ldan pa'o/ /zas ni
250b3(mdo sde): mar gyi snying khu'o/ /lha ni nyi ma'o/ /rus ni rgyas pa'o/ /rgyu skar nam so ni skar ma gnyis te/ dbyibs ni rkang pa lta bu'o/ /yud tsam bco lnga'i cha dang ldan pa'o/ /kha zas ni sbrang rtsi'o/ /lha ni phur bu'o/ /rus ni dbang byed do/ /rgyu skar rgyal ni skar ma gsum ste/ dbyibs
250b4(mdo sde): ni ril ba lta bu'o/ /yud tsam sum cu'i cha dang ldan pa'o/ /kha zas ni sbrang rtsi dang yos so/ /lha ni phur bu'o/ /rus ni yid nye'o/ /rgyu skar skag ni skar ma gcig ste/ dbyibs ni thig le lta bu'o/ /yud tsam bco lnga'i cha dang ldan pa'o/ /kha zas ni 'o ma dang 'bras chen
250b5(mdo sde): no/ /lha ni rlung lha'o/ /rus ni sbrul lo/ /bram ze pad ma'i snying po rgyu skar 'di bdun ni shar sgor gtogs pa'o/ /rgyu skar mchu ni skar ma lnga ste/ dbyibs ni chu bo'i mgur lta bu'o/ /yud tsam sum cu'i cha dang ldan pa'o/ /zas ni til gyi ri lu dang 'o ma'o/ /lha ni sbyin
250b6(mdo sde): pa'o/ /rus ni ser skya'o/ /rgyu skar gre ni skar ma gnyis te/ dbyibs ni rkang pa lta bu'o/ /yud tsam sum cu'i cha dang ldan pa'o/ /kha zas ni bil ba'o/ /lha ni skal ldan no/ /rus ni gau ta ma'o/ /rgyu skar dbo ni skar ma gnyis te/ dbyibs ni khri lta bu'o/ /yud
250b7(mdo sde): tsam bzhi bcu rtsa lnga'i cha dang ldan pa'o/ /kha zas ni rdo sbal gyi sha'o/ /lha ni 'phags pa'o/ /rus ni kau shi ka'o/ /rgyu skar me bzhi ni skar ma lnga ste/ dbyibs ni lag pa lta bu'o/ /yud tsam sum cu'i cha dang ldan pa'o/ /zas ni bya sna tshogs dang sred da'o/ /
251a1(mdo sde): lha ni nyi ma'o/ /rus ni sred da ldan no/ /rgyu skar nag pa ni skar ma gcig ste/ dbyibs ni pad ma'i snying po lta bu'o/ /yud tsam sum cu'i cha dang ldan pa'o/ /kha zas ni shing tog sna tshogs za'o/ /lha ni nyi ma'o/ /rus ni nag pa ya na'o/ /rgyu
251a2(mdo sde): skar sa ri ni skar ma gcig ste/ dbyibs ni thig le lta bu'o/ /yud tsam bco lnga'i cha dang ldan pa'o/ /kha zas ni mon sran sde'u dang / 'bras dang / mar ro/ /lha ni rlung lha'o/ /rus ni yid can gyi rgyud do/ /rgyu skar sa ga ni skar ma bzhi ste/ dbyibs ni rwa'i rten
251a3(mdo sde): mgo lta bu'o/ /yud tsam ni bzhi bcu rtsa lnga'i cha dang ldan pa'o/ /kha zas ni me tog go/ /lha ni dbang po dang me lha'o/ /rus ni bsdus pa ya na'o/ /kye pad ma'i snying po rgyu skar bdun po 'di dag ni lho phyogs kyi sgor gtogs pa'o/ /rgyu skar lha mtshams ni skar ma bzhi
251a4(mdo sde): ste/ dbyibs ni glang po che'i mgo dang sna lta bu'o/ /yud tsam sum cu'i cha dang ldan pa'o/ /zas ni sha dang chang ngo / /lha ni phur bu'o/ /rus ni dmigs pa ya na'o/ /rgyu skar snron ni skar ma gsum ste/ dbyibs ni them skas lta bu'o/ /yud tsam bco lnga'i cha dang
251a5(mdo sde): ldan pa'o/ /kha zas ni 'bras dang nas dang gro'o/ /lha ni dbang po'o/ /rus ni ring po'i rgyud do/ /rgyu skar snrums ni skar ma dgu ste/ dbyibs ni sdig pa lta bu'o/ /yud tsam sum cu'i cha dang ldan pa'o/ /zas ni rtsa ba dang 'bras bu'o/ /lha ni dmangs rigs sdom pa
251a6(mdo sde): can no/ /rus ni kA t+yA ya na'i rgyud do/ /rgyu skar chu stod ni skar ma bzhi ste/ dbyibs ni ba lang gi mjug ma bsgreng ba lta bu'o/ /yud tsam sum cu'i cha dang ldan pa'o/ /kha zas ni n+ya gro d+ha'i thang chu'o/ /lha ni chu lha'o/ /rus ni dur ba'i rgyud do/ /rgyu skar chu smad ni skar
251a7(mdo sde): ma bzhi ste/ dbyibs ni glang po che mchong ba lta bu'o/ /yud tsam bzhi bcu rtsa lnga'i cha dang ldan pa'o/ /kha zas ni sbrang rtsi dang yos so/ /lha ni rgyas pa'o/ /rus ni maud gal ya na'o/ /rgyu skar byi bzhin ni skar ma gsum ste/ dbyibs ni ba lang gi mgo lta bu'o/ /
251b1(mdo sde): yud tsam drug gi cha dang ldan pa'o/ /kha zas ni rlung ngo / /lha ni tshangs pa'o/ /rus ni tshangs pa dang ldan pa'o/ /rgyu skar gro bzhin ni skar ma gsum ste/ dbyibs ni rnga lta bu'o/ /yud tsam sum cu'i cha dang ldan pa'o/ /kha zas ni bya sha'o/ /lha ni khyab 'jug
251b2(mdo sde): go/ /rus ni kA t+yA ya na gsum pa'o/ /kye bram ze pad ma'i snying po rgyu skar bdun po de dag ni nub kyi sgor gtogs pa'o/ /rgyu skar mon gre ni skar ma bzhi ste/ dbyibs ni bya lta bu'o/ /yud tsam sum cu'i cha dang ldan pa'o/ /kha zas ni rgya sran dang sran chung ngo / /lha ni
251b3(mdo sde): nor lha'o/ /rus ni kauN+Di n+ya'o/ /rgyu skar mon gru ni skar ma gcig ste/ dbyibs ni thig le lta bu'o/ /yud tsam bco lnga'i cha dang ldan pa'o/ /kha zas ni nas dang gro'o/ /lha ni chu lha'o/ /rus ni dan da ya na'o/ /rgyu skar khrums stod ni skar ma gnyis te/ dbyibs ni
251b4(mdo sde): rta ba 'dra ba'o/ /yud tsam sum cu'i cha dang ldan pa'o/ /kha zas ni lug gi sha dang khrag go/ /lha ni klu dang gza' lag go/ /rus ni bram ze rna can no/ /rgyu skar khrums smad ni skar ma gnyis te/ dbyibs ni rkang pa lta bu'o/ /yud tsam bzhi bcu rtsa lnga'i cha dang ldan pa'o/ /
251b5(mdo sde): kha zas ni bal sran no/ /lha ni 'phags pa'o/ /rus ni nor rgyas kyi rgyud do/ /rgyu skar nam gru ni skar ma gcig ste/ dbyibs ni thig le lta bu'o/ /yud tsam sum cu'i cha'o/ /kha zas ni zho'o/ /lha ni rgyal po'o/ /rus ni sring mo brgyad kyi rgyud do/ /rgyu skar tha skar ni skar ma
251b6(mdo sde): gnyis te/ dbyibs ni rta 'gro ba lta bu'o/ /yud tsam sum cu'i cha dang ldan pa'o/ /kha zas ni sbrang rtsi'i thug pa'o/ /lha ni dri za'o/ /rus ni rna 'jig nas kyi rgyud do/ /rgyu skar bra nye ni skar ma gsum ste/ dbyibs ni mo mtshan lta bu'o/ /yud tsam sum cu'i cha dang ldan
251b7(mdo sde): pa'o/ /zas ni til dang 'bras so/ /lha ni gshin rje'o/ /rus ni brga'i rgyud do/ /kye pad ma'i snying po rgyu skar bdun po de rnams ni byang gi sgor gtogs pa'o/ /kye pad ma'i snying po rgyu skar nyi shu rtsa brgyad po de dag las rgyu skar drug ni yud tsam bzhi bcu rtsa lnga'i cha dang ldan
252a1(mdo sde): te/ 'di lta ste/ snar ma dang / nam so dang / gre dang / sa ga dang / chu smad dang / khrums smad ces bya ba 'di dag go/ /rgyu skar lnga ni yud tsam bco lnga'i cha dang ldan te/ 'di lta ste/ lag dang / skag dang / sa ri dang / snron dang / sa ga
252a2(mdo sde): zhes bya ba de dag go/ /drag po'i yud tsam gyi cho ga dang ldan pa gang zhe na/ snga ma las gzhan pa ste/ yud tsam sum cu'i cha dang ldan pa'o/ /kye pad ma'i snying po bdun po 'di dag ni shar gyi sgo ba ste/ smin drug ni dang po'o/ /skag ni tha ma'o/ /bdun po 'di dag ni lho sgo'i sgo ba
252a3(mdo sde): ste/ mchu ni dang po'o/ /sa ga ni tha ma'o/ /rgyu skar bdun po 'di dag ni nub kyi sgo ba ste/ lha mtshams ni dang po'o/ /byi bzhin ni tha ma'o/ /rgyu skar bdun po 'di dag ni byang phyogs kyi sgo ba ste/ mon gre ni dang po'o/ /bra nye ni tha ma'o/ /kye pad ma'i snying po rgyu skar nyi shu rtsa
252a4(mdo sde): brgyad po de dag las bdun ni/ stobs dang ldan pa ste/ bdun gang zhe na 'di lta ste/ shar phyogs kyi bzhi dang / sa ga dang / lha mtshams dang / sa ri'o/ /gsum ni drag po ste/ lag dang / skag dang / bra nye zhes bya'o/ /bzhi ni mchod par bya ba ste/ byang
252a5(mdo sde): phyogs kyi gsum dang snar ma'o/ /lnga ni 'jam pa ste/ gro bzhin dang / nam gru dang / mon gre dang / snron dang / snrums zhes bya ba'o/ /lnga ni 'dzin pa'i rigs te/ me bzhi dang / nag pa dang / skag dang / mchu dang / byi bzhin no/ /bzhi ni myur bar byed pa ste/ smin
252a6(mdo sde): drug dang / mgo dang / rgyal dang / tha skar ro/ /kye pad ma'i snying po rgyu skar nyi shu rtsa brgyad po de dag ni rim gyis 'jug pa gsum dang ldan te/ khyu mchog gi 'jug pa dang / be'u'i 'jug pa dang / zung lhan cig tu 'jug pa'o/ /de la rgyu skar sngon du 'gro zhing zla ba phyi
252a7(mdo sde): nas 'gro ba ni khyu mchog gi 'jug pa zhes bya'o/ /gang gi tshe zla ba sngon du 'gro zhing rgyu skar phyir 'byung ba la ni be'u 'jug pa zhes bya'o/ /yang gang gi tshe zla ba dang / rgyu skar gnyis lhan cig tu 'jug pa de lta bu ni 'dir zung du 'jug pa zhes bya'o/ /gzhan yang pad ma'i
252b1(mdo sde): snying po gza' rnams bshad par bya yis nyon cig / 'di lta ste/ pa ba sangs dang / gza' lag pa dang / spen pa dang / phur bu dang / mig dmar dang / sgra gcan dang / mjug dang / nyi ma dang / zla ba zhes bya ba yin no/ /'di dag dang / rgyu skar
252b2(mdo sde): 'jig rten du 'dzom pa bshad cing ji ltar nyin mtshan ring ba yang bshad par bya ste/ de la dgun gyi zla ba gnyis pa'i tshes brgyad la/ rgyu skar snar ma nyin par la yud tsam bcu gnyis su 'gyur ro/ /mtshan mo la ni yud tsam brgyad do/ /sos ka'i zla ba tha ma'i
252b3(mdo sde): tshes brgyad la rgyu skar ni snar ma'o/ /nyin mo la ni yud tsam brgyad du 'gyur ro/ /mtshan mo la ni yud tsam bcu gnyis so/ /dbyar gyi zla ba tha ma'i tshes brgyad la rgyu skar ni snar ma'o/ /nyin mo la yud tsam bcu bzhi'o/ /mtshan mo la ni yud tsam bcu drug go/ /
252b4(mdo sde): kye tre shang ku nyin par rnams nyin par dang / phyi de nyin par rjes su 'gro ba yin nam/ ci yar ngo dang mar ngo rjes su 'gro ba yin nam/ ci lo rnams dgun zla tha 'phel ba yin nam/ ci dus rnams dbyar zla ra bas 'phel ba yin nam/ kye tre shang ku skad cig
252b5(mdo sde): ma rnams kyi tshang grub pa ji lta bu/ yud tsam rnams kyi ni ji lta bu yin/ kye pad ma'i snying po bud med ras bal 'khal ba 'da' ba shin du ring ba dang thung bar 'dren pa ma yin pa de lta bu ni de nyid de'i skad cig ma de'i tshad do/ /de'i skad cig ma nyi shu rtsa drug la ni skad cig
252b6(mdo sde): gcig / skad cig drug la ni thang cig gcig go/ /thang cig gsum la ni yud tsam gcig go/ /de lta bu'i rim pas rjes su 'brel pa'i yud tsam sum cu la ni nyin zhag tu shes par bya'o/ /yud tsam de dag la 'di lta bu'i ming du 'gyur te/ nyi ma shar ba na
252b7(mdo sde): skyes bu drug cu rtsa dgu'i grib ma 'jam pa ni mthon po bzhi pa zhes bya ba'i yud tsam du 'gyur ro/ /skyes bu drug cus gzhal ba'i grib ma ni dkar po zhes bya ba'i yud tsam du 'gyur ro/ /skyes bu bcu gnyis kyis gzhal ba'i grib ma'i yun la yang dag par 'phel ba
253a1(mdo sde): zhes bya ba'i yud tsam du 'gyur ro/ /skyes bu drug gis gcal ba'i grib ma'i yun la ston zhes bya ba'i yud tsam du 'gyur ro/ /skyes bu lnga yis gcal ba'i grib ma'i yun la mngon par 'phel ba zhes bya ba'i yud tsam du 'gyur ro/ /skyes bu
253a2(mdo sde): bzhi yis gcal ba'i grib ma'i yun la gang gsum zhes bya ba'i yud tsam du 'gyur ro/ /skyes bu gsum gyis gcal ba'i grib ma'i yun la bzhin legs zhes bya ba'i yud tsam du 'gyur ro/ /nyi ma gung na gnas pa ni gang gi rdo rje zhes bya ba'i yud tsam du 'gyur ro/ /
253a3(mdo sde): de'i rjes la ni srin po zhes bya ba'i yud tsam du 'gyur ro/ /dbus nas cung zhig yol ba skyes bu gcig gis gcal ba'i grib ma'i yun ni ro hi ta zhes bya ba'i yud tsam du 'gyur ro/ /skyes bu bzhi yis gcal ba'i grib ma'i yun ni stobs zhes bya ba'i yud tsam du
253a4(mdo sde): 'gyur ro/ /skyes bu lngas gcal ba'i grib ma'i yun ni rnam par rgyal ba zhes bya ba'i yud tsam du 'gyur ro/ /skyes bu drug gis gzhal ba'i grib ma'i yun ni ro thams cad pa zhes bya ba'i yud tsam du 'gyur ro/ /skyes bu bcu gnyis kyi gcal ba'i grib
253a5(mdo sde): ma'i yun ni nor zhes bya ba'i yud tsam du 'gyur ro/ /skyes bu brgyad kyis gzhal ba'i grib ma'i yun ni blta na sdug ces bya ba'i yud tsam du 'gyur ro/ /skyes bu drug cu rtsa dgus gcal ba'i grib ma'i yun ni gzhan 'jigs zhes bya ba'i yud tsam du 'gyur ro/ /
253a6(mdo sde): de dag ni nyi ma nub par rtsom pa zhes bya ba'i yud tsam du 'gyur te/ de dag ni nyin mo rnams kyi yud tsam yin no/ /kye pad ma'i snying po mtshan mo rnams kyi yud tsam bshad par bya ste/ 'di lta ste/ nyi ma nub pa ni drag po zhes bya ba'i yud tsam du 'gyur ro/ /de'i rjes
253a7(mdo sde): la ni skar ma rgyu ba zhes bya ba'i yud tsam du 'gyur ro/ /de nas yang dag zung zhes bya ba'i yud tsam mo/ /de nas da ltar zhes bya ba'i yud tsam mo/ /de nas mtha' med ces bya ba'i yud tsam mo/ /de nas bong bu zhes bya ba'i yud tsam du 'gyur ro/ /de nas
253b1(mdo sde): sring mo zhes bya ba'i yud tsam mo/ /nam gyi gung la gnas pa na ni cha shas zhes bya ba'i yud tsam mo/ /nam gyi gung 'das pa na bram ze zhes bya ba'i yud tsam mo/ /de nas nyis skyed ces bya ba'i yud tsam mo/ /de nas marga zhes bya ba'i yud tsam mo/ /de nas mun
253b2(mdo sde): 'jigs zhes bya ba'i yud tsam mo/ /de nas me zhes bya ba'i yud tsam mo/ /de nas nyi mas gdungs pa zhes bya ba'i yud tsam mo/ /de nas byi bzhin zhes bya ba'i yud tsam mo/ /pad ma'i snying po yud tsam sum cu po de dag ni nyin zhag yin par shes par bya'o/ /
253b3(mdo sde): de yi skad cig thang cig yud tsam ni/ yud tsam sum cu'i cha mchog thang cig go/ /thang cig cha mchog drug cha skad cig go/ /skad cig nyi shu brgya cha de skad cig /ji ltar bud med ring thung gis/ /ras bal 'da' ba 'dren spangs pa/ /'dir de skad cig ring po ste/ /
253b4(mdo sde): de yi skad cig brgya nyi shu/ /skad cig gcig de drug thang cig /thang cig sum cu yud tsam cig /de lta bu yi sbyor ba yis/ /yud tsam sum cu nyin zhag gcig /nyin zhag sum cu zla gcig ste/ /zla ba bcu gnyis lo gcig go/ /bzhi mthon dkar dang
253b5(mdo sde): 'jam bcas dang / /nyi skyes bzhin legs spong byed dang / /ro hi stobs ldan rnam rgyal dang / /thams cad ro pa nor dang ni/ /man da ra dang gzhan 'jigs dang / /drag po dang ni skar ma spyod/ /yang dag gzung dang da ltar dang / /mtha' yas dang ni bong bu dang / /
253b6(mdo sde): srin po cha shas bram ze dang / /arga dang ni sgrub pa dang / /me dang me yis gdungs pa dang / /byi bzhin zhes ni bya ba rnams/ /yud tsam rnams kyi ming yin no/ /yang bram ze dus rnams kyi 'byung ba bshad par bya yis nyon cig /dus rnams ji ltar 'gyur ba yang brjod
253b7(mdo sde): par bya'o/ /mig 'byed 'dzums gnyis la thang cig gcig go/ /thang cig brgyad la mchog dka' gcig go/ /mchog dka' bcu drug la ni dus tshod gcig go/ /dus tshod sum cu la chu tshod gcig go/ /de la chu tshod gnyis la ni yud tsam gcig go/ /
254a1(mdo sde): yud tsam gcig gi tshad ci tsam zhe na/ chu srang brgya bum par blugs nas 'dzags pa'i tshad do/ /chu tshod kyi bum pa'i tshad ci tsam zhe na/ 'ol ma se gcig gis gser sor bzhir bsnyad de/ phyogs bzhi nas mnyam par zlums pa'i tshad kyi bum pa'i
254a2(mdo sde): zhabs su brtol nas/ chu zad pa de ni chu tshod gcig gi tshad do/ /chu tshod gnyis ni yud tsam gcig go/ /bram ze de lta bu'i yud tsam sum cu la ni nyin zhag gcig tu 'dod do/ /mig 'byed 'dzums bcu drug ni mchog dka'o/ /mchog dka' bcu drug la ni dus tshod
254a3(mdo sde): gcig go/ /dus tshod drug cu la ni yud tsam gcig go/ /yud tsam sum cu la ni nyin zhag gcig go/ /nyin zhag sum cu la zla ba gcig go/ /zla ba bcu gnyis la ni lo gcig go/ /'dir mig phye ba dang btsums pa bye ba phrag bcu drug pa 'bum phrag lnga bcu rtsa
254a4(mdo sde): brgyad dang / stong phrag brgyad cu la ni lo ste/ yang de lta bu de ni re zhig bram ze dus 'byung ba bshad pa yin no/ /bram ze rgyang grags dang dpag tshad bskyed pa nyon cig /rdul phra rab bdun la ni rdul phran gcig go/ /rdul phran bdun la ni mthong ba thams cad
254a5(mdo sde): las phra ba'i nyi zer gyi rdul gcig go/ /nyi zer gyi rdul bdun la ni ri bong gi rdul gcig go/ /ri bong gi rdul bdun la ni lug rdul gcig go/ /lug rdul bdun la ni glang rdul gcig go/ /glang rdul bdun la ni sro ma gcig go/ /sro ma bdun la ni
254a6(mdo sde): shig gcig go/ /shig bdun la ni nas gcig go/ /nas bdun la ni sor gcig go/ /sor bcu gnyis la ni mtho gang ngo / /mtho do la ni khru gang ngo / /khru bzhi la ni gzhu gang ngo / /gzhu stong la ni rgyang grags gcig go/ /rgyang grags bzhi la
254a7(mdo sde): ni ma ga d+hA'i dpag tshad gcig go/ /dpag tshad gcig la rdul phra rab bye ba phrag 'bum phrag nyi shu rtsa bzhi dang / bye ba brgya stong phrag sum cu rtsa dgu yod de/ yang de lta bu ni dpag tshad do/ /bram ze gser bskyed pa'i tshad bshad par bya yis nyon cig /
254b1(mdo sde): nas bcu gnyis la ni ma sha ka gcig go/ /ma sha ka bcu drug la ni zho gcig ste/ gser gyi tshad do/ /bram ze nyon cig /zho gcig la rdul phra rab bye ba phrag gnyis dang / stong phrag nyi shu rtsa lnga dang / brgya phrag lnga dang nyag brgyad yod do/ /bram ze
254b2(mdo sde): yang de lta bu de ni gser bskyed pa'i tshad yin no/ /bram ze srang gi tshad nyon cig /ma sha ka drug cu rtsa bzhi la ni ma ga d+hA'i srang gi srang gcig go/ /de ni srang gi tshad mdor bsdus pa yin no/ /srang gcig la rdul phra rab bye ba phrag brgyad dang brgya stong phrag bzhi bcu
254b3(mdo sde): rtsa bzhi dang / bdun stong nyis brgya dang nyag brgyad cu yod de/ bram ze yang de lta bu de ni srang gi tshad yin no/ /bram ze khu ba gzhal ba rnams kyi tshad nyon cig /ma ga d+hA'i srang nyi shu rtsa bzhi bre gang ste/ khu ba rnams gcal ba'i tshad do/ /ma ga d+hA pa rnams kyi
254b4(mdo sde): srang dang / bre mdor bstan pa yin te/ bre gang la rdul phra rab bye ba phrag nyis brgya rtsa gsum dang / brgya stong phrag sum cu rtsa dgu dang / stong phrag bdun cu rtsa bzhi dang / bdun brgya dang nyag nyi shu yod do/ /bram ze yang de lta bu de ni khu ba rnams gcal ba yin no/ /
254b5(mdo sde): bram ze 'bru rnams gcal ba'i tshad nyon cig /srang nyi shu rtsa dgu dang zho gnyis ni ma ga d+hA'i bre gang ste/ 'bru gcal ba'i tshad do/ /ma sha ka drug cu ni yang bre'i tshad do/ /mdor bstan pa yin no/ /bre gang la rdul phra rab bye ba phrag brgya lnga bcu dang / brgya stong phrag
254b6(mdo sde): brgyad cu rtsa gnyis dang / stong phrag drug cu rtsa gcig dang lnga brgya yod do/ /yang bram ze de lta bu de ni 'bru gcal ba'i tshad yin no/ /yang kye tre shang ku rgyu skar rnams kyi lung bstan bklags na smros shig /kye gzhan yang bdag gi rgyu skar rnams kyi lung bstan
254b7(mdo sde): pa'i le'u zhes bya ba bshad kyis nyon cig / kye bram ze smin drug la skyes pa ni grags pa dang ldan par 'gyur ro/ /snar ma la skyes pa ni legs shing skal ba dang ldan par 'gyur ro/ /mgo la skyes pa ni thab mo don du gnyer bar 'gyur ro/ /lag la
255a1(mdo sde): skyes pa ni khro ba blun zhing longs spyod dang ldan par 'gyur ro/ /nam so la skyes pa ni zhing rmo zhing ba lang skyong bar 'gyur ro/ /rgyal la skyes pa ni tshul khrims dang ldan par 'gyur ro/ /skag la skyes pa ni 'dod chags che bar 'gyur
255a2(mdo sde): ro/ /mchu la skyes pa ni mthu che bar 'gyur ro/ /gre la skyes pa ni tshe thung bar 'gyur ro/ /dbo la skyes pa ni bsnyen gnas la gnas shing tshul khrims dang ldan par pha rol tu mtho ris su 'gyur ro/ /me bzhi la skyes pa ni lag pa nas rku bar 'gyur ro/ /nag
255a3(mdo sde): pa la skyes pa ni glu dang gar la mkhas shing cho ga dang / rig pa dang ldan par 'gyur ro/ /sa ri la skyes pa ni rtsis la mkhas shing tshogs chen po'i gtso bor 'gyur ro/ /sa ga la skyes pa ni rgyal po'i mngag gzhug par 'gyur ro/ /lha mtshams la skyes pa ni zong
255a4(mdo sde): dang bcas pa'i tshong par 'gyur ro/ /snron la skyes pa ni longs spyod chung bar 'gyur ro/ /snrums la skyes pa ni grags pa bsten cing bu dang ldan par 'gyur ro/ /chu stod la skyes pa ni rnal 'byor par 'gyur ro/ /chu smad la skyes pa ni rigs btsun zhing dbang
255a5(mdo sde): phyug dang ldan par 'gyur ro/ /byi bzhin la skyes pa ni grags pa dang ldan pa'i skyes bur 'gyur ro/ /gro bzhin la skyes pa ni rgyal pos mchod par 'gyur ro/ /mon gre la skyes pa ni rig pa chung bar 'gyur ro/ /mon gru la skyes pa ni phreng rgyud mkhan du 'gyur ro/ /
255a6(mdo sde): khrums stod la skyes pa ni chom rkun pa'i sde dpon du 'gyur ro/ /khrums smad la skyes pa ni dri zhim par 'gyur ro/ /nam gru la skyes pa ni gru par 'gyur ro/ /tha skar la skyes pa ni rta 'tshong bar 'gyur ro/ /bra nye la skyes pa ni shen par 'gyur ro/ /kye pad ma'i snying
255a7(mdo sde): po de ni rgyu skar lung bstan pa'i le'u yin no/ /kye tre shang ku rgyu skar nges par bstan pa'i le'u bklags na shod cig /pad ma'i snying po gzhan yang rgyu skar nges par bstan pa zhes bya ba'i le'u bstan par bya yis de nyon cig /smin drug la nges par brtsams pa'i grong khyer
255b1(mdo sde): de ni dpal 'bar zhing rin po che'i 'od kyis gsal ba nyid du nges par bstan to/ /snar ma la nges par brtsams pa'i grong khyer ni rnam par ston cing chos dang ldan pa'i skye bos gang bar 'gyur zhing nor mang po sogs la rang bzhin gyi rig pa dang ldan pa la rang gi chung mas chog shes
255b2(mdo sde): par 'gyur ro/ /mgo la nges par brtsams pa'i grong khyer ni dpal dang ldan zhing ba lang dang / nor dang / phreng ba dang / longs spyod dang ldan la khyu mchog gis gang bar 'gyur ro/ /lag la nges par brtsams pa'i grong khyer ni bza' ba dang / bca' ba
255b3(mdo sde): mang po dang ldan par 'gyur zhing rmongs pa'i rang bzhin gyis gang bar 'gyur ro/ /nam so la nges par brtsams pa'i grong khyer ni dpal 'bar zhing nor dang 'bru mang po dang ldan par 'gyur zhing phyis ni 'jig par 'gyur ro/ /rgyal la nges par brtsams pa'i grong khyer
255b4(mdo sde): ni yang dpal dang ldan zhing skye bo mi bzad pa yang sems zhi bar 'gyur la/ skye bo dam pa mang zhing chos dang ldan la der tshe ring ba dang / mi gzi brjid dang ldan la der phyis ni 'bru'i bcud thams cad nub par 'gyur ro/ /skag la nges par brtsams pa'i
255b5(mdo sde): grong khyer ni bsod nams chung zhing thab mo la dga' la skal ba dman zhing tshul khrims dang / sdug bsngal dang bcas pa dang / shin du skal ba dman zhing skye bo ma dul bas gang bar 'gyur ro/ /mchu la nges par brtsams pa'i grong khyer gang yin pa de ni rig pa
255b6(mdo sde): dang / nor che ba dang / rang gi chung mas chog shes pa skyes bu mchog tu rnam par rgyal bar gnas par 'dod do/ /gre la nges par brtsams pa'i grong khyer ni bud med dang / phreng ba dang / zas dang / gos bzang po dang / ba lang dang / nor dang ldan par
255b7(mdo sde): 'gyur ro/ /dbo la nges par brtsams pa'i grong khyer ni nor dang / 'bru dang ldan zhing skyes bu dang / bud med rmongs pas gang bar 'gyur ro/ /me bzhi la nges par brtsams pa'i grong khyer ni rig pa dang ldan zhing nor mang la phan tshun gcugs shing mal stan dang ldan
256a1(mdo sde): par 'gyur ro/ /nag pa la nges par brtsams pa'i grong khyer ni bud med dang / skyes bu thams cad dpal dang ldan zhing phyis grong khyer mes tshig par 'gyur ro/ /sa ri la nges par brtsams pa'i grong khyer ni nor mang po tshogs shing brkam
256a2(mdo sde): chags dang / zhe sdang dang ldan zhing rmongs pa mang bar 'gyur ro/ /sa ga la nges par brtsams pa'i grong khyer ni dpal gyis 'bar zhing mchod sbyin byed pa dang / bstan bcos la mkhas pa sdug par 'gyur zhing phyis der 'bru dang / bcud mes bsregs nas 'jig
256a3(mdo sde): par 'gyur ro/ /lha mtshams la nges par brtsams pa'i grong khyer ni chos dang / tshul khrims kyis dbang po las rgyal zhing rang gi chung mas chog shes la skyes bu rnams la bzlas pa dang / sbyin sreg gis pha rol don du gnyer bar 'gyur ro/ /
256a4(mdo sde): snron la nges par brtsams pa'i grong khyer ni rin po che dang / 'bru rnams dang ldan zhing rtag tu rig byed dang ldan pas gang bar 'gyur ro/ /snrums la nges par brtsams pa'i grong khyer ni nor dang 'bru sogs shing tshul khrims 'chal pa'i skye bos gang zhing phyis
256a5(mdo sde): ni sas 'jig par 'gyur ro/ /chu stod las nges par brtsams pa'i grong khyer ni nor gyi skal ba dang ldan zhing brkam chags dang / zhe sdang che la rmongs shing ma dul ba'i skye bos gang bar 'gyur ro/ /chu smad la nges par brtsams pa'i grong khyer ni nor dang /
256a6(mdo sde): 'bru mang zhing rang bzhin gyis rig pa phun sum tshogs pa dang ldan la skye bo rtsod pa la dga' bar 'gyur ro/ /gro bzhin la nges par brtsams pa'i grong khyer ni nor dang 'bru sten cing nad med la skye bo 'brel ba'i bstan bcos la mkhas shing goms par 'gyur ro/ /
256a7(mdo sde): mon gre la nges par brtsams pa'i grong khyer ni bud med las rgyal zhing gos dang / phreng ba dang / 'dod pa'i longs spyod mang po med par 'gyur ro/ /mon gru la nges par brtsams pa'i grong khyer ni rig pa dang mi ldan zhing g.yo la dga' zhing bud med dang / btung
256b1(mdo sde): ba dang ldan zhing phyis ni chu yis 'jig par 'gyur ro/ /khrums stod la nges par brtsams pa'i grong khyer ni de dag bde ba la dga' zhing pha rol la gnod pa sbyor ba la rmongs pas bde ba spong bar 'gyur ro/ /khrums smad la nges par brtsams pa'i grong khyer
256b2(mdo sde): ni rin po che dang / 'bru dang zas skom gyis phyug cing rtag tu khyad par du 'phel bar 'gyur ro/ /nam gru la nges par brtsams pa'i grong khyer ni skye bo rnams blta na sdug cing bong bu dang / rnga mo dang / ba lang dang / nor dang / 'bru mang po dang ldan par
256b3(mdo sde): 'gyur ro/ /tha skar la nges par brtsams pa'i grong khyer ni shis pa la sogs pa rten cing skye bo nad med cing blta na sdug pas gang bar 'gyur ro/ /bra nye la nges par brtsams pa'i grong khyer ni rtsod pa la dga' zhing skal ba chung la tshul khrims nyams shing sdug
256b4(mdo sde): bsngal 'byung ba'i skye bo ma dul ba gnas par 'gyur ro/ /grong dang / rgyal po'i pho brang dang / de bzhin grong rnams rgyu skar gang la brtsams pa yang mkhas pas de bzhin du rab tu brtag par bya'o/ /bzang po la dga' zhing 'jug pa de ni bdag gis skye ba snga ma
256b5(mdo sde): la shes par byas pa yin no/ /kye pad ma'i snying po de dag ni rgyu skar nges par bstan pa'i le'u yin no/ /kye pad ma'i snying po gzhan yang rgyu skar nyi shu rtsa brgyad po de dag gi gnas nges par bshad par bya ste/ kye pad ma'i snying po rgyu skar smin drug gi gnas ni ma ga d+hA
256b6(mdo sde): dang / yul ka ling ka'o/ /snar ma ni skye dgu thams cad la gnas so/ /mgo ni lus 'phags dang / rgyal po'i zhabs 'bring ba la gnas so/ /lag dang / nam so dang / rgyal dang / skag rnams ni klung dang gangs can la gnas so/ /mchu ni shar phyogs
256b7(mdo sde): kyi mi rnams la gnas so/ /gre ni rkun ma rnams la gnas so/ /dbo ni sa bon 'di rnams la gnas so/ /me bzhi ni yul 'khor ba rnams la gnas so/ /rgyu skar nag pa ni bya dang / rkang gnyis pa rnams la gnas so/ /sa ri ni rab tu byung ba thams cad
257a1(mdo sde): la gnas so/ /sa ga ni chu la gnas pa'i sems can rnams la gnas so/ /lha mtshams ni tshong pa zong dang ldan pa rnams la gnas so/ /snron ni sgo srungs rnams la gnas so/ /snrums ni 'dron po rnams la gnas so/ /chu stod ni pa h+ni
257a2(mdo sde): ka pa rnams la gnas so/ /chu smad ni kam po tse'i gling na gnas so/ /gro bzhin ni rkun ma dang pho nya rnams la gnas so/ /byi bzhin ni lho phyogs pa thams cad dang / zangs gling pa rnams la gnas so/ /mon gru ni kau shi ka pa dang / srid srung ba rnams la
257a3(mdo sde): gnas so/ /mon gre ni ku ru dang / lnga mtshan na gnas so/ /khrums stod ni gan d+ha ra ba rnams dang / nas gling pa rnams dang / kam po tse rnams la gnas so/ /khrums smad ni dri za rnams la gnas so/ /nam gru ni gru pa rnams la gnas so/ /tha skar ni rta
257a4(mdo sde): 'tsho ba rnams la gnas so/ /bra nye ni zhing pa bzang po rnams la gnas so/ /kye pad ma'i snying po de dag ni rgyu skar rnams kyi gnas nges par bstan pa'i le'u'o/ /kye tre shang ku dus gang la char 'bab pa zhes bya ba'i le'u bklags sam bklags so/ /kye de
257a5(mdo sde): ltar yin na khyod kyis shod cig / kye pad ma'i snying po de ltar na dus gang la char 'bab pa zhes bya ba'i le'u bshad kyis de nyon cig /smin drug dang ldan pa'i sos ka'i zla ba tha ma la char 'bab pa ni a lang ka drug cu'i char nub bcu'i bar du 'bab cing pa ba sangs sngon
257a6(mdo sde): du gnas pa ni char rgyun chad med par mtshan mo char 'bab par yang dag par shes par bya ste/ dgun dang / dpyid kyi bar gsum bzung bar gyur pa ni ma'i stobs zhes bya bar 'gyur te/ smin drug gi yin par bstan to/ /snar ma dang ldan pa sos ka'i zla ba'i
257a7(mdo sde): tha ma la gang du char bab pa de a lang ka nyi shu rtsa gcig 'bab cing der zhing rmos na las byed pa des 'bras bu dang bcas shing 'bru rnams phun sum tshogs shing der nad gnyis 'byung bar 'gyur te/ pho ba'i nad dang / mig nad dang / yul du rkun po mang ba ni snar
257b1(mdo sde): ma'i yin par bstan to/ /mgo dang ldan pa'i sos ka'i zla ba tha ma la gang du char pa bab pa de ni a lang ka drug cu rtsa bzhi'i char 'bab cing 'bras bu dang bcas shing phyis kyang yang dag par 'bab par shes par bya zhing rgyal po'i chad pa med cing bde ba dang / gnod
257b2(mdo sde): pa med par gyur pas ljongs rnams dga' bar gyur pa ni mgo'i yin par bstan to/ /lag pa dang ldan pa'i sos ka'i zla ba tha ma la gang char bab pa ni a lang ka brgyad kyi char 'bab cing der zhing las la sbyor bas rlan chung ba spang bar bya zhing yul du rkun ma mang
257b3(mdo sde): la der yang nad gsum stobs dang ldan par 'gyur te/ rims dang / tsha ba dang / lkog nad kyis bu chung dang / khye'u dang / bu mo rnams 'chi bar 'gyur te/ lag gi yin par bstan to/ /nam so dang ldan pa'i sos ka'i zla ba tha ma la gang du char bab pa de ni a
257b4(mdo sde): lang ka dgu bcu'i char 'bab cing sprin chen po 'byung zhing dpyid zla tha la bab pa bde bar 'bab cing bar dang bcas shing rgyun du 'bab par 'gyur zhing rgyal po'i chad pa med par 'gyur te/ nam so yin par bstan to/ /rgyal dang ldan pa'i sos ka'i zla ba tha
257b5(mdo sde): ma la gang du char bab pa de ni a lang ka sum cu rtsa gnyis kyi char 'bab par 'gyur te/ dma' bar zhing las bya zhing skams spang bar bya'o/ /nges par nyin dang mtshan du 'bru bzang po phun sum tshogs shing bram ze dang / rgyal rigs der phan tshun rtsod cing / mche ba
257b6(mdo sde): can stobs dang ldan par 'gyur la nad gsum stobs dang ldan par 'gyur te/ 'brum bu dang 'brum bu phra mo dang / shu ba'o/ /'di ni rgyal du shes par bya'o/ /skag dang ldan pa'i sos ka'i zla ba tha ma la gang du char bab pa de ni a lang ka nyi shu rtsa gcig 'bab
257b7(mdo sde): cing de la dma' bar zhing las bya zhing skams spang bar bya ste/ rlung mi bzad par ldang zhing rig pa dang ldan pa la bar chad 'byung zhing char des 'bru thams cad phun sum tshogs shing rgyal po dang / blon po 'khrug par 'gyur te/ skag gi yin par bstan to/ /
258a1(mdo sde): mchu dang ldan pa'i sos ka'i zla ba tha ma la gang du char bab pa de ni a lang ka drug cu rtsa bzhi'i char 'bab cing char des 'bru thams cad phun sum tshogs shing bya dang / phyugs dang / rnams kyi mngal 'jig par 'gyur zhing skye ba dang 'chi
258a2(mdo sde): bar 'gyur te/ mchu yin par bstan to/ /gre dang ldan pa'i sos ka'i zla ba tha ma la gang du char bab pa de ni a lang ka brgyad cu'i char 'bab cing / char des 'bru thams cad phun sum tshogs shing 'bru de dag kyang gzhan gyi dmag gis khyer zhing mi rnams sdug bsngal
258a3(mdo sde): dang ldan la mi dang phyugs rnams kyi mngal 'jig par 'gyur te gre'i yin par bstan to/ /dbo dang ldan pa'i sos ka'i zla ba tha ma la gang du char bab pa der ni a lang ka lnga bcu rtsa dgu'i char bab cing 'bru thams cad phun sum tshogs shing rgyal po'i mtshon
258a4(mdo sde): gyis char pa 'bebs shing bram ze dang / rgyal rigs rnams rtsod par gyur cing myur bar tshul ma yin pas skye dgu rnams brlag par 'gyur te/ dbo'i yin par bstan to/ /me bzhi dang ldan pa'i sos ka'i zla ba tha ma'i nyi ma la gang du char bab pa der ni a lang ka
258a5(mdo sde): lnga bcu rtsa dgu 'bab cing de la 'di lta ste/ skye bo rnams bden pa med pa dang / nad kyis mchog tu gnod cing 'bras bu chung zhing chu med pas lo nyes par 'gyur te/ me bzhi'i yin par bstan to/ /nag pa dang ldan pa'i sos ka'i zla ba tha ma la char bab pa der ni a
258a6(mdo sde): lang ka drug cu rtsa bzhi'i char 'bab cing snying po dang ldan la/ phyis kyang 'bab cing rgyal po'i mtshon spangs shing ljongs kyi skye bo rnams dga' bar 'gyur te/ nag pa'i yin par bstan to/ /sa ri dang ldan pa'i sos ka'i zla ba tha ma'i nyi ma la gang du char bab pa der ni a
258a7(mdo sde): lang ka nyi shu rtsa gcig gi char 'bab cing rgyal po'i mtshon dang / bral bar 'gyur zhing rkun ma stobs dang ldan par 'gyur te/ sa ri'i yin par bstan to/ /sa ga dang ldan pa'i sos ka'i zla ba tha ma la gang du char bab pa der ni a lang ka lnga bcu'i char 'bab cing
258b1(mdo sde): 'bru thams cad phun sum tshogs shing rgyal po dang / skye bo rnams sngangs par 'gyur te/ me mched pa dang / mche ba can stobs dang ldan pas zad par gyur te/ sa ga'i yin par bstan to/ /lha mtshams dang ldan pa'i sos ka'i zla ba tha ma la a lang ka drug
258b2(mdo sde): cu'i char 'bab cing 'bru rnams phun sum tshogs la lo ma rnams rgyas par 'gyur te/ lha mtshams kyi yin par bstan to/ /snron dang ldan pa'i sos ka'i zla ba tha ma la a lang ka bcu drug gi char 'bab cing der las kyi mtha' spang bar bya zhing gshol thogs pa spangs
258b3(mdo sde): shing de nas 'gro bar bya ste/ gzhan gyi dmag tshogs kyis ljongs de 'jig par 'gyur te/ snron gyi yin par bstan to/ /snrums dang ldan pa'i sos ka'i zla ba tha ma la a lang ka drug cu rtsa bzhi'i char 'bab cing 'bru rnams phun sum tshogs la/ yul der rkun ma mang
258b4(mdo sde): bar 'gyur zhing pha rol dang / rtsib logs gzer ba dang / mig na ba 'byung la me tog dang / 'bras bu phun sum tshogs pa dang / rgyal pos mtshon spong bar 'gyur te/ snrums kyi yin par bstan to/ /chu stod dang ldan pa'i sos ka'i zla ba tha ma la a lang ka
258b5(mdo sde): drug cu rtsa bzhi'i char 'bab cing gza' gnyis sngon du 'gro bas/ rta 'thab pa'i zla ba phyed kyi char 'bab cing der 'bru rnams phun sum tshogs shing lto ba'i nad dang / mig gi nad gnyis der rab tu stobs dang ldan par 'gyur te/ chu stod kyi yin par bstan to/ /
258b6(mdo sde): chu smad dang ldan pa'i sos ka'i zla ba tha ma la a lang ka rdzogs pa'i brgya'i char 'bab cing de la mtho bar zhing las bya zhing dma' bar spang bar bya'o/ /chu bo rnams cher 'bab cing dang po'i char bab pas/ 'bru rnams phun sum tshogs shing / g.yan pa dang / 'brum bu
258b7(mdo sde): dang / phol mig ste nad gsum rab tu stobs dang ldan par 'gyur te/ chu smad kyi yin par bstan to/ /gro bzhin dang ldan pa'i sos ka'i zla ba tha ma la a lang ka drug cu rtsa bzhi'i char 'bab cing yul gcig tu bab par gyur nas/ phyis char phun sum tshogs
259a1(mdo sde): par 'gyur zhing chu na gnas pa rnams la gnod par 'gyur la nad mang ba dang / rgyal po'i chad pa drag por 'gyur te/ gro bzhin gyi yin par bstan no/ /mon gre dang ldan pa'i sos ka'i zla ba tha ma la a lang ka drug cu rtsa gcig gi
259a2(mdo sde): char 'bab cing char gle gar 'bab pas de la ni dma' bar zhing las byed cing mtho ba spang bar bya'o/ /mtshan mo gnod pa'i sgor 'gyur zhing 'bru rnams phun sum tshogs la nad gcig stobs dang ldan te g.yan pa'o/ /rgyal po mtshon thogs par 'gyur
259a3(mdo sde): te/ mon gre'i yin par bstan to/ /mon gru dang ldan pa'i sos ka'i zla ba tha ma la char cung zhig 'bab pas dma' bar zhing las bya zhing mtho ba spang bar bya ste/ char des 'bru thams cad phun sum tshogs shing dmag gi tshogs kyis ljongs bskor
259a4(mdo sde): bar gyur pas mi rnams bu phrag par thogs nas yul gzhan du 'gro bar bstan te/ mon gru'i yin par bstan to/ /khrums stod dang ldan pa'i sos ka'i zla ba tha ma la a lang ka drug cu rtsa bzhi'i char bab cing dus dang po'i mtshan mo'i sgo nas mtshan mo nyi shu rtsa
259a5(mdo sde): dgu'i bar du thab mo 'byung zhing me tog dang 'bru rnams nyams par 'gyur zhing dus der rkun ma mang zhing nad chen po gnyis 'byung ste/ dang por ni mkhris pa'i rims dang / phyis ni gza' chen po'i stobs kyi gnod pas bud med dang / skyes pa rnams 'chi bar
259a6(mdo sde): 'gyur te/ khrums stod kyi yin par bstan to/ /khrums smad dang ldan pa'i sos ka'i zla ba tha ma la a lang ka rdzogs pa brgya'i char 'bab par 'gyur zhing chu bo rnams cher 'bab la nad chen po bzhi stobs dang ldan par 'gyur te 'di lta ste/ pho ba'i nad dang / mig
259a7(mdo sde): gi nad dang / cham pa dang / rims byung bas khye'u dang / bu mo rnams 'chi bar 'gyur zhing der mthon por zhing las bya zhing dma' ba spang bar bya'o/ /nad chen pos 'chi ba mang zhing me tog dang 'bras bu phun sum tshogs par 'gyur te/ /khrums smad kyi yin
259b1(mdo sde): par bstan to/ /nam gru dang ldan pa'i sos ka'i zla ba tha ma la a lang ka drug cu'i char 'bab cing gang dma' bar zhing las bya zhing mtho ba ni spang bar bya'o/ /char des lo thog thams cad phun sum tshogs shing rgyal pos mtshon spangs pas 'bru de dag kyang
259b2(mdo sde): mdza' bo dang gnyen mi rnams kyis longs spyod cing ljongs la gnod pa med par gyur pas/ mdza' bo dang ldan par 'gyur te/ nam gru'i yin par bstan to/ /tha skar dang ldan pa'i sos ka'i zla ba tha ma la a lang ka bzhi bcu rtsa bzhi'i char 'bab cing bar du
259b3(mdo sde): char che bas der ni dma' bar zhing las bya zhing mtho ba spang bar bya'o/ /gnyis su char phun sum tshogs shing skye bo rnams 'dus pa ldan zhing rkun ma stobs dang ldan par 'gyur te/ tha skar gyi yin par bstan to/ /bra nye dang ldan pa'i sos ka'i zla ba tha ma la gang du char
259b4(mdo sde): bab pa der a lang ka rdzogs par brgya 'bab pa de mtho bar zhing las bya zhing dma' ba spang bar bya'o/ /de lo nyes pas skye bo rnams 'chi bar 'gyur zhing / rgyal po phan tshun 'thab cing bu dang bu mo rnams 'chi bar 'gyur te/ bra nye'i yin par bstan to/ /kye pad
259b5(mdo sde): ma'i snying po de dag ni dus gang la char bab pa'i le'u'o/ /kye pad ma'i snying po rgyu skar de rnams dang gza' sgra gcan du ldan pas 'bras bu smin par bshad par bya'o/ /kye pad ma'i snying po smin drug dang gza' sgra gcan du ldan pas ni yul ka ling ka dang / ma ga
259b6(mdo sde): d+hA pa rnams la nad nye bar 'byung bar 'gyur ro/ /gang gi tshe snar ma dang sgra gcan du ldan pas ni skye dgu rnams la nad nye bar 'byung bar 'gyur ro/ /gang gi tshe mgo dang gza' sgra gcan du ldan pas ni lus 'phags pa rnams dang / rgyal po'i zhabs 'bring ba rnams
259b7(mdo sde): la nad nye bar 'byung bar 'gyur ro/ /de bzhin du lag dang / nam so dang / rgyal dang / skag dang / gang gi tshe sgra gcan du ldan pas ni klu rnams dang / gangs can pa rnams la nad nye bar 'byung bar 'gyur ro/ /gang gi tshe mchu dang sgra gcan du ldan pas ni
260a1(mdo sde): shar phyogs pa rnams la nad nye bar 'byung bar 'gyur ro/ /gang gi tshe gre dang gza' sgra gcan du ldan pas ni rkun ma'i gnas nye bar 'byung bar 'gyur ro/ /gang gi tshe dbo dang gza' sgra gcan du ldan pas ni a ban ti pa rnams la nad nye
260a2(mdo sde): bar 'byung ngo / /gang gi tshe me bzhi dang sgra gcan du ldan pas ni yul 'khor ba rnams la nad nye bar 'byung ngo / /gang gi tshe nag pa dang sgra gcan du ldan pas ni bya dang rkang gnyis pa rnams la nad nye bar 'byung ngo / /gang gi tshe sa ri dang sgra gcan du ldan pas
260a3(mdo sde): ni rab tu byung ba thams cad la nad 'byung ngo / /gang gi tshe sa ga dang sgra gcan du ldan pas ni chu'i sems can rnams la nad 'byung ngo / /gang gi tshe lha mtshams dang sgra gcan du ldan pas ni zong dang ldan pa'i tshong pa rnams la nad 'byung ngo / /gang gi tshe snron dang
260a4(mdo sde): sgra gcan du ldan pas ni sgo srungs rnams la nad 'byung ngo / /gang gi tshe snrums dang sgra gcan du ldan pas ni 'dron po rnams la nad 'byung ngo / /gang gi tshe chu stod dang sgra gcan du ldan pas ni a ban ti pa rnams la nad 'byung ngo / /gang gi tshe chu smad dang sgra gcan
260a5(mdo sde): du ldan pas ni kam po tse'i gling pa rnams dang na pa li ka rnams la nad 'byung ngo / /gang gi tshe byi bzhin dang sgra gcan du ldan pas ni lho phyogs pa thams cad dang / zangs gling pa rnams la nad 'byung ngo / /gang gi tshe gro bzhin dang sgra gcan du ldan pas ni rkun
260a6(mdo sde): ma la nad 'byung ngo / /gang gi tshe mon gre dang sgra gcan du ldan pas ni ku ru pa dang / rna can pa rnams la nad 'byung ngo / /gang gi tshe mon gru dang sgra gcan du ldan pas ni gser 'tshong ba rnams la nad 'byung ngo / /gang gi tshe khrums smad dang sgra gcan du ldan pas ni
260a7(mdo sde): rol mo pa rnams la nad 'byung ngo / /gang gi tshe nam gru dang sgra gcan du ldan pas ni gru pa rnams la nad 'byung ngo / /gang gi tshe tha skar dang sgra gcan du ldan pas ni rta 'tsho ba rnams la nad 'byung ngo / /gang gi tshe bra nye dang sgra gcan du ldan pas ni zhing bzang po rnams
260b1(mdo sde): la nad 'byung ngo / /kye pad ma'i snying po 'di dag ni gza' sgra gcan du ldan pas 'bras bu rnam par smin pa zhes bya ba'i le'u'o/ /rgyu skar so so'i las kyi dgos pa bshad pa khong du chud par bya ste/ rgyu skar gang gi las gang yin pa'i drang srong rnams ni 'di ltar 'dod
260b2(mdo sde): do/ /smin drug ni skar ma drug yin par rig par bya ste/ de la ni me'i bya ba bya ste/ me lha mnyes par bya ba dang / sbyin sreg byas na 'phel bar 'gyur ro/ /de la ba lang gi gnas bya zhing zho dkrogs na mar che la/ ra dang lug nyo bar bya zhing ba glang dgye bar
260b3(mdo sde): bya'o/ /lcags bzhu ba dang / snod thams cad bya ba dang / rin po che bcang ba dang / las kyi mtha' bya ba dang / mtshon bcang ba dang / nang khang dang khyim du me sbar ba dang / me tog ser po dang / dmar po'i sa bon gdab pa dang / khyim byas pa
260b4(mdo sde): la der 'dug par bsgrub pa dang / gos sar pa bgo bar bya zhing rin gyis ni nyo bar mi bya'o/ /las drag po bsgrub pa g.yul 'gyed pa dang / bcing ba rnams la bzang zhing mkhas pas pha rol dang rtsod pa'i sbyor ba ni mi bya'o/ /spu gri bya ba dang bca' ba thams
260b5(mdo sde): cad bya zhing / me dang ldan pa'i snod der bya zhing tshe spel ba dang / skra bkru ba dang / bud med rnams la sgeg pa dang / nyi ma de la char bab na dgra ldang zhing khro ba dang / dga' ba dang / drag po'i las brtsam zhing rkun ma 'gyed par bzang zhing de la skyes pa tshe ring
260b6(mdo sde): ba dang grags pa dang ldan pa dang / mchod sbyin byed cing tshul khrims dang ldan par 'gyur te/ de dag ni smin drug la bya'o/ /snar ma la ni sa gzhi la zhing las thams cad bya ba dang / zhing dang / dngos po dang / gtsug lag khang dang / khyim gsar bya ba dang /
260b7(mdo sde): bdag nyid kyis drag shul bya dgos pa rnams dang / phyugs kyi gnas dang / sa bon thams cad gdab pa dang / gos bgo bar bya bar bstan to/ /bu lon brdar mi rung ste/ dgra 'phel ba dang / ston mo dang chang gi sbyor ba gnyis spang bar bya'o/ /
261a1(mdo sde): nyin par de la bab nas gang skyes kyang bkra shis shing snying rje dang bzod pa dang ldan zhing bud med dga' ba dang / zas la brkam pa dang / tshe ring zhing phyugs mang la nor dang 'bru mang zhing longs spyod che zhing de la rgyal bar 'gyur te/
261a2(mdo sde): snar ma la bya'o/ /zla ba dang mgor ldan pa la rig pa tshegs chung ngus khyad par du 'phags pa dang / dal ba'i las thams cad bya ste/ las gang snar ma la bya bar bstan pa de dag thams cad la bya'o/ /'o ma dang ldan pa'i shing las bzho ba dang / 'o
261a3(mdo sde): ma can gyi sa bon gdab pa dang / rgyal po rgyal sar 'jug pa dang / gnas kyi don du 'gro ba dang / rta dang / glang po dang / ba lang gdul ba la mchog tu bzang ngo / /gos sar pa bgo ba dang / rgyan gyis brgyan par mi bya zhing bram ze rnams kyi las
261a4(mdo sde): thams cad de la bya bar rung ngo / /nyi ma de la char bab pa de ni legs par bab par bstan to/ /nyi ma de la skyes pa gnyid che zhing yid g.yengs par 'gyur te/ mgo'i yin par bstan to/ /lag la ni don gnyer ba dang / las bzang po bya ba dang / drag po'i
261a5(mdo sde): las rnams 'grub pas mkhas pas 'bad par bya'o/ /khron pa dang / 'obs dang / rdzing bu de la bya bar bzang ngo / /ba thul sar ma nyo na 'grub/ mar khu btsir ba'i las dang / chang btsong ba dang / bur shing gi sa bon gzugs pa dang / nyi ma de la
261a6(mdo sde): char bab na char mang du 'bab par shes par bya'o/ /nyi ma de la skyes pa khra zhing kyi rngon pa byed par 'gyur te lag la bya'o/ /nam so la ni kha dog bcang bar bya ba dang / ba lang sbyin pa dang / gtsug phud gzhag pa la rung zhing sngags thams cad
261a7(mdo sde): 'grub po/ /bu don du gnyer bar chung ma blang ba dang / yang dang yang du bya bar 'dod pa'i las de rnams bsgrub par bzang ste/ gal te 'chi ba'i dogs pa yod pas g.yo ba'i las mi bya'o/ /nyin zhag de la skyes pa mchog tu shis shing 'dod pa chung la bud
261b1(mdo sde): med kyi chags pa skyes bu de che zhing sna tshogs pa shes shing / gcig la mi 'jug par bstan te/ nam so la bya'o/ /rgyal la ni bsod nams dang / grags pa dang / tshe bsring ba dang / mchod pa rtag tu bya bar bzang ngo / /bram ze'i las thams cad bya bar
261b2(mdo sde): rung zhing rgyal po dang / blon po gzhug pa dang / bla ma la bsnyen bkur ba dang / dul ba spyad pa dang / rgyal po dbang bskur ba dang / rang gi bu la rgyan gdags pa dang / kha spu breg pa'i bya ba rnams de la mkhas par bya'o/ /mdun na 'don bsko ba
261b3(mdo sde): dang / rgyal mtshan gzugs par bya'o/ /nyi ma de la char bab pa ni kun du gnod par 'bab cing rkun ma dang nad med pas rtag tu bde bar 'gyur zhing rgyal la las thams cad bya bar rung ngo / /dgra dang 'khon pa'i sbyor ba spang bar bya'o/ /de la skyes pa tshe ring ba
261b4(mdo sde): dang / grags pa dang / longs spyod che bar 'gyur te/ rgyal la bya'o/ /skag la drag po'i las rnams byas na khyad par du 'grub ste/ rgyan brdung ba dang / ra ba brtsig pa dang / rdzing dang lam bcad pa bzang ngo / /de la sbrang bu dang mchu sbrang mang zhing char
261b5(mdo sde): gnod par 'bab cing de la skyes pa ni khro zhing gnyid che bar 'gyur te/ skag la bya'o/ /mchu la ni 'bru thams cad kyi sa bon bya ba dang / bsdu bar bya ba dang / sa bon gzugs pa dang / mdzod bya zhing 'bru rnams gzhug pa dang / pha'i bya ba dang / dad pas
261b6(mdo sde): bya ba thams cad de la bya zhing nyi ma de la char bab pas ni 'bru rnams 'phel bar 'gyur zhing nye du'i don du dad pas bya ba dang / bcud rnams bskyed pa dang / rang 'dod pa bya'o/ /nyi ma de la skyes pa ni tshe ring zhing bu mang ba dang / bud med la chags pa che zhing zas
261b7(mdo sde): la gdung ba dang / g.yul du thog mar 'gro zhing rgyal bar 'gyur te/ drag po'i las thams cad la mkhas pas de la spang bar bya'o/ /mchu la bya'o/ /gre la ni dge ba dang / zhing pa'i las don du gnyer bar bya'o/ /de la skyu ru ra la sogs pa 'bras
262a1(mdo sde): bu khyad par mnyam pa rnams kyi las bya ba dang / gzhon pa rnams bkra shis kyi khrus bya ba dang / bag phebs par bya ba dang / gnas bya ba dang / skal ba dang ldan zhing nye bar 'tsho ba'i las rnams bya ba dang / byis pa'i skra bkru ba dang / skra
262a2(mdo sde): mdzes par bya ba dang / skal ba dang ldan pa'i las dang / nyi ma de la char bab pa legs par bab pa bstan te gre la'o/ /dbo la ni las thams cad bya ste/ khang pa rnying pa gso ba la sogs pa thams cad bya'o/ /de la skyes pa yid gzhungs pa dang grags pa
262a3(mdo sde): dang ldan par 'gyur te/ gzhan yang de la byin mi nyams shing thams cad brtan par bstan to/ /de la char bab na ni thams cad phun sum tshogs par rig par bya ste/ dbo la bya'o/ /me bzhi la las phra ba thams cad bya zhing bram ze'i las thams cad bya bar
262a4(mdo sde): bzang ngo / /glang po dang / glang po mchog bzhon pa dang / rdzing bu bya ba dang / rkus na 'grub ste/ mkhas pas gzhan ni spang bar bya'o/ /nyi ma de la char bab pa mchog tu 'grub par 'gyur zhing de la skyes pa ni dpa' zhing rku ba dang / blo dang ldan la rig
262a5(mdo sde): pa thams cad la mkhas shing nad med cing yun ring du 'tsho ste me bzhi la bya'o/ /nag pa la ni gos bzang po bgo ba dang / rgyan gdags pa dang / rgyal po rgyan gyis brgyan pa dang / dmag chas pa la bzang bar blta'o/ /gser dang / dngul dang / rdzas dang /
262a6(mdo sde): grong khyer rnams gzhal ba dang / bdag nyid rgyan gyis brgyan pa dang / dri dang spos kyis byug pa dang / yon tan gyi las glu dang / gar bya ba dang / rnga rdung ba dang / lder so bya ba dang / bsrung ba dang / rol mo dang / zhal zhal dang / lag gi bzo rnams
262a7(mdo sde): bya bar bzang ngo / /nyi ma de la char 'bab pas sna tshogs kyi las 'grub par bstan to/ /de la skyes na yid gzhungs pa dang / mkhas shing 'dod pa chung ba dang / tshol ba'i ngang tshul can dang / skal ba dang ldan zhing blo rgod par 'gyur te/ tshe ring zhing bsod
262b1(mdo sde): nams che la bud med la dga' bar 'gyur te/ nag pa'i bya ba'o/ /sa ri la ni rta dang bong bu dgye ba'i dgos pa dang / tshogs la ston mo sbyin pa dang / kha zas phra mo dgye ba dang / rnga dang / rdza rnga dang / khar rnga dang / glu rnams bya ba la myur zhing 'grub bo/ /bag
262b2(mdo sde): ma blang ba dang / bag ma gtang ba dang / gnyen bya ba dang / gnas dang / grogs po dang / mal cha dang / khyim du 'jug pa la bzang ngo / /nyi ma de la char bab na rlung mi 'chad par ldang ngo / /nyi ma de la skyes pa ni yid gzhungs shing nad mang la mkhas par
262b3(mdo sde): 'gyur te/ sa ri'i bya ba'o/ /sa ga la ni zhing gi las kyi mtha' rnams bya ba dang / nas dang gro'i las kyi mtha' spang bar bya'o/ /lgang bu can rnams spang bar bya zhing / 'bru dang / til dang / sran ma dang / de dag dang / shing dang / tshod ma rnams gdab
262b4(mdo sde): cing / khang pa'i las rnams bya ba dang / skra bkru ba dang / gtsang sbra bya ba la bzang ngo / /nyi ma de la char bab pa ni bskal pa'i chu dang 'dra bar rig par bya'o/ /de la skyes pa ni yid bde bar lta zhing blo rno ba dang / khro zhing skal ba dma' ba la bu med par
262b5(mdo sde): 'gyur te/ sa ga'i bya ba'o/ /lha mtshams la ni sdums bya ba dang / dal ba'i las thams cad bya ba dang / brtson 'grus brtsams la mkhas pas bsngags so/ /de la skra breg pa dang / mtshon gyi las bya ba dang / bsdu ba'i sbyor ba rnams 'grub par bya
262b6(mdo sde): ste/ de brtan par 'gyur ro/ /gzhan ni nyon mongs pas gdungs shing nyams par bstan to/ /nyi ma de la char bab pa legs par 'bab par bstan to/ /de la skyes pa gnyen dang grogs por ldan la chos dang tshul khrims su bcas par 'gyur te/ lha mtshams
262b7(mdo sde): kyi bya ba'o/ /snron la ni thog mar rgyal po dbang bskur bar bzang zhing gzhan ni nyon mongs pas gdungs par 'gyur ro/ /grong dang / grong khyer dang / ljongs rnams bgo bsha' bya ba dang / rgyal po'i las thams cad bya ba la bzang zhing / de la skyes pa
263a1(mdo sde): ni spun rnams kyi phu bor 'gyur zhing tshe ring ba dang / grags pa dang ldan zhing ngo mtshar du mkhas par 'gyur ro/ /rta dang / glang po bzhon pa dang / khang 'jug pa dang / grong dang / grong khyer dang / yul 'khor rnams gzung
263a2(mdo sde): ba la mchog tu bsngags so/ /yang de la smas pa ni mi 'tsho bar bstan to/ /drag po'i las rnams 'grub par bstan to/ /mkhas pas gzhan ni spang bar bya'o/ /nyi ma de la char bab pa ni legs par 'bab par bstan te/ snron gyi bya ba'o/ /snrums la ni rtsa
263a3(mdo sde): ba dang / la phug dang / rtsa ba don du gnyer bas rtsa ba'i sa bon gzugs pa'i sbyor ba rung zhing rtsa ba ma yin pa rnams la ni ma yin no/ /bu lon rnying pa brdas na mdun na nor gnas par 'gyur ro/ /rtsa ba don du gnyer bar grub cing de bzhin du bud med thams cad
263a4(mdo sde): dang / gso ba'i rigs dang / bud med dang / khye'u dang / bu mo dang / khyo ga rnams khrus bya ba dang / rtsa ba thams cad sbyar ba dang / bkra shis kyi las bya ba dang / drag po'i las rnams 'grub cing phye btag pa dang / chang gi sbyor ba la rtag tu bzang zhing
263a5(mdo sde): de la skyes pa nor dang ldan zhing bu mang la 'bras bu dang ldan par 'gyur te/ de la snad pa mi 'tsho bar bstan to/ /de la char bab pa legs par 'bab par mngon par bstan te/ snrums kyi bya ba'o/ /chu stod la ni chu bsgyur ba dang / yur ba drang ba dang / zhing la chu blug
263a6(mdo sde): pa dang / khron pa bya ba dang / lam du sbyin pa'i chu gzhag pa dang / rdzing bu bya ba dang / 'bras bu dang me tog la chu blug pa dang / skyed mos tshal bya ba dang / slong ba dgos pa la sbyar ba la bzang zhing drang ba'i las rnams 'grub cing de las gzhan ni mkhas pas mi bya'o/ /
263a7(mdo sde): de la mes tshig pa dang / rims kyis btab pa mi 'tsho bar bstan to/ /nyi ma de la skyes pa ni tshe ring zhing tshul khrims kyi ngang tshul can dang / blta na sdug par 'gyur te/ chu stod kyi bya ba'o/ /chu smad la ni dgra mi bya zhing gos drub pa bya zhing bgo bar ni mi bya'o/ /bsdu
263b1(mdo sde): bskyog mi bya zhing khyim mi dbub ste/ byas na 'grub par mi 'gyur ro/ /phyugs kyi gnas dang / de bzhin du grong dpon bsko ba dang / tshong dpon bsko ba dang / rgyal po'i dgos pa rnams de la bya bar bzang ngo / /nyi ma de la skyes pa 'khor mang ba'i ngang tshul
263b2(mdo sde): can dang / byas pa gzo bar 'gyur ba dang / grogs po dang gcugs shing bsod nams dman zhing mkhas par 'gyur ro/ /tsha bas btab pa mi sos shing brtan par bstan to/ /nyi ma de la char bab pa legs par 'bab par bstan te/ chu smad kyi bya ba'o/ /
263b3(mdo sde): byi bzhin la tshangs pa'i lha'i mchod pa mi bya zhing / gro bzhin la ni g.yul sprad par bya'i/ rol mo bslab pa dang / bklags pa rnams myur bar 'grub bo/ rna cha gdags pa dang / rgyal por dbang bskur ba dang / bram ze'i las thams cad de la bya zhing gtor
263b4(mdo sde): ma gtong ba dang / dpung la blta bar bzang ngo / /de la skyes pa ni nad med pa dang / stobs dang ldan pa dang / mchog sbyin gyi ngang tshul can du 'gyur ro/ /nyi ma de la char bab pa ni legs par 'bab par 'gyur ro/ /de la gro bzhin dang zla bar 'dzom na stor
263b5(mdo sde): ba phyir rnyed par 'gyur te/ gro bzhin gyi bya ba'o/ /mon gre ni myur ba'i rgyu skar te/ mchod pa'i las thams cad dang / bram ze'i rig byed bklag pa dang / khrus bya ba dang / rgyal por dbang bskur ba dang / bram ze'i las bya ba dang / tshong dpon bsko ba dang / grong
263b6(mdo sde): khyer gyi tshogs kyi dpon po bsko ba la bzang ngo / /de la skyes pa ni yid gzhungs shing grags pa dang ldan pa longs spyod che la nor mang ba dang / bu mang zhing dul ba'i bdag nyid can du 'gyur ro/ /stor ba dang / tshig pa dang / bsdams pa dang / bcings pa
263b7(mdo sde): rnams dga' bas phyir 'thob bo/ nyi ma de la char bab pa ni zhag bzhi'i bar du 'bab ste/ mon gre'i bya ba'o/ /mon gru la ni rtag tu sman sbyar ba dang / grags pa'i las dang / srid srung gi las rnams byas na 'grub cing zong btsong ba dang / chang btsong
264a1(mdo sde): ba dang / de la chu 'byung ba dang / til dang sran ma btab pa dang / rgya mtshor tshong pa chas pa bsgrub par bzang ngo / /de la rgyal po'i bka' gsal ba dang / sdig pa'i las mi bya'o/ /pho nya gtang ba dang / sgo srungs dang / yi ge pa
264a2(mdo sde): bsko ba dang / sman btu ba dang / sman gtang ba dang / nyi ma de la gter brko zhing brdzang ba ni mi bya'o/ /gter sar pa bzhag cing sman bza' bar bzang zhing stor ba yun ring po nas btsal ba rnyed par 'gyur ro/ /de la skyes pa ni nad med pa dang / khro zhing gnyid
264a3(mdo sde): che bar 'gyur te/ nyi ma de la char bab pa ni legs par 'bab par bstan to/ /mon gru'i bya ba'o/ /khrums stod la ni drag po'i sbyor ba thams cad 'grub par brjod do/ /smas pa dang rims kyis btab pa de dag mi 'tsho bar bstan te/ de la skyes pa dag ni rna ba gsang
264a4(mdo sde): zhing longs spyod che la gnyen rnams yid du 'ong zhing nor che la las 'thun par byed cing spro thung bar 'gyur ro/ /nyi ma de la char 'bab pa ni drag por 'bab par bstan to/ /khrums stod kyi bya ba'o/ /khrums smad la ni tshe ring ba dang / rgyas pa'i las bya'o/ /lho phyogs su mi
264a5(mdo sde): 'gro zhing grong mi brtsam mo/ /de la skyes pa ni tshe ring zhing grags pa dang tshe dang ldan pa dang / sum 'gyur gyis lto che zhing 'jigs pa med par 'gyur ro/ /nyi ma de la char bab pa ni bde bar 'bab par bstan to/ /khrums smad kyi bya ba'o/ /nam gru la ni gser dang /
264a6(mdo sde): dngul dang / rin po che dang / 'bru bsgrub pa dang / mdzod bya ba dang / rigs rgyud kyi bya ba dang / chang gi las kyi bya bar bzang zhing gtang ba'i las mi bya'o/ /lam sar pa gtod pa dang / chu bsgyur ba dang / khang par 'jug pa dang / mig sman sbyar ba dang / gos
264a7(mdo sde): sar pa bgo ba dang / dbyig blang ba bzang ngo / /de la skyes pa ni slong zhing sbyin pa dang / tshul khrims dang ldan la phongs shing gnyen rnams kyis bsten cing chos shes par 'gyur ro/ /char legs par 'bab cing stor ba rnyed par 'gyur bar bstan to/ /nam gru'i
264b1(mdo sde): bya ba'o/ /tha skar la ni skyes pa dang / bud med dang / rta sbyar ba dang / me thab bya ba dang / rta bsgrub pa dang / shing rta bya ba dang / bu lon bya ba dang / sa bon gdab pa dang / rta dang glang po gdul ba dang / gar bya ba dang / sman sbyar ba dang / sman gtang
264b2(mdo sde): bar bzang ngo / /de la skyes pa ni blta na sdug pa dang / yid gzhungs pa dang / rgyal po'i gnang chen phun sum tshogs pa dang / nad med pa la bu skye zhing skal ba bzang po dang ldan par 'gyur ro/ /char legs par 'bab cing stor ba rnyed par bstan to/ /tha skar gyi
264b3(mdo sde): bya ba'o/ /bra nye la ni skar ma gsum yod pas/ drag po'i las bya ba dang / bran dang gla pa bsko ba dang / gla pa btsal ba dang / chung ma blang bar bzang ngo / /de la skyes pa ni thab krol dang / bslus pa byed pa dang / gya gyu can dang / che ba dang / blo rno ba
264b4(mdo sde): dang / sdig pa spyod pa dang / gtsang sme chung bar 'gyur ro/ /de la snad pa dang / nad kyis btab pa sdug bsngal bar 'gyur ro/ /'gro ba spang bar bya'o/ /de la char nges par 'bab pa de ltar drang srong chen po rnams kyis bstan to/ /rgyu skar de'i lha gshin rje
264b5(mdo sde): yin pas shi ba'i phyir zas sbyin no/ /de la skyes pa ni tshul khrims nyams shing bla ma la gnod pa dang / pha rol la gnod pa byed pa dang / brkam chags che ba dang / pha rol la dgra byed par 'gyur te/ bra nye'i bya ba'o/ /smin drug la sogs pa'i rgyu skar bdun dang /
264b6(mdo sde): bra nye'i bar 'di dag las 'di ni bsdu bar bya ste/ de dag gi nang nas gang dag 'bru thams cad dang / sman thams cad phun sum tshogs pa la gnod par byed pa'i gza' gnas pas bsrung bar bya'o/ /gzhan yang rgyu skar rnams kyi ming gi le'u bshad par bya
264b7(mdo sde): ste/ kye pad ma'i snying po 'di lta ste/ rgyu skar bzhi po 'di dag ni bde bar byed pa ste/ smad gsum dang snar ma'o/ /de bram ze gnas par byed pa ste/ de la gnas bya ba dang / rgyal po dbang bskur ba dang / gang so sor bstan pa'i las rnams bya bar bzang zhing gzhan
265a1(mdo sde): yang de la gshig pa dang / bsreg pa dang / bcing ba rnams byas na bkra shis par 'gyur bar bstan to/ /gzhan yang de la skyes pa bkra shis pa dang / sbyor ba chen po dang ldan par rig par bya'o/ /kye pad ma'i snying po rgyu skar bzhi po 'di dag ni
265a2(mdo sde): bde bar byed pa ste/ rgyal dang / me bzhi dang / byi bzhin dang / tha skar te/ las bya ba la myur zhing kha ton brtsam pa dang / lam du 'gro ba dang / rgod ma bzhon pa dang / lam rnams myur bar bya zhing mtshon gyi las dang / sman gyi las rnams bya zhing zla ba bzhi
265a3(mdo sde): pa'i mchod sbyin bya bar brtsam pa dang / gzhan yang de la bshig pa dang / bsreg pa dang / bcing ba rnams bkra shis par brjod par rig par bya'o/ /gzhan yang de la skyes pa ni bkra shis shing longs spyod dang ldan pa'i rgyal por 'gyur ba dang / dbang phyug dang longs
265a4(mdo sde): spyod du ldan zhing gong ma la sbyin pa dang / tshul khrims dang ldan pa'i rgyal rigs su 'gyur ba'am/ yang bram ze zhig mdun na 'don du 'gyur ro/ /kye pad ma'i snying po rgyu skar lnga po 'di dag drag po ste/ 'di lta ste/ mchu dang / stod gsum dang / bra nye dang lnga ste/ yang
265a5(mdo sde): de dag la bshig pa dang / bsreg pa dang / bcing ba rnams mi 'tsho bar brjod do/ /'di dag ni mngon sum ste/ 'di lta ste/ lag dang / skag dang / sa ri dang / snron dang / mon gru zhes bya ba ste/ cha shas dgu dang / dum bu drug go/ /bra nye ni zhing gnyis so/ /
265a6(mdo sde): nam so dang / sa ga dang / smad gsum gnyis kyi cha'o/ /zhing ni bco lnga'o/ /mchu dang / snums dang / stod gsum po de dag ni cha nges pa yin no/ /mgo dang / rgyal dang / me bzhi dang / nag pa dang / lha mtshams dang / gro bzhin dang / nam gru dang / tha
265a7(mdo sde): skar te/ rgyu skar 'di dag cha phyi ma'o/ /yud tsam sum cu'i zhing dang / byi bzhin gyi yud tsam mnyam pas rgyal rigs so/ /gzhan yang bram ze dge ba'i yud tsam du 'gyur ba dang / mi dge ba'i yud tsam dang / rgyu skar thams cad dang ldan zhing gang gi gnyis
265b1(mdo sde): ka dge ba'i yud tsam dang ldan pa'i dge bar 'gyur ro/ /yang gang gi tshe dge ba dang / mi dge bar 'gyur ba de'i tshe thun mong ma yin par 'gyur ro/ /ji ltar nyin par dang mtshan mo ring thung du 'gyur bar bshad par bya'o/ /dbyar zla ra ba dang / rgyu skar mchu dang /
265b2(mdo sde): tshes gnam stong du ldan par gyur la/ gnam stong snga ma gro bzhin dang 'dzom na nyin par la yud tsam bcu bdun yod do/ /mtshan mo la yud tsam bcu gsum du 'gyur ro/ /shing bu sor drug pa nyi ma phyed la btsugs nas grib ma la sor phyed phyed kyis 'phel zhing nyi ma
265b3(mdo sde): 'gyur la/ chu stod dang mtshan mo ldan la nyi ma dang mgo 'grogs shing dbyar gyi zla ba gnyis pa'i gnam stong dang mchur 'dzom pa na/ dbyar gyi gnyis pa'i bco lnga dang khrums stod du ldan na nyin par ni yud tsam bcu drug tu 'gyur ro/ /mtshan mo la ni yud tsam bcu
265b4(mdo sde): bzhir 'gyur ro/ /sor gnyis kyi grib ma 'phel zhing 'gyed do/ /gro bzhin dang mtshan mor ldan pa la nyi ma dang rgyal du 'grogs shing dbyar zla tha gnam stong dang chu stod du 'dzom par 'gyur zhing tshes bco lnga la tha skar du 'dzom na/ yud tsam bco lnga
265b5(mdo sde): nyin par la yod do/ /mtshan mo la yang yud tsam bco lnga yod do/ /sor gsum gyis grib ma 'phel zhing nyi ma 'gyed do/ /chu stod dang mtshan mor ldan la mchu dang nyin mor 'grogs shing nag pa dang dbyar gyi zla ba bzhi pa'i gnam stong du 'dzom la smin drug dang
265b6(mdo sde): tshes bco lngar 'dzom na nyin par la yud tsam bcu gsum yod do/ /mtshan mo la ni yud tsam bcu bdun yod do/ /sor bzhi'i grib mas nyi ma 'gyed la rgyu skar tha skar dang mtshan mor ldan la/ chu stod dang nyi mor 'grogs na dgun gyi zla ba dang po'i gnam stong dang lha mtshams
265b7(mdo sde): su 'dzom zhing mgo dang bco lngar ldan na/ nyin par la yud tsam bcu gsum yod do/ /mtshan mo la yud tsam bcu bdun yod do/ /sor lnga'i grib mas nyi ma 'gyed cing smin drug dang mtshan mor 'dzom la/ nag pa dang nyin par 'grogs shing dgun gyi zla ba gnyis pa'i gnam
266a1(mdo sde): stong dang snron du 'dzom par 'gyur zhing rgyal dang bco lngar ldan na/ nyin par la yud tsam bcu gnyis yod do/ /mtshan mo la ni yud tsam bco brgyad yod do/ /sor drug gi grib mas nyi ma 'gyur zhing mgo dang mtshan mor 'dzom la/ sa ga dang nyi mar
266a2(mdo sde): 'grogs shing dgun gyi zla ba gnyis pa'i gnam stong dang chu stod du 'dzom la mchu dang bco lngar ldan na/ nyin par la ni yud tsam bcu gsum yod do/ /mtshan mo la ni yud tsam bcu bdun yod do/ /sor lnga'i grib ma 'gribs pas nyi ma 'gyur zhing rgyal dang mtshan mor
266a3(mdo sde): 'dzom la/ snron dang nyi ma 'grogs shing dgun gyi zla ba bzhi pa'i gnam stong dang gro bzhin du 'dzom la chu stod dang bco lngar 'dzom na/ nyin par la yud tsam bcu bzhi'o/ /mtshan mo la ni yud tsam bcu drug go/ /sor bzhi'i grib mas nyi ma 'gyur zhing mchu dang / mtshan
266a4(mdo sde): mor 'dzom la/ chu stod dang nyi ma 'grogs shing dpyid zla ra ba'i gnam stong dang khrums stod du 'dzom par 'gyur zhing nag pa dang bco lngar 'dzom na/ nyin par la ni yud tsam bco lngar 'gyur ro/ /mtshan mo la yang yud tsam bco lngar 'gyur zhing sor gsum gyi grib mas nyi ma
266a5(mdo sde): 'gyur zhing chu stod dang mtshan mor 'dzom la gro bzhin dang nyi mar 'grogs par 'gyur zhing dpyid kyi zla ba gnyis pa'i gnam stong dang tha skar du 'dzom la sa ga dang bco lngar 'dzom na nyin par la ni yud tsam bcu drug tu 'gyur ro/ /mtshan mo la ni yud tsam bcu bzhi'o/ /sor gnyis
266a6(mdo sde): kyi grib mas nyi ma 'gyur zhing nag pa dang mtshan mor 'dzom la khrums stod dang nyi mar 'grogs par gyur cing dpyid kyi zla ba gsum pa'i gnam stong dang smin drug tu 'dzom par gyur la snrums dang bco lngar 'dzom na/ nyin par la ni yud tsam bcu bdun du 'gyur ro/ /
266a7(mdo sde): mtshan mo la ni yud tsam bcu gsum mo/ /sor gnyis kyi grib mas nyi ma 'gyur zhing snron dang mtshan mor 'dzom la smin drug dang nyi mar 'dzom par gyur cing / dpyid kyi zla ba bzhi pa'i gnam stong dang rgyal du 'dzom par gyur la chu stod dang bco lnga ru 'dzom na/ nyin par
266b1(mdo sde): la ni yud tsam brgyad du 'gyur ro/ /mtshan mo la ni yud tsam bcu gnyis su 'gyur ro/ /nyi ma phyed skad la sor phyed pa'i grib mas nyi mar 'gyur zhing chu stod dang mtshan mor 'dzom la rgyal dang nyin par 'grogs par gyur cing / lo btsal bas yud tsam gyi bye
266b2(mdo sde): brag rnams kyis rgyu skar de thams cad la cha dang cha ru bgo zhing gnam stong dang bco lngar phye bas mtshan mo dang nyin zhag tu shes par bya'o/ /lo lnga lnga zhing zla ba re re lhag par 'gyur zhing zla ba drug nyin mtshan mnyam par gyur la de las gzhan zla ba drug ni nyi ma ring la yang
266b3(mdo sde): zla ba drug ni mtshan mo ring ngo / /zla ba drug drug ni yud tsam de dag mnyam par rig par bya ste/ zla ba drug ni nyi ma byang phyogs su 'gro la zla ba drug ni lho phyogs su rgyu'o/ /zla ba drug ni rgya mtsho la lhag par 'bab par 'gyur zhing zla ba'i 'gros dang / nyi ma'i 'gros kyis dus
266b4(mdo sde): 'phel bar 'gyur zhing rtsis dang bral bas shes par mi nus pa de ni 'di ltar lo yin par bshad par 'gyur ro/ /nyi ma dang / zla ba dang / sgra gcan dang / phur bu dang / spen pa dang / mig dmar dang / gza' lag dang / 'di rnams kyi gtso bo ni phur bu'o/ /spen pa
266b5(mdo sde): dang / gza' lag dang / mig dmar dang / pa ba sangs te/ de dag ni dkyil 'khor 'gros so/ /bra nye dang / smin drug dang / snar ma dang / mgo ste/ de dag ni thun mong gi dang po'i dkyil 'khor ro/ /lag dang / nam sa dang / rgyal dang / skag dang / de
266b6(mdo sde): dag ni thun mong ba ste/ dkyil 'khor gnyis pa'o/ /mchu dang / gre dang / dbo gnyis dang / me bzhi dang / nag pa ste/ de dag ni thun mong gi dkyil 'khor gsum pa'o/ /sa ri dang / sa ga dang / lha mtshams dang / de dag ni thun mong ba'i dkyil 'khor
266b7(mdo sde): bzhi pa'o/ /snron dang / snrums dang / chu smad dang / chu stod dang / gro bzhin te/ de dag ni 'jigs pa chen por gyur pa'i dkyil 'khor lnga pa'o/ /mon gre dang / mon gru dang / khrums gnyis dang / nam gru dang / tha skar dang / bra nye ste de dag ni thun mong
267a1(mdo sde): ba'i dkyil 'khor drug pa'o/ /gang gi tshe rgyu skar gyi dkyil 'khor las nad de dang de'i ljongs su de'i nad yin par blta'o/ /yud tsam bcu gnyis pa'i nyin par ni gza' bcu gnyis te/ mtshan mo yud tsam drug drug rgyu ste/ drug gang zhe na/ dbyar zla ba
267a2(mdo sde): rdzogs pa dang / nyin par la yud tsam bcu bdun yod cing nyi ma shar nas bzhi mthon zhes bya ba'i yud tsam du 'gyur ro/ /nyi ma 'phags nas ni rnam par 'gro ba zhes bya ba'i yud tsam du 'gyur ro/ /yud tsam bcu gsum dang ldan pa'i mtshan mo la yud tsam drug la
267a3(mdo sde): yang dag par sbyor ba zhes bya ba'i yud tsam du 'gyur ro/ /tsha bas gdungs pa zhes bya ba'i yud tsam du nam nangs pa dang 'gyur ro/ /dbyar gyi zla ba gnyis pa'i bco lnga la yud tsam bcu drug nyin par la yod cing nyi ma shar ba na bzhi mthon zhes bya ba'i yud tsam du 'gyur ro/ /
267a4(mdo sde): phyed la ni mi 'pham zhes bya ba'i yud tsam du 'gyur ro/ /nyi ma 'phags nas ni drag po zhes bya ba'i yud tsam du 'gyur ro/ /yud tsam bcu bzhi dang ldan pa'i mtshan mo la ni nyi ma nub par rtsom pa rnam par rgyu ba zhes bya ba'i yud tsam du 'gyur ro/ /mtshan phyed la ni
267a5(mdo sde): sgyu ma chen po zhes bya ba'i yud tsam du 'gyur ro/ /nam langs pa na ni me yis gdungs pa zhes bya ba'i yud tsam du 'gyur ro/ /rta 'thab pa'i bco lnga ni yud tsam bco lnga dang ldan pa'i nyin par la nyi ma 'char ba la ni bzhi mthon zhes bya ba'i yud tsam du 'gyur ro/ /
267a6(mdo sde): nyi ma 'phags nas ni mi 'pham pa zhes bya ba'i rjes thogs la dbus ma zhes bya ba'i yud tsam du 'gyur ro/ /nyi ma de las 'phags pa'i lha'i char zhes bya ba'i yud tsam du 'gyur ro/ /yud tsam bco lnga dang ldan pa'i mtshan mo nyi ma nub pa dang drag po zhes bya ba'i yud
267a7(mdo sde): tsam du 'gyur ro/ /mi 'pham pa zhes bya ba'i yud tsam dang / 'gro ba zhes bya ba'i yud tsam gyi rjes thogs la mtshan mo phyed du gyur nas nam nangs pa na me yis gdungs pa zhes bya ba'i yud tsam du 'gyur ro/ /rta 'thab pa'i zla ba'i tshes bco lnga la nyin mtshan mnyam
267b1(mdo sde): pa zhes bya ba'i nyin par la yud tsam bco lngar 'gyur zhing mtshan mo la yud tsam bco lnga'o/ /yud tsam nyin mtshan mnyam pa na nyi ma shar ba na bzhi mthon zhes bya ba'i yud tsam du 'gyur ro/ /cha mnyam par dbus na gnas pa na mnyam pa zhes bya ba'i yud tsam du 'gyur
267b2(mdo sde): ro/ /nyi ma nub nas mtshan mo la bab pa na lha'i cha zhes bya ba'i yud tsam du 'gyur ro/ /mtshan phyed la ni mi 'pham pa zhes bya ba'i yud tsam du 'gyur ro/ /nam nangs pa na ni me yis gdungs pa zhes bya ba'i yud tsam du 'gyur ro/ /ston zla 'bring po'i bco lnga la yud
267b3(mdo sde): tsam bcu bzhi nyin mo la yod cing nyi ma shar ba na bzhi mthon zhes bya ba'i yud tsam du 'gyur ro/ /dga' bral dang mnyam pa'i sgo zhes bya ba'i yud tsam gyi rjes la dbus su 'gyur nas nyi ma nub pa na chu zla zhes bya ba'i yud tsam du 'gyur ro/ /mtshan mo la yud tsam bcu drug
267b4(mdo sde): dang ldan la nyi ma nub na rgyud ces bya ba'i yud tsam du 'gyur ro/ /srin po zhes bya ba dang / mi 'pham pa zhes bya ba de'i rjes la mtshan mo phyed du gyur nas nam langs pa na me yis gdungs pa zhes bya ba'i yud tsam du 'gyur ro/ /dgun zla ra ba'i bco lnga la yud tsam bcu
267b5(mdo sde): gsum dang nyin par ldan la nyi ma shar ba na bzhi mthon zhes bya ba'i yud tsam du 'gyur ro/ /phyed la ni dga' bral zhes bya ba'i yud tsam du 'gyur ro/ /nyi ma nub pa la ni bden bral zhes bya ba'i yud tsam du 'gyur ro/ /yud tsam bcu bdun dang ldan pa'i mtshan mo la nyi
267b6(mdo sde): ma nub pa tsam na chu lha zhes bya ba'i yud tsam du 'gyur ro/ /mtshan phyed la ni srin po zhes bya ba'i yud tsam du 'gyur ro/ /nam langs pa na me yis gdungs pa zhes bya ba'i yud tsam du 'gyur ro/ /dgun zla 'bring po'i bco lnga la ni yud tsam bcu gnyis dang ldan pa'i nyin par
267b7(mdo sde): nyi ma shar ba na bzhi mthon zhes bya ba'i yud tsam du 'gyur ro/ /dga' byed dang / dga' bral zhes bya ba'i rjes la dbus su gyur nas nyi ma nub pa na rdul med ces bya ba'i yud tsam du 'gyur ro/ /yud tsam bco brgyad dang ldan pa'i mtshan mo nyi ma nub tsam na bden bral
268a1(mdo sde): zhes bya ba'i yud tsam du 'gyur ro/ /bong bu dang / srin po zhes bya ba'i rjes la mtshan phyed du gyur nas/ nam langs pa na me yis gdungs pa zhes bya ba'i yud tsam du 'gyur ro/ /ji ltar sos ka'i dang po de ltar dbyar dang po/ /ji ltar dpyid ka'i
268a2(mdo sde): gnyis pa de ltar dbyar gnyis pa/ /ji ltar dpyid ka dang po de ltar ston dang po/ /ji ltar dgun gyi bzhi pa'i de ltar ston tha / /ji ltar dgun 'bring de ltar dgun dang po/ /ji ltar dgun 'bring de ltar sos ka'i gnyis/ /de lta bur ni rgyu skar rnams/ /rgyu zhing rgyu bar
268a3(mdo sde): shes par bya/ /rgyu skar rgyu ba dang po'i le'u'o/ /ji ltar rgyu skar de dag gi nang nas nyin mtshan du ldan pas 'phel ba dang / 'grib par 'gyur bas 'gribs pa las nyin par 'phel ba'i bco lnga la zla ba phyed las gnyis pa dang / drug pa dang / dgu pa dang / bcu gnyis
268a4(mdo sde): pa de dag gi mtshams kyi zhag 'das nas nub mo sa 'dzin pa'i rgyal po chen po bzhi po shin tu 'chi ba zhes bya ba dang / rnam par dag pa zhes bya ba dang / 'phel ba zhes bya ba dang / tha dad pa'i rim pa zhes bya ba de dag 'thabs pas 'byung ba chen po bzhi g.yo ba las sa
268a5(mdo sde): 'gul lo/ /chu dang / dbang po dang / rlung dang / me ste legs ldan rnam pa bzhi po yang gang du zla ba phyed la lan gsum g.yos te/ zla ba gcig la lan drug g.yos par gyur na pha rol gyi dmag tshogs 'ong bar 'gyur te/ dpyid zla 'bring po la sa g.yos na
268a6(mdo sde): zhag bcu'i bar du 'jigs pa 'byung ngo / /sos ka'i zla ba dang po la yang dang yang g.yos na zhag bcu gnyis kyi bar du 'jigs pa 'byung ngo / /sos ka'i zla ba gnyis pa la yang yang g.yos na nyi shu rtsa lnga'i bar du 'jigs pa 'byung ngo / /dbyar zla ra ba la yang
268a7(mdo sde): yang g.yos na zhag bdun cu rtsa lnga'i bar du 'jigs pa 'byung ngo / /dbyar zla 'bring po la yang yang g.yos na zla ba gsum dang zhag bcu'i bar du 'byung ngo / /ston zla tha la yang yang g.yos na zhag lnga'i bar du 'byung ngo / /dgun gyi zla ba gnyis pa la yang
268b1(mdo sde): yang g.yos na zhag lnga bcu rtsa lnga'i bar du 'byung ngo / /dgun gyi zla ba gsum pa la yang yang g.yos na zhag brgya'i bar du 'jigs pa 'byung ngo / /dgun gyi zla ba bzhi pa la yang yang g.yos na zhag nyi shu rtsa lnga'i bar du 'jigs pa 'byung ngo / /dpyid zla ra ba la yang
268b2(mdo sde): yang g.yos na zhag sum cu'i bar du 'jigs pa 'byung ngo / /de dag ni sa g.yos pa'i dus ji tsam na smin pa yin par bstan to/ /de dag gi las kyi 'jug pa ni 'di ltar zla ba thams cad la dus rtag tu sa g.yo zhing shing dang / ri dang / chu rnams g.yo zhing shing rnams
268b3(mdo sde): kyi lo ma ltar g.yo na bskal pa lta bu'i 'jigs pa 'byung bar bstan to/ /grong khyer dang / grong dang / 'brog rnams na gnas pa'i mi rnams myur du 'pho zhing dgon par lo bco lnga'i bar du gnas par 'gyur ro/ /phyogs rnams nas sa rnam par g.yos na mi bde ba
268b4(mdo sde): mi 'byung ngo / /smin drug la sa g.yos na grong khyer dang / grong rnams yang dang yang du mes bsregs pas rtswa yang mi lus par 'gyur ro/ /de las rnam par g.yos na sol ba mkhan dang / nor bu mkhan dang / khye'u dang / mes skor byas pa'i gza' dang / de la
268b5(mdo sde): skyes pa dang / lam du zhugs pa na zhing sdug bsngal bar 'gyur ro/ /snar ma la sa g.yos na sa bon thams cad nyams pas 'bru rnams 'thob par mi 'gyur zhing sdug bsngal bar 'gyur ba dang / bud med sbrum ma rnams kyi mngal la nad 'byung ba dang / mu ge 'byung
268b6(mdo sde): ba dang / smas pa dang / nad kyis btab pa'i mi rnams sum cha 'tsho bar 'gyur/ bdag nyid chen po dang / rgyal po dang / dpal dang ldan pa'i mi dang mi'i mchog rnams nad kyis btab par 'gyur ro/ /mgo la sa g.yos na sman rnams nyams shing sman pa dang /
268b7(mdo sde): mchod sbyin rtsom pa dang / mchod sbyin byed pa dang / bram ze nags na gnas pa dang / dka' thub pa de dag la nad 'byung bar 'gyur ro/ /lag la sa rnam par g.yos na 'o ma can gyi shing rnams nyams shing zas dang skom dkon cing 'gron po yul 'khor chas pa dang /
269a1(mdo sde): dong dang 'obs brko ba dang / sdig pa can dang / rkun ma rnams la sa rnam par g.yos pas nad kyis 'debs par 'gyur ro/ /yang nam so la sa rnam par g.yos na dkyil 'khor byed pa'i zhal ta pa dang / lam gyi nor can dang / lam du 'gro ba
269a2(mdo sde): dang / 'khor lo ba dang / byis pa dang / srub mkhan dang / shen pa dang / dud 'tsho ba rnams la sa rnam par g.yos pas nad kyis 'debs par 'gyur ro/ /rgyal la sa rnam par g.yos na bram ze rnams dang / de bzhin du gtso bo rnams dang / tshong pa rnams
269a3(mdo sde): dang / ded dpon rnams dang / tshong pa ring por 'gro ba rnams la nad 'byung bar 'gyur zhing ser bas 'bru rnams rlog cing ri khrod na gnas pa'i rgyal po'i bsnyen bkur ba rnams sa rnam par g.yos pas nad kyis 'debs par 'gyur ro/ /skag la sa rnam par g.yos na
269a4(mdo sde): klu rnams dang / sbrul kha sdig pa rnams dang / grog ma rnams dang / grog phran rnams dang / sril rnams dang / khyim rnams dang / klu mgo gcig pa rnams dang / dug sngags mkhan rnams dang / dug byed pa rnams dang / sems can khung du
269a5(mdo sde): 'jug pa rnams sa rnam par g.yos pas nad kyis 'debs par 'gyur ro/ /mchu la sa rnam par g.yos na rgyal po rnams la nad 'byung zhing mchod sbyin dang / shing las log pa rnams dang / 'dus pa'i ston mo las log pa rnams dang / lha'i mchod sbyin las
269a6(mdo sde): log pa rnams dang / de la log pa thams cad dang / gang zhig de la skyes pa dang / bskyed pa dang / gang mkhas pa'i mchog tu gyur pa dang / glu mkhan rnams 'chi bar 'gyur zhing de dag dang rigs mthon po rnams nad kyis thebs par 'gyur ro/ /chu stod la sa rnam
269a7(mdo sde): par g.yos na dus 'gyur zhing chos la dga' ba dang / sho gam gyis 'tsho ba rnams la sa g.yos na nad kyis 'debs par 'gyur ro/ /gal te chu smad la sa rnam par g.yos na tshong pa gling du 'gro ba rnams dang / ded dpon rnams dang / ri khrod na 'tsho ba rnams dang /
269b1(mdo sde): ang ga dang / lus 'phags po dang / ma ga d+hA pa rnams dang / ni ti'i bud med blangs pa rnams sa rnam par g.yos pas nad kyis 'debs par 'gyur ro/ /me bzhi la sa rnam par g.yos pas na rdza mkhan rnams dang / sman pa rnams dang / tshogs kyi gtso
269b2(mdo sde): bo rnams dang / blon po chen po rnams dang / dmag dpon rnams sa rnam par g.yos pas nad kyis 'debs par 'gyur ro/ /'di ltar nam so la sa g.yos pa yang snga ma bzhin du blta'o/ /sa ri la sa rnam par g.yos na rkun ma tshul khrims nyams pa rnams dang /
269b3(mdo sde): shan pa dang shan pa la dga' ba rnams dang / shan pa'i bdag po dang / rlung za'i dka' thub pa rnams sa g.yos nas nad kyis 'debs par 'gyur ro/ /sa ga la sa rnam par g.yos na ri chen po rnams 'chad par 'gyur ro/ /rta rgyug pa rnams dang / lam na 'gro ba la
269b4(mdo sde): rlung drag pos rdo rnams 'thor bas stobs med par byed la sa g.yos pas de dag nad kyis 'debs par 'gyur ro/ /yang nag pa la sa g.yos na rkun ma chen pos gnod pa byed pa 'ong zhing byi rgyug pa dang / cho lo pa rnams dang / mdud pa 'grol ba'i mi rnams dang /
269b5(mdo sde): an dra ba rnams dang / bu ram shing 'phel ba rnams dang / phu lin pa rnams la skyabs med pa'i 'jigs pa 'ong zhing grogs dang 'bral zhing stobs che ba 'byung ngo / /snron la sa g.yos na rgyal po chen po la gnod pa 'byung zhing khra dang / byi ba dang / sbrul dang /
269b6(mdo sde): de bzhin du gcan gzan gdug pa can rnams dang / gzhan gnod pa byed pa dang / su ra se na pa dang / ma la pa rnams dang / ba lhi ba gra ha pa dang / gnod pa med pa dang / de la gus pa'i mi rnams myur bar sa g.yos pas nad kyis 'debs par 'gyur ro/ /
269b7(mdo sde): snrums la sa g.yos na rkang bzhi pa rnams dang / rkang gnyis dang / de bzhin du gnod sbyin rnams dang / rnams dang / sems can de dag dang / ri khrod pa rnams dang / chu med pas lo nyes shing myur du mu ge 'byung zhing ri rnams 'chad par 'gyur ro/ /
270a1(mdo sde): chu stod la sa g.yos na chu la gnas pa'i nya rnams dang / shu shu ma dang / nya phyis rnams dang / chu srin rnams dang / rus sbal dang / rigs dang rus btsun pa rnams dang / nor dang ldan pa rnams dang / mkhas pa rnams dang / gnyis pa
270a2(mdo sde): rigs dang ldan pa rnams la 'jigs pa chen po 'byung zhing sa g.yos pas de dag nad kyis 'debs par 'gyur ro/ /chu smad la sa g.yos na bzo bo mkhas pa rnams la gnod pa mi 'byung zhing mgar ba rnams dang / zhal zhal mkhan rnams dang / mda' mkhan rnams
270a3(mdo sde): dang / shing mkhan rnams dang / dbul po rnams dang / gzhan yang bzo sna tshogs pa byed pa dang / grong dang nye ba'i skam la gnas pa la gnod par 'gyur ro/ /gro bzhin la sa g.yos na mi gang zhig rgyal po mchod pa dang / klog pa rnams dang / bstan bcos
270a4(mdo sde): mkhas pa rnams dang / snyan dngags mkhan rnams dang / glu mkhan rnams dang / su ra se na pa dang / rjes su 'jug pa rnams dang / gos 'tshong ba dang / gi shi ta dang / sa ra dan dang / de dag gi bsam pa 'grub bo/ mon gre la sa g.yos na nor can rnams
270a5(mdo sde): la gnod pa 'byung zhing phyug po rnams dang / grong khyer chen po dang / tshong dpon rnams dang / spyi cer rnams dang / bkra shis pa dang / bzang po sngags mkhan dang / ri khrod pa rnams dang / pa ri ke pa dang / ma la pa dang / grong khyer che ba gzhan rnams la gnod pa
270a6(mdo sde): 'byung bar 'gyur ro/ /mon gru la sa g.yos na chu la gnas pa rnams la gnod pa chen po 'byung zhing / glang po dang / rta dang / bong bu dang / rnga mo rnams la cher sdug bsngal 'byung ngo / /de bzhin du so pi ra ka pa dang / ma dra ba dang / bi li kan pa dang / ke ka yan
270a7(mdo sde): pa dang / rten med pa dang / 'khor lo gcig pa dang / yul de dag gi skye bo rnams la nad 'byung ngo / /me bzhi la sa rnam par g.yos na srin po'i gdon gyis 'dzin cing / de bzhin du shen pa dang / phag 'tshong ba dang / so ba ri pa rnams 'chi bar 'gyur ro/ /tshong
270b1(mdo sde): gis 'tsho ba'i rje'u rigs dang / dmangs rigs rnams dang / zlos gar mkhan rnams dang / nas gling pa rnams dang / rta rnams dang / gyad kyi yul pa rnams dang / khu ljo dang ldan pa'i bud med rnams dang / mdud pa 'grol ba rnams med par 'gyur ro/ /
270b2(mdo sde): mon gru la sa g.yos na tshong pa rnams la nad 'byung zhing / chos la dga' ba dang / grub pa rnams dang / sho gam gyi las byed pa rnams dang / rgyal rigs srid sgrub kyi rgyud dang / mdza' ba rnams dang / sin du ba'i rgyal po dang / mda' gzhu thogs pa rnams
270b3(mdo sde): yun ring por don med par 'gyur ro/ /nam gru la sa rnam par g.yos na g.yul drag po shom par 'gyur zhing / grong 'joms par 'gyur ba dang / grong gis grong phung ba dang / ni ra ta pa rnams dang / rgya yul pa rnams dang / ra ma ta na gnas pa rnams dang / zhing
270b4(mdo sde): las bzang po byed pa rnams dang / lung par gnas pa'i gtso bo rnams dang / dmag dpon thams cad nges par bsregs par 'gyur ro/ /tha skar la sa rnam par g.yos na rta rnams la nad 'byung zhing grong rnams 'joms pa dang / spun zla gsod par 'gyur zhing de la
270b5(mdo sde): mngal chags pa dang / de la skyes pa dang / gsum sdug bsngal dang / rgyun du ldan par 'gyur zhing bdun brgyud dang mngal na gnas pa dang / bza' btung 'thung ba dang / srid sgrub kyi rgyal rigs rnams phan tshun gsod par 'gyur ro/ /bra nye la sa g.yos na rkun ma rnams
270b6(mdo sde): la nad chen po 'byung zhing rtsod pa 'byung ngo / /cho lo mkhan dang / mdud pa 'grol ba dang / me long gi 'khor los slu bar byed pa rnams dang / de bzhin du btson bsrungs rnams dang / zas sdom pa dang / gnod pa byed pa'i skye bo mi bzad pa rnams 'chi bar 'gyur ro/ /
270b7(mdo sde): sa g.yos nas zhag bdun na sprin chen po g.yo bar 'gyur te/ snum zhing gnag la ri bo lta bu ldang bar 'gyur ro zhes drang srong rnams kyis bshad do/ /gnyid 'phel ba dang / gzhan yang bkra shis kyi dbyangs dang / dbang po rdo rje lta bu dang / de bzhin du der dus
271a1(mdo sde): tshigs ltar nyi ma dang zla ba sgrib cing de la kun nas sprin chen po'i mtshan nyid dang ldan zhing de dang 'dra bar mthong zhing the tshom skyed pa'i sprin ldang zhing 'brug bsgrags pa 'byung bar rig par bya'o zhes drang srong rnams kyis bshad do/ /de ltar shes nas gdon
271a2(mdo sde): mi za bar sa bon thams cad gdab par bya'o/ /bya rnams bsrug na tshong pa rnams kyis bya ba 'grub bo/ /de lta bu'i sa g.yos na thams cad du bkra shis par brjod do/ /yang sa g.yos nas de'i rjes la zhag bdun na sprin ldang ste/ yang 'di ltar ka shi ka'i gos 'dra ba'i
271a3(mdo sde): sprin gyis khyab cing mi 'thun pa'i sgra sgrogs pas nub phyogs su 'gro la chu la gnas pa'i shu shu ma ra dang / ba lu ka dang / nya dang / chu srin 'dra ba'i sprin snang zhing nyi ma dang / zla ba sgrib pa de lta bu'i mtshan nyid dang ldan pa snang na/ de ni chus sprul pa yin par rig par bya'o zhes
271a4(mdo sde): drang srong chen po rnams kyis de skad bstan pa yin no/ /sgang dang ri'i rtse mo dang / zhing dang / rlan dang bral ba de dag rnams la sa bon gdab par bya ste/ dma' bar nyams par 'gyur ro/ /de bzhin du 'dam dang chur 'gyur zhing dma' bar 'dus par 'gyur ro/ /de lta
271a5(mdo sde): bu'i sa g.yos na ni chu'i yin pas shis pa yin par rig par bya'o/ /yang 'di ltar sa g.yos nas de'i rjes la zhag bdun gyi nang du rlung drag po mi bzad pa ldang dus tshigs ltar ser skyar snang la nyi ma dang zla ba dmar por mthong zhing mtshan nyid de lta bu dang ldan par snang na/ de ni
271a6(mdo sde): rlung gi sa g.yos pa yin par rig par bya'o/ /de lta bu gyur pa ni drang srong rnams kyis bstan pa yin no/ /de lta bu la mkhas pas 'gro bar mi bya ste/ bdag nyid bsrung bar bya zhing dgra zla las 'jigs pa chen po 'byung bas ra ba dang 'obs kyis mchog tu bsrung bar bya'o/ /de
271a7(mdo sde): lta bu ni sa'i sa g.yos pa'i yon tan thams cad bstan pa yin no/ /mi rnams kyis me yis sa g.yos pa'i khyad par rig par bya ste/ gal te sa g.yos nas de'i rjes la zhag bdun gyi nang du skar mda' drag po ltung zhing dus tshigs ltar dmar la nyi ma dang zla ba yang
271b1(mdo sde): dmar bar snang ba de lta bu'i mtshan nyid dang ldan par snang ba ni me yis g.yos pa yin par rig par bya'o/ /bud shing las me mched par 'gyur bas nor bsregs shing du ba'i phreng ba snang zhing mtshon mchog tu 'bab la chu 'khyil ba snang ba zla ba dgu'i bar du char mi 'bab po/ /
271b2(mdo sde): de lta bu'i sa g.yos pa mi bzad pa ni me yis g.yos pa yin te/ rgyal po dang rgyal rigs rnams la snga dro'i tsha ba'i gnod pa 'byung bar 'gyur zhing rta dang glang po dang blon po chen po rnams la ni phyed la tsha ba'i nad 'byung la phyi dro ni ba lang dang phyugs rnams la nad 'byung ngo / /
271b3(mdo sde): mtshan mo rkun ma rnams la gnod pa 'byung ngo / /nam langs pa na mtha' 'khob pa rnams la 'chi ba'i 'jigs pa 'byung ngo / /de bzhin du nam phyed na ni zhag brgyad kyi bar du na bar 'gyur zhing de nas sos par 'gyur te/ de nas yang bud med dang skyes pa la 'byung zhing
271b4(mdo sde): thun gsum pa ni zhing rmo ba'i rang bzhin gyi las byed pa rnams la gnod pa 'byung ngo / /mar ngo la ni drag shul gyi las byed pa'i gtum po rnams la nad 'byung ngo / /yar ngo la ni bram ze mchod sbyin byed pa dang / zhing pa rnams dang / byis pa rnams dang / rgan mo
271b5(mdo sde): rnams dang / chos la gnas pa'i gtso bo rnams la tsha ba'i nad 'byung bar 'gyur ro/ /dman pa dang / dge ba dang dma' bar 'gyur ba rnams shes shing gang gis snga ma'i rang bzhin du gyur pa shes pa'i bram ze'i nyi mar gyur par blta'o/ /yang phur bu'i mnyam
271b6(mdo sde): pa'i dge ba'i las rnam pa bzhi dang / dmangs rigs kyi las rnam pa bzhi dang / mnyam pa'i snyan dngags kyi las rnams shes pa dang / so ma'i las rnam pa bzhi dang / tshangs pa'i las des mnyam par shes pa rnams la gnod pa 'byung ngo / /kye gzhan
271b7(mdo sde): yang pad ma'i snying po rgyu skar nyi shu rtsa brgyad po de dag gi nad kyi le'u bshad par bya'o/ /smin drug la skyes pa'am/ bud med nad kyis btab pa zhag bzhi nas sos par bstan to/ /de'i lha ni me lha yin pas zho'i gtor ma btang na/ gtor ma des nad las ldang
272a1(mdo sde): bar bshad do/ /snar ma la skyes pa'am/ bud med nad kyis btab pa ni zhag lnga'i bar du na bar 'gyur ro/ /de nas sos par 'gyur te/ de'i lha ni skye dgu'i bdag po yin pas me tog gi phreng ba gtsang ma'i gtor ma btang bas/ gtor
272a2(mdo sde): ma'i las des nad las ldang bar 'gyur ro/ /mgo la skyes pa'am/ bud med nad kyis btab pa ni zhag brgyad nas nad de las sos par 'gyur ro/ /de'i lha ni zla ba yin pas sran sngon gyi khur ba'i gtor ma btang na/ gtor ma des nad las ldang bar 'gyur ro/ /
272a3(mdo sde): lag la skyes pa'am/ bud med nad kyis btab pa ni zhag bcu'i bar du na bar 'gyur zhing de nas sos par 'gyur ro/ /de'i lha ni drag po yin pas 'bras dang / 'o thug gi gtor ma btang na/ gtor ma des nad de las ldang bar 'gyur ro/ /nam so la skyes pa
272a4(mdo sde): 'am/ bud med nad kyis btab pa ni zhag brgyad kyi bar du na zhing de nas sos par 'gyur ro/ /de'i lha ni nyi ma yin pas spos dang byug pa'i gtor ma btang na/ gtor ma des nad de las ldang bar 'gyur ro/ /rgyal la skyes pa'am/ bud med nad kyis btab pa
272a5(mdo sde): ni zhag lnga'i bar du na zhing de nas sos par 'gyur ro/ /de'i lha ni phur bu yin pas byug pa dang / phreng ba'i gtor ma btang na/ gtor ma des nad de las ldang bar 'gyur ro/ /skag la skyes pa'am/ bud med nad kyis btab pa ni sman gyis gso bas mi sos te/
272a6(mdo sde): de'i lha ni sbrul yin pa'i phyir ro/ /mchu la skyes pa'am/ bud med nad kyis btab pa ni zhag brgyad kyi bar du na zhing de nas sos par 'gyur te/ de'i lha ni mtshun yin pas 'bru dang til btags pa'i ri lu'i gtor ma btang na/ gtor ma des nad de las
272a7(mdo sde): ldang bar 'gyur ro/ /gre la skyes pa'am/ bud med nad kyis btab pa ni zhag bdun na bar 'gyur zhing / de nas nad de las sos par 'gyur te/ de'i lha ni klu yin pas byug pa dang / phreng ba'i gtor ma btang na/ gtor ma des nad de las ldang bar 'gyur ro/ /
272b1(mdo sde): dbo la skyes pa'am/ bud med nad kyis btab pa ni gso ba'i sman gyis sos par mi 'gyur te/ de'i lha ni gshin rje yin pa'i phyir ro/ /me bzhi la skyes pa'am/ bud med nad kyis btab pa ni zhag lnga na bar 'gyur zhing / de nas sos par 'gyur te/ de'i lha ni
272b2(mdo sde): nyi ma yin pas byug pa dang / phreng ba'i gtor ma btang na/ gtor ma des nad de las ldang bar 'gyur ro/ /nag pa la skyes pa'am/ bud med nad kyis btab pa sos par 'gyur te/ de'i lha ni dri za yin pas nas kyi ljang bu'i gtor ma btang na/ gtor ma des nad de
272b3(mdo sde): las ldang bar 'gyur ro/ /sa ri la skyes pa'am/ bud med nad kyis btab pa ni zug zer che la zhag nyi shu rtsa brgyad kyi bar du na bar 'gyur zhing / de'i lha ni rlung lha yin pas sna tshogs phreng ba'i gtor ma btang na/ gtor ma des nad de las ldang bar 'gyur ro/ /sa
272b4(mdo sde): ga la skyes pa'am/ bud med nad kyis btab pa ni nad lci zhing zhag nyi shu rtsa gcig gi bar du na bar 'gyur zhing / de nas sos par 'gyur ro/ /de'i lha ni me lha dang / dbang po yin pas byug pa dang / phreng ba'i gtor ma btang na/ gtor ma des nad de las ldang bar
272b5(mdo sde): 'gyur ro/ /lha mtshams la skyes pa'am/ bud med nad kyis btab pa ni zla ba phyed kyi bar du na bar 'gyur zhing / de nas sos par 'gyur te/ de'i lha nyi ma yin pas mar gyis gang ba'i gtor ma btang na/ gtor ma des nad de las ldang bar 'gyur ro/ /snron la
272b6(mdo sde): skyes pa'am/ bud med nad kyis btab pa ni nad tshabs che zhing zhag bcu gsum na bar 'gyur zhing / de nas sos par 'gyur te/ de'i lha ni dbang po yin te/ byug pa dang phreng ba'i gtor ma btang na/ gtor ma des nad de las ldang bar 'gyur ro/ /snrum sa la
272b7(mdo sde): skyes pa'am/ bud med nad kyis btab pa ni zla ba gcig na bar 'gyur zhing / de nas sos par 'gyur te/ de'i lha ni dmangs rigs yin pas sha'i gtor ma btang na/ gtor ma des nad de las ldang bar 'gyur ro/ /chu stod la skyes pa'am/ bud med nad
273a1(mdo sde): kyis btab pa ni/ nad tshabs che zhing zla ba brgyad kyi bar du na bar 'gyur zhing de nas sos par 'gyur te/ de'i lha ni chu lha yin pas 'bras dang til btags pa'i gtor ma btang na/ gtor ma des nad de sos par 'gyur ro/ /chu
273a2(mdo sde): smad la skyes pa'am/ bud med nad kyis btab pa ni zhag bdun gyi bar du na zhing de nas sos par 'gyur te/ de'i lha ni sna tshogs pa yin pas 'bras dang 'o thug gi gtor ma btang na/ gtor ma des nad de las ldang bar 'gyur ro/ /gro bzhin la skyes pa'am/ bud med
273a3(mdo sde): nad kyis btab pa ni nad lci zhing lo gcig gi bar du na bar 'gyur te/ de'i lha ni khyab 'jug yin pas byug pa dang phreng ba'i gtor ma btang na/ gtor ma des nad de las sos par 'gyur ro/ /mon gre la skyes pa'am/ bud med nad kyis btab pa ni nad lci zhing zla ba bcu
273a4(mdo sde): gsum gyi bar du na bar 'gyur te/ de'i lha ni ba su de ba yin pas byug pa dang / phreng ba'i gtor ma btang na/ gtor ma des nad de las ldang bar 'gyur ro/ /mon gru la skyes pa'am/ bud med nad kyis btab pa ni zhag bcu gsum gyi bar du na bar 'gyur zhing / de
273a5(mdo sde): nas sos par 'gyur te/ de'i lha ni chu lha yin pas 'bras dang 'o thug gi gtor ma btang na/ gtor ma des nad de las ldang bar 'gyur ro/ /khrums stod la skyes pa'am/ bud med nad kyis btab par gyur na/ zhag bdun na bar 'gyur zhing / de nas sos
273a6(mdo sde): par 'gyur te/ de'i lha ni klu yin pas byug pa dang / phreng ba'i gtor ma btang na/ gtor ma des nad de las ldang bar 'gyur ro/ /nam gru la skyes pa'am/ bud med nad kyis btab pa ni nad yang zhing zhag nyi shu rtsa brgyad na bar 'gyur zhing / /de nas sos par
273a7(mdo sde): 'gyur te/ de'i lha ni rgyal yin pas spos dang me tog gi phreng ba'i gtor ma btang na/ gtor ma des nad de las ldang bar 'gyur ro/ /tha skar la skyes pa'am/ bud med nad kyis btab par gyur na zug zer che la zhag nyi shu rtsa brgyad kyi bar du na bar 'gyur la/ de'i
273b1(mdo sde): lha ni nyi ma yin pas mar dang sran sngon gyi gtor ma btang na/ gtong ma des nad de las ldang bar 'gyur ro/ /bra nye la skyes pa'am/ bud med gang nad kyis btab par gyur na sman gyis mi 'tsho ste/ de'i lha ni gshin rje yin pa'i phyir ro/ /mkhas pas tshul khrims
273b2(mdo sde): la sbyar bar bya ste/ des mtho ris su 'gro bar 'gyur ro/ /kye pad ma'i snying po de ni nad kun nas 'byung ba zhes bya ba'i le'u yin no/ /gzhan yang kye pad ma'i snying po bcings pa thar pa zhes bya ba'i le'u bshad kyis nyon cig/ kye pad ma'i snying po smin
273b3(mdo sde): drug la btson du bzung ba ni zhag gsum nas thar bar 'gyur ro/ /zhes bstan to/ /snar ma la btson du bzung ba ni yang zhag gsum nas thar bar 'gyur ro/ /mgo la btson du bzung ba ni zhag nyi shu nas thar bar 'gyur ro/ /lag la btson du bzung ba ni zla
273b4(mdo sde): ba phyed nas thar bar 'gyur ro/ /nam so la btson du bzung ba ni zhag gcig nas thar bar 'gyur ro/ /rgyal la btson du bzung ba ni zhag gsum nas thar bar 'gyur ro/ /skag la btson du bzung ba ni yang zhag gsum nas thar bar 'gyur ro/ /mchu la
273b5(mdo sde): btson du bzung ba ni zhag bcu drug nas thar bar 'gyur ro/ /gre la btson du bzung ba ni zhag bcu nas thar bar 'gyur ro/ /dbo la btson du bzung ba ni zhag bdun nas thar bar 'gyur ro/ /me bzhi la btson du bzung ba ni zhag lnga nas thar bar 'gyur ro/ /nag
273b6(mdo sde): pa la btson du bzung ba ni zhag bdun nas thar bar 'gyur ro/ /sa ri la btson du bzung ba ni zhag bcu gnyis nas thar bar 'gyur ro/ /sa ga la btson du bzung ba ni zhag nyi shu rtsa drug nas thar bar 'gyur ro/ /lha mtshams la btson du bzung ba ni zhag nyi shu rtsa
273b7(mdo sde): dgu nas thar bar 'gyur ro/ /snron la btson du bzung ba ni zhag bcu nas thar bar 'gyur ro/ /snrums la btson du bzung ba ni zhag nyi shu rtsa drug nas thar bar 'gyur ro/ /chu stod la btson du bzung ba ni zhag bcu bzhi nas thar bar 'gyur ro/ /de bzhin du
274a1(mdo sde): chu smad la yang brjod par bya'o/ /gro bzhin dang / mon gre dang / mon gru dang / khrums stod dang / khrums smad dang / nam gru ste/ de dag la btson du bzung ba ni zhag bcu bzhi nas thar bar 'gyur ro/ /tha skar la btson du
274a2(mdo sde): bzung ba ni zhag gsum nas thar bar 'gyur ro/ /bra nye la btson du bzung ba ni nyon mongs shing mi shor bar bstan to/ /kye pad ma'i snying po de dag ni bcings pa thar pa zhes bya ba'i le'u yin no/ /kye pad ma'i snying po gzhan yang sme ba'i mtshan ma bshad par bya
274a3(mdo sde): yis de nyon cig / mgo dkyil na sme ba phra zhing sa dkar po'i kha dog lta bu yod na/ bud med de ni rgyal po'i btsun mor 'gyur ro/ /de ni mchu pad ma ltar dmar bar 'gyur ro/ /bud med gang gi mgo la sme ba phra zhing lig bu mig gi kha dog lta bu yod
274a4(mdo sde): na/ de ni dmag dpon gyi chung mar 'gyur te/ nu ma gnyis kyi dkyil na thig le lta bu'i sme ba yod par 'gyur ro/ /smin ma gnyis kyi mtshams na sme ba yod na/ de ni khyim thab las 'phyo zhing bag med par spyod la/ khyo lnga yod par 'gyur zhing / zas dang
274a5(mdo sde): skom mang du rnyed par 'gyur ro/ /gsang ba'i gnas na sme ba'i thig le yod na khyo lnga par 'gyur ro/ /gang gi mkhur tshos la sme ba yod na/ de ni khyim thab las 'phyo bar 'gyur zhing / bzod par dka' ba'i sdug bsngal thob par 'gyur ro/ /brla'i phye gsham
274a6(mdo sde): na sme ba thig le lta bu yod pa dang / rna ba la sme ba yod pa ni thos pa mang zhing bag med par bstan to/ /gang gi mjug to na thig le lta bu'i sme ba yod pa ni thos pa mang zhing khyim thab kyi brtul zhugs can du 'gyur ro/ /gang gi ya mchu la sme ba nag po yod pa de
274a7(mdo sde): ni du smra zhing khyim thab las 'phyo la sdug bsngal mi bzad pa myong bar 'gyur ro/ /gang gi brla la sme ba yod pa de ni snga ma dang 'dra'o/ /gang gi mchu la sme ba yod pa de ni bag chung zhing khyim thab las 'phyo bar bstan to/ /gang gsang ba'i nang na
274b1(mdo sde): sme ba yod pa de ni zas dang / skom mang du rnyed par 'gyur ro/ /kos ko dang gsang ba'i nang na sme ba yod pa ni khyim thab las 'phyo zhing / zas dang gos mang du rnyed par 'gyur ro/ /kye pad ma'i snying po de ni sme ba lung bstan pa zhes bya ba'i le'u'o/ /kye pad
274b2(mdo sde): ma'i snying po gzhan yang skyes pa'i yon tan gyi le'u bshad kyis nyon cig / smin drug la skyes pa'i mi ni dka' thub dang ldan zhing rkun ma la dga' la dpa' zhing gtum pa dang / lugs ston pa'i skyes bur 'gyur ro/ /snar ma la skyes pa'i skyes bu ni nor dang ldan
274b3(mdo sde): pa dang / chos la dga' zhing brtson 'grus brtan zhing dpa' la bde ba dang ldan par 'gyur ro/ /mgo la skyes pa'i skyes bu ni 'jam zhing mdzes la blta bar 'os pa dang / khyad par du bud med la dga' bar 'gyur ro/ /lag la skyes pa ni gsod cing
274b4(mdo sde): gtum la pha rol 'jigs par byed cing / las drag po la sbyor la khang pa bzang po rnyed par 'gyur ro/ /nam so la skyes pa ni 'dod pa chung zhing blo dang ldan la/ chos dang tshul khrims dang bcas shing spro thung bar 'gyur ro/ /rgyal la skyes pa ni bram ze
274b5(mdo sde): chen po gzi brjid dang ldan pa'am/ rgyal rigs su gyur nas rje'u rigs dang / dmangs rigs kyis mchod par 'gyur ro/ /skag la skyes pa ni sna 'bud cing khro la spro thung zhing skyes bu ngan pa rnams la lung gsal bar bstan to/ /mchu la skyes
274b6(mdo sde): pa ni shes rab dang ldan zhing lag pa gtsang la bsod nams che zhing / de bzhin du nor dang / longs spyod du ldan par 'gyur ro/ /gre la skyes pa ni chos ma yin pa'i blo dang ldan zhing rtag tu bla ma la smod par 'gyur ro/ /dbo la skyes pa ni longs spyod dang ldan
274b7(mdo sde): zhing lha'i mngon par shes pa dang ldan pa'i bsod nams kyi skal ba can gyi skyes bur 'gyur ro/ /me bzhi la skyes pa ni bdag nyid skyon med cing rnam par gnon la zas bzang po za zhing dmag dpon byed cing 'joms par 'gyur ro/ /nag pa la skyes
275a1(mdo sde): pa ni mig mdzes shing gtam sna tshogs la mkhas la/ blta na sdug cing dbang dang ldan la tshul khrims dang ldan par 'gyur ro/ /sa ri la skyes pa ni gnyen dang ldan zhing mkhas la 'jam zhing dad pa che la grogs dad che bar 'gyur ro/ /
275a2(mdo sde): sa ga la skyes pa'i skyes bu ni gzi brjid dang ldan la nor mang zhing dpa' zhing pha rol gnon la/ gtong ba dang ldan zhing skal ba che bar 'gyur ro/ /lha mtshams la skyes pa'i skyes bu ni grogs po dang ldan zhing khyim dang ldan la/ dag cing byas pa gzo la chos kyi bdag
275a3(mdo sde): nyid can du 'gyur ro/ /snron la skyes pa'i skyes bu ni grogs dad che la kun nas rgyal zhing 'phong gi bstan bcos la mkhas shing / bud med la dga' ba'i blo can du 'gyur ro/ /snrums la skyes pa ni byas pa mi gzo la chos la mi dga' zhing dpa' zhing brtan la sdig
275a4(mdo sde): pa can du 'gyur ro/ /chu stod la skyes pa'i skyes bu ni ser sna che la dbang po rgod pa dang / nya'i sha la sred cing shan par 'gyur ro/ /chu smad la skyes pa'i skyes bu ni spro thung zhing gtong ba la dga' zhing mkhas la/ dga' mdza' dang ldan zhing gnyen bshes mang bar
275a5(mdo sde): 'gyur ro/ /gro bzhin la skyes pa ni bstan bcos la mkhas shing bya ba dang ldan la tshe ring bar 'gyur ro/ /mon gre la skyes pa ni blo rgod cing nor mang la skyes bu thams cad 'joms par 'gyur ro/ /mon gru la skyes pa ni zhe sdang che zhing tshul khrims dang mi ldan la byi
275a6(mdo sde): rgyug par 'gyur ro/ /khrums stod la skyes pa ni spyod pa'i yon tan dang ldan zhing byas pa gzo la de kha ra bar 'gyur ro/ /khrums smad la skyes pa ni shin tu mkhas shing blo dang ldan la bu mang zhing chos dang tshul khrims ldan zhing / nor mang bar 'gyur ro/ /nam gru
275a7(mdo sde): la skyes pa ni chos shes shing rig pa sten la dbul zhing nor nyung la gtong ba la dga' bar 'gyur ro/ /tha skar la skyes pa ni mkhas shing skye bo'i tshogs dga' la dpa' zhing skal ba dang ldan par 'gyur ro/ /bra nye la skyes pa ni sdig pa la spyod cing mi mkhas
275b1(mdo sde): la sngar zhing sbyin pa la dga' zhing gzhan la rten pas 'tsho bar 'gyur ro/ /kye pad ma'i snying po de ni skyes pa'i yon tan gyi le'u'o/ /gzhan yang bram ze bdag gis sngon gyi gnas rjes su dran pa'i shes pas mngon sum du byas nas/ sems kyis rig pa rnams gtan la
275b2(mdo sde): phab cing sna tshogs pa'i sngon gyi gnas rjes su dran te/ tshangs pa mchog tu gyur pa de khyod gzhan zhig yin snyam na/ de ltar blta bar mi bya ste/ nga nyid de'i tshe de'i dus na lha rnams kyi tshangs pa mchog tu gyur to/ /bdag de nas shi 'phos nas lha'i dbang po brgya byin du
275b3(mdo sde): gyur to/ /de nas shi 'phos nas bram ze dgon pa pa mu khyud gau ta ma zhes bya bar gyur to/ /de nas shi 'phos nas drang srong dkar po'i tog ces bya bar gyur to/ /de nas shi 'phos nas tha mal pa'i pan Di ta ne tso zhes bya bar gyur to/ /de'i tshe bdag gis rig byed bzhi bklags
275b4(mdo sde): te/ 'di lta ste/ rgyal zhes bya ba'i gnod pa'i phyogs dang / sdeb sbyor gyi gnod pa'i phyogs dang / cha nyi shu rtsa gcig pa byas shing srid srung rnams bdag gis byas so/ /bram ze khyod yang de'i tshe de'i dus na drang srong ba su zhes bya bar gyur pa de gzhan zhig yin snyam du de de
275b5(mdo sde): ltar mi blta ste/ nga nyid de'i tshe de'i dus na drang srong ba su zhes bya bar gyur to/ /de'i tshe ngas shing mkhan gyi bu mo ser skya mo zhes bya ba chung ma'i don du blangs so/ /de la bdag kun du chags pas rdzu 'phrul nyams shing bsam gtan dang bral te/ des bdag nyid 'gyod
275b6(mdo sde): nas de'i tshe dag byed kyi sngags 'di dag smras te/ oM b+hur b+hu ba swa/ tad sa b+hi tu ra ba re N+yaM b+har go de ba sa d+h+ri ma hi d+hi yo na bra dzo da ya/ de bas na bram ze ngas khyod la bshad par byas te/ bdag ni tha mal pa tsam nyid de/ 'jig rten du 'di ltar bram ze zhes bya ba dang / rgyal
275b7(mdo sde): rigs zhes bya ba dang / rje'u rigs zhes bya ba dang / dmangs rigs zhes bya ba 'di thams cad gcig pa nyid de/ thams cad tha dad pa ma yin no/ /de bas na bdag gi bu gzhon nu stag rna la bu mo gzugs bzang mo chung ma'i don du byin cig /gang rin ji snyed bab pa de 'dod
276a1(mdo sde): pa bzhin du gzhal bar bya'o/ /gdol pa'i rgyal po tre shang ku las tshig de lta bu de thos pa dang / bram ze pad ma'i snying pos 'di skad ces smras so/ /khyod ni gcig tu gyur pa'i gtso bo mnyam pa med pa/ lha dang bcas pa'i 'jig rten na mnyam pa
276a2(mdo sde): med pa'i bram ze chen por gyur te/ khyod kyi bu la nga'i bu mo gzugs bzang mo sbyin par byas te/ gzhon nu stag rna dang / gzugs bzang mo gnyis tshul khrims dang gzugs dang yon tan dang ldan zhing bzang zhing mdzes pa yin te/ 'di ni bdag kyang 'dod pa yin no/ /
276a3(mdo sde): de nas bram ze'i khye'u lnga brgya po de dag gis sgra chen pos kye rig pa dang ldan pa'i bram ze rnams gdol pa dang gnyen ma mdzad cig /mkhan po rig pa dang ldan pa'i bram ze rig pa gsum rnams gdol pa dang lhan cig tu gnyen mdzad dam/ de nas bram ze pad ma'i snying pos
276a4(mdo sde): gleng gzhi bshad cing lan gyi tshigs su bcad pa rnams smras pa/ tre shang ku des gang smras pa/ /de bzhin de nyid de lta bur/ /de nyid yin te pa min/ /yang dag mthar gyur bden pa nyid/ /de nas bram ze pad ma'i snying pos bram ze'i khye'u de dag la smad nas/
276a5(mdo sde): gdol pa'i rgyal po tre shang ku la 'di skad ces smras so/ /kye tre shang ku tshangs pa 'di/ /mi mjed bdag pos 'byung bzhi las/ /skyes bu rnam par sprul pa ste/ /mgo ni skar tshogs nam mkha' yin/ /de bzhin lto ba bar snang yin/ /ri bo rnams ni brla gnyis te/ /
276a6(mdo sde): rkang pa gnyis ni sa ru gnas/ /nyi ma zla ba mig gnyis yin/ /rtswa dang shing rnams ba spu ste/ /mchi ma bar snang char pa'o/ /rgya mtsho rnams ni gcin du 'dod/ /ri bo rnams ni phyi sa yin/ /de ni tshangs pa mi mjed bdag /khyod dang shes pa mnyam pa med/ /de de bzhin du
276a7(mdo sde): bdag gis brjod/ /kye tre shang ku de la ni 'dir bdag nyid ci zhig smra ru yod/ yang rang gi mtshan nyid mngon sum du dpyad pas pha dang mas sbyor ba byas pa las gyur cing / bde ba 'dod pas bslus nas sems can rnams mngal du 'jug pa yin te/ 'ga' yang ma skyes
276b1(mdo sde): pa ni med do/ /'jig rten thams cad ni skye ba yin te/ bram ze'i rigs dang / rgyal rigs dang / rje'u rigs dang / dmangs rigs de dag thams cad la zhar ba dang / lag pa 'jas pa dang / 'theng po dang / mdze dang / 'brum bu dang / brjed byed rnams dang / sha bkra
276b2(mdo sde): dang / de bzhin du sems can thams cad tha dad par gnas pa'i phyir te/ rus pa dang / pags pa dang / sen mo dang / sha dang / bde ba dang / sdug bsngal dang / bshang ba dang / gci ba dang ldan zhing dbang po rnams ni rnam par dbye ba med pa'i phyir rigs bzhi
276b3(mdo sde): 'grub par mi 'gyur ro/ /bram ze gal te bram ze'i sngags kyi 'bras bu mtho ris su 'gro ba yin na/ dge sdig gi las kyi 'bras bu med cing chud za bar 'gyur ro/ /gang zhig 'gro ba lnga rnams la dge sdig las kyi 'bras bu rnam par smin par ni mthong ngo / /de nas gdol
276b4(mdo sde): pa'i rgyal po tre shang kus bram ze pad ma'i snying po grags pas tshar bcad do/ /de nas bram ze des gdol pa'i rgyal po tre shang ku la smras pa/ khyod ni tshangs pa dang / lha'i dbang po kau shi ka dang / gau ta ma rtsibs kyi mu khyud dang / dkar po'i tog dang / ne tso mkhas pa'i rig byed
276b5(mdo sde): rnams bshad par gyur cing / lha'i drang srong chen por grags pa dang ldan pa'i mchog da ltar yang khyod nyid yin te/ 'dir rig pa mchog gis bstan bcos thams cad byed cing mchog tu khyad par can 'jig rten 'di'i mchog tu gyur pa rigs pa dang ldan par spyod pa khyod yin
276b6(mdo sde): pas/ tshul khrims dang ldan pa gzugs dang ldan pa/ yon tan dang ldan pa'i bu mo gzugs bzang mo mna' ma'i don du bdag gis khyod la sbyin par bya'o/ /gzhon nu stag rna dang / gzugs bzang mo gnyis mdzes shing 'thun pas kyang 'di la mos shing dga'o zhes
276b7(mdo sde): smras nas/ gser gyi bum pa chus bkang ba thogs nas/ bram ze mngon par dad cing dga' ba dang / mgu ba dang ldan pas chu sbrengs nas bu mo byin te/ 'di skad du yang bu mo gzugs bzang mo 'di gzhon nu stag rna'i chung ma ru dga' ba'i sems kyis long shig /de
277a1(mdo sde): nas gdol pa'i rgyal po tre shang kus bu mo de rang gi bu de la blangs nas/ rang gi grong khyer du phyir log ste/ chos dang ldan par grags pas rang gi rgyal srid bskyangs par gyur to/ /yang dge slong dag khyed de'i tshe de'i dus na gdol pa'i rgyal po tre shang ku zhes bya
277a2(mdo sde): ba de gzhan zhig yin snyam du sems na/ de ltar blta bar mi bya ste/ nga nyid de'i tshe de'i dus na gdol pa'i rgyal po tre shang ku zhes bya bar gyur to/ /yang de'i tshe de'i dus na gzhon nu stag rna zhes bya ba gdol pa'i rgyal po tre shang ku zhes bya ba'i bur gyur pa de gzhan zhig yin snyam du
277a3(mdo sde): sems na/ de ltar blta bar mi bya ste/ dge slong kun dga' bo 'di nyid de'i tshe de'i dus na gzhon nu stag rna zhes bya bar gyur to/ /yang khyed de'i tshe de'i dus na bram ze pad ma'i snying po zhes bya bar gyur pa de gzhan zhig yin snyam du sems na/ de ltar blta bar mi bya ste/ dge slong shA
277a4(mdo sde): ra dwa ti'i bu de'i tshe de'i dus na bram ze pad ma'i snying po zhes bya bar gyur to/ /yang de'i tshe de'i dus na bu mo gzugs bzang mo zhes bya ba bram ze pad ma'i snying po'i bu mor gyur pa de gzhan zhig yin snyam du sems na/ de ltar blta bar mi bya ste/ dge slong ma gzugs bzang mo 'di nyid
277a5(mdo sde): de'i tshe de'i dus na pad ma'i snying po'i bu mor gyur te/ der gcugs pa dang / mdza' ba'i rgyus da ltar dge slong kun dga' bo 'gro na rjes su 'gro zhing / 'dug na 'dug la khang pa gang dang gang du bsod snyoms la zhugs pa na/ sgo de dang der mi smra bar gnas par gyur to/ /de
277a6(mdo sde): nas bcom ldan 'das gleng gzhi'i rnam pa 'di nyid bstan nas/ de'i tshe tshigs su bcad de bka' stsal pa/ skye ba sngon gyi bag chags kyis/ /da ltar yang ni brtse nyid de/ /de yis gcugs pa skyes gyur pa/ /chu nang nas skyes ci bzhin no/ /de lta bas na dge slong dag 'phags pa'i
277a7(mdo sde): bden pa bzhi mngon par rtogs pa mngon du ma byas pas brtson 'grus dang mngon par 'bad pa dang / spro ba dang / 'dun pa drag pos tshig tu ma yin par rtogs par bya zhing dran pa dang / shes bzhin gyis spyad par bya'o/ /bzhi po de dag gang zhe na/ sdug bsngal 'phags pa'i bden
277b1(mdo sde): pa sdug bsngal dang / kun 'byung 'phags pa'i bden pa sdug bsngal dang / 'gog pa 'phags pa'i bden pa sdug bsngal dang / lam 'phags pa'i bden pa sdug bsngal te/ 'phags pa'i bden pa bzhi po de dag mngon par ma rtogs pa mngon par rtogs pa'i phyir brtson 'grus
277b2(mdo sde): dang / mngon par 'bad pa dang / spro ba dang / 'dun pa drag pos tshig tu ma yin par rtogs par bya zhing dran pa dang / shes bzhin gyis sbyar bar bya'o/ /chos kyi rnam grangs 'di bshad pa na/ dge slong drug cu len pa med par zag pa rnams las sems rnam par grol lo/ /
277b3(mdo sde): mnyan yod kyi skye bo'i tshogs chen po bram ze dang / khyim bdag rnams chos kyi mig rdul med cing dri ma dang bral bar gyur to/ /dge slong de dag dang / ko sa la'i rgyal po gsal rgyal dang / mnyan yod kyi skye bo'i tshogs chen po dang / bram ze dang / khyim bdag dang / lha dang / klu
277b4(mdo sde): dang / gnod sbyin dang / lha ma yin dang / nam mkha' lding dang / mi'am ci dang / lto 'phye chen po dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do// //'phags pa stag rna'i mdo rdzogs so// //
277b5(mdo sde): rgya gar gyi mkhan po dge slong a dzi ta shrI b+ha dra dang / zhu chen gyi lots+tsha ba seng kar dge slong shAkya 'od kyis bsgyur// @##/ /rgya gar skad du/ dwI da sha lo tsa na nA ma sU tra/ bod skad du/ mig bcu gnyis pa zhes bya ba'i mdo/ grub par gyur cig
277b6(mdo sde): sangs rgyas bcom ldan 'das rgyal po'i khab kyi grong khyer 'od ma'i tshal na bzhugs te/ de'i tshe glog byung / skar mda' ltung / gnam lcags bab pa dang / de nas rgyal po gzugs can snying po 'khor dang bcas pas ltas mkhan bram ze rnams bkug nas smras pa/ ci'i rgyu ci'i
277b7(mdo sde): rkyen gyis gnam kun 'khrug par 'gyur/ bram ze rnams kyis gsol pa/ ltas 'di lta bu dag mig bcu gnyis zhes bgyi ba'i gtsug lag las 'byung ste/ bdag gis khrel bar rngo mi thogs so/ /de nas rgyal po gzugs can snying po bcom ldan 'das ga la ba der song ste
278a1(mdo sde): zhabs la phyag 'tshal nas 'di skad ces gsol to/ /bcom ldan 'das sems can gyi don du thugs brtse bar dgongs te/ mig bcu gnyis kyi ltas kyi gtsug lag bshad du gsol/ bcom ldan 'das kyis bka' stsal pa/ rab tu byung bas ni phyi rol pa
278a2(mdo sde): 'jig rten gyi gtsug lag 'di lta bu dag bshad pa'i cha ma yin no/ /de nas yang rgyal po gzugs can snying pos bcom ldan 'das la bskyar te gsol pa/ bcom ldan 'das bdag la thugs brtse bar dgongs te the tshom 'di dgrol du gsol/ de nas bcom ldan 'das kyis
278a3(mdo sde): bshad par gnang nas sngon gyi gleng gzhi bka' stsal pa/ rgyal po chen po sngon 'das pa'i dus na gangs kyi ri drung na drang srong b+ha ga ba zhes bya ba zhig gnas pa de dus gzhan zhig na stag mo gzhon nu zhig 'khyam pa mthong ba dang 'dod chags skyes te/ drang srong gis 'khrig pa'i chos
278a4(mdo sde): spyad pa las lo dus su bu bcu gnyis byung bar gyur to/ /bu btsas nas lo bdun lon pa dang pha ma gnyis shi nas phru gu rnams kyis lo bcu gnyis kyi bar du tshangs pa'i dngos grub bsgrubs nas/ bsam pa dang re ba bskang bar gsol ba dang / de nas tshangs pas snying rjes
278a5(mdo sde): bltas te/ brgya byin lha'i dbang po dang / rgyal po chen po bzhi 'khor dang bcas par 'dzam bu'i gling du lhags te/ de nas tshangs pas byis pa de rnams la smras pa/ bu khyed rnams ci 'dod/ de nas byis pa rnams kyis tshangs pa la smras pa/ lha bdag cag rnams ni byis
278a6(mdo sde): pa'i rang bzhin shin tu blo dman pa lags te/ legs nyes ma 'tshal lags na/ nyi zla dang / gza' dang / rgyu skar gyi ltas dang / dkyil 'khor dang / gtsug lag ji lta bu lags pa bshad du gsol/ de nas brgya byin lha'i dbang pos tshangs pa la 'di skad ces smras so/ /
278a7(mdo sde): lha'i ston pa khyod kyis byis pa 'di rnams la dngos grub stsal ba'i rigs so/ /de nas tshangs pas byis pa rnams la smras pa/ byis pa nyon cig /rgyu skar nyi shu rtsa brgyad dang / skar ma thams cad kyi dkyil 'khor dang / ltas dang / nyi zla dang / gza' dang / gnam lcags 'bab pa dang / sa
278b1(mdo sde): g.yo zhing 'gul ba dang / ltas kyi gtsug lag ji lta bu yin pa dag bstan par bya'o/ /dgun zla ra ba yar gyi ngo dang / mar gyi ngo dang / tshes brgyad dang / bcu bzhi dang / bco lnga la nyi ma'i 'od mun pa 'dra ba nag por gyur na mi ya rabs mdzangs shing mkhas pa rnams la bgegs chen
278b2(mdo sde): po 'byung bar 'gyur ro/ /rgyu skar a shwi nI'i nyi ma la nyi ma las du ba 'dra ba byung ste/ 'khor zhing 'thul na lo bcu gnyis kyi bar du char mi 'bab par 'gyur ro/ /rgyu skar b+ha ra NI'i nyi ma la nyi ma gser gyi mdog 'dra bar gyur na nye skor gyi rgyal khams kyi yul 'jig pa dang / dbus su mu
278b3(mdo sde): ge chen po 'byung ngo / /dgun zla tha ngo rgyu skar kArti kA'i nyi ma la nyi ma lhag par gsal bar gyur na mtha'i yul khams 'jig cing dbus su char mi 'ong ngo / /dpyid zla ra ba'i ngo rgyu skar A grA'i nyi ma la nyi ma 'khyims pa dang / nyi ma gnyis su snang na mi nad 'byung / rgyal po sde
278b4(mdo sde): gnyis la gnod pa'i bgegs 'byung / dpyid zla 'bring po'i ngo rgyu skar pu Sh+ya'i nyi ma la nyi ma mun pa 'dra bar 'gyur zhing nyi ma nub kar kha dog skya bor gyur na rgyal po chen po la bgegs 'byung / dpyid zla tha ngo rgyu skar b+ha ra NI'i dus la nyi zla gzas zin na blon pos rgyal po bsad
278b5(mdo sde): par 'ong ngo / /dbyar zla ra ba'i ngo rgyu skar pU ra ba b+ha dra pA dA'i dus la nyi ma dmar por gyur na/ rgyal po dang / blon po dang / de'i yul 'khor du gnod pa'i bgegs chen po 'byung / dbyar zla 'bring po'i ngo rgyu skar bUrbA shA D+hA'i dus la zla ba nya la gzas zin na yul 'khor 'khrug pa dang / mi nad
278b6(mdo sde): dang mu ge 'byung / dbyar zla tha ngo rgyu skar mU laM'i dus la nyi zla gas shing ser ga byung bar snang na yul der gnod pa chen po 'byung / ston zla ra ba'i ngo rgyu skar a shwi nI'i dus la nyi zla dus gcig tu shar na yul 'khor der khrag 'khrug chen pos khrag 'bab par 'ong ngo / /ston zla 'bring
278b7(mdo sde): po'i ngo rgyu skar kArti kA'i dus zla ba nya la zla ba me'i kha dog 'dra bar gyur na yul 'khor der dgra'i dmag gis yul 'jig par 'gyur/ dgun zla ra ba'i ngo rgyu skar b+ha ra NI'i nyi ma la rlung dmar nag po byung la nyi ma mi gsal bar gyur na/ dgra'i tshogs kyis yul 'jig par 'gyur ro/ /dgun zla tha
279a1(mdo sde): ngo rgyu skar pUr ba phal gu nI'i nyi ma la sa bab cing rlung dmar chen po byung na rgyal po chen po la gnod pa 'byung / dpyid zla ra ba dang 'bring po'i ngo rgyu skar bi shA khA'i nyi ma la ser ba bab na yul 'khor der khrag nad dang gnod pa 'byung / dpyid zla tha ngo rgyu skar
279a2(mdo sde): dz+yeSh+ThA'i nyi ma la nam langs kar skar ma nyi ma bas 'od bzang por gsal bar byung na gza' thams cad la bgegs chen po 'byung / dbyar zla ra ba'i ngo rgyu skar pUrbA shA D+hA'i nyi ma la sa bab cing nyi ma mi gsal na rgyal po stong 'khrug cing 'thab par 'gyur/ yang dbyar zla ra ba'i ngo rgyu skar pUrbA shA
279a3(mdo sde): D+hA'i nyi ma la rlung chen po byung na chu dkon/ kha zas dang / 'bru zan ma rung bar 'gyur/ dbyar zla 'bring po'i ngo rgyu skar shra ba NA'i nyi ma la rlung drag por langs shing nam mkha' mun par gyur na nyen kor gyi yul khams gzhan du 'jigs pa chen po 'byung / dbyar zla 'bring po'i ngo rgyu skar pUrbA b+ha drA
279a4(mdo sde): pA dA'i nyi ma la ser ba bab/ gnam lcags grum na yul 'khor der nad dang mu ge 'byung / dbyar zla tha ngo rgyu skar pUrbA b+ha drA pA dA'i nyi ma la byang phyogs nas rlung dmar chen po langs nas lha khang dang / mchod rten dang / khang khyim dang / shing sdong po chen po bsgyel na yul khams su gnod
279a5(mdo sde): pa chen po 'byung ngo / /ston zla ra ba'i ngo rgyu skar A shwi nI'i nyi ma la thog bab bam/ skar mda' ltung ngam/ ser ba bab na yul khams der thab mo chen po 'ong / dgun zla ra ba'i ngo rgyu skar ma g+hA'i nyi ma la char pa bab na yul khams thams cad kha zas mod par 'ong / dgun zla tha ngo
279a6(mdo sde): rgyu skar A grA'i nyi ma la gnam me'i kha dog 'dra bar gyur na ltas rab tu ngan te/ yul khams su mi bde ba dang 'jigs pa chen po 'byung ngo / /dpyid zla tha ngo rgyu skar b+ha ra NI'i nyi ma la byang phyogs nas sgra chen po byung ngam/ gnam ser por song na dgra thams cad kyis yul khams
279a7(mdo sde): gshig par 'gyur ro/ /dpyid zla ra ba'i ngo rgyu skar swA tI'i nyi ma la char bab la rlung ma langs par 'ja' byung na grong khyer chen po mes tshig par 'gyur ro/ /dbyar zla ra ba'i ngo rgyu skar pu Sh+ya'i nyi ma la glog dang / sbur ma dang / nyal nyil gyi char bab na yul khams der mu ge 'byung / dbyar zla 'bring po'i
279b1(mdo sde): ngo rgyu skar mU laM'i nyi ma la char cher bab la 'ja' byung na/ rgyal rigs rnams la gnod par 'gyur/ dbyar zla tha ngo rgyu skar ut+ta ra b+hadra pA dA'i nyi ma la sa las sgra byung ngam/ rlung nag po langs na yul der mu ge 'byung / dbyar zla 'bring po'i ngo phyogs mtshams dag nas sgra chen po byung na
279b2(mdo sde): yul phyogs der khrag khrug chen po 'byung / ston zla ra ba'i ngo rgyu skar b+ha ra NI'i nyi ma la gnam las sgra chen po byung na btsun pa dang / dka' thub can rnams la gnod pa 'byung / ston zla ra ba'i ngo dbang po'i nyi ma la gnam nas sgra byung na mi le lo can dang / phyugs la gnod pa 'byung / ston zla tha
279b3(mdo sde): ngo rgyu skar d+ha ni Sh+thA'i nyi ma la gnam las rol mo'i sgra byung na rtswa dang / lo tog legs par 'gyur/ char dus su 'bab/ mjug tu mi nad 'byung / dgun zla ra ba'i ngo rgyu skar swA tI'i nyi ma la gnam las sgra chen po 'byung zhing gnam 'khrug na yul 'khor der 'jigs pa chen po 'byung / dgun
279b4(mdo sde): zla tha ngo rgyu skar dz+yeSh+ThA'i nyi ma la tshub ma langs shing sa g.yos na dge sbyong dang / bram ze rnams la bgegs dang gnod pa 'byung / dpyid zla ra ba'i ngo rgyu skar pUrbA b+ha drA pA dA'i nyi ma la nyin par sa g.yos na lo gnyis kyi bar du dus su yul khams der dmag 'ong / dpyid zla 'bring po'i ngo rgyu
279b5(mdo sde): skar pUrbA shAD+hA'i nyi ma la sa 'gul na blon pos rgyal po bsad pa dang / yul khams der 'khrug pa chen po 'byung / dbyar zla 'bring po'i ngo rgyu skar mU laM dbang ba la nub mo sa g.yos na khams kyi dbang po rnams la gnod pa 'byung / dbyar zla tha ngo rgyu skar ro hi NI dbang ba la nub mo sa g.yos
279b6(mdo sde): shing rlung dmar byung / char ma bab na 'bru zan ma rungs par 'gyur zhing dmag 'ong / ston zla 'bring po'i ngo rgyu skar ut+ta ra b+ha drA pA dA'i nyi ma la nyin par sa g.yos na pha rol gyi dgras rgyal po de pham par 'gyur/ yul phyogs kyang chom rkun gyis 'jigs par 'gyur/ ston zla tha ngo rgyu skar kArti
279b7(mdo sde): kA'i nyi ma la sa g.yos na grong khyer chen po dang / khang khyim 'jig cing mu ge 'byung / dgun zla ra ba'i ngo rgyu skar a shwi nI dang / ut+ta ra phal gu NI dbang ba'i nub mo sa g.yos na byis pa chung ngu dang / bud med sbrum ma la bgegs dang gnod pa 'byung / dgun zla 'bring po'i ngo rgyu skar mr-i ga shi rA dang / pUrbA
280a1(mdo sde): b+ha drA pA dA'i nyin par sa g.yos na rkang 'gros la bgegs dang gnod pa 'byung / dbang po'am/ ma g+hA'i nyi ma la gtsug lag khang sku gzugs g.yos shing 'gul lam/ sa 'phos na yul khams de myur du 'jig par 'gyur/ gtsug lag khang gi sku gzugs gdan las 'phos
280a2(mdo sde): sam/ dngul lta bu byung ngam/ 'gyel na yul khams de rgyal po dang bcas par rgyal khams gzhan gyi dbang du 'gyur/ gtsug lag khang gi sku gzugs 'phos sam/ spyan nas mchi ma byung na yul khams de'i mi dpa' bo gces pa bu smad dang bcas par yul byung bar 'gyur/ gtsug lag khang gi
280a3(mdo sde): sku gzugs gdan las 'phos sam/ 'gul la lha khang nas dud pa 'dra ba byung na/ yul khams de'i rgyal po la gnod par 'gyur/ gtsug lag khang chen po dang / gnas khang lta bu g.yos na/ grong khyer de phyogs rgyal khams gzhan gyis gnangs su bcad pa'am mes tshig par 'gyur/ zla ba'i zur
280a4(mdo sde): la gza' phur bu byung na mi phyug po la rgyal pos nor 'phrog cing gnod par 'gyur/ nyi zla dmar por song na khams kyi dbang po la gnod pa 'byung / gza' spen pa zla ba'i steng du byung na yul 'khor der 'jigs pa chen po dang bgegs 'byung / ltas 'di rnams byung ba'i dus su zla ba gzas zin na rgyal po
280a5(mdo sde): chen po rnams la gnod pa dang bgegs 'byung / rgyal po dang po skyes pa'i rgyu skar gyi steng du zla ba byung zhing / zla ba'i steng du yang gza' mjug byung na/ yul khams de'i rgyal po dang / rgyal khams nye ba gzhan gyi rgyal po dang 'thab mo 'ong / gza' spen pa rgyu skar ro ha NI dang / kArti kA'i dbus su shar
280a6(mdo sde): na rgyal khams de'i mi thams cad la gnod pa chen po dang / bgegs byung nas mi sum cha cig lus par 'gyur/ gza' pa ba sangs dang / rgyu skar ma g+hA dang pUrba phal gu ni zla ba'i dbus su shar na lo tog la gnod pa 'byung / gza' phur bu dang / pa ba sangs dang / spen pa rnams dmar por song na yul khams der 'jigs
280a7(mdo sde): pa chen po 'byung / gza' mjug rgyu skar puSh+yA'i steng du shar na ring po mi thogs par phyogs bzhi nas dmag chen po 'byung / gza' phur bu dang / mig dmar rgyu skar shra ba NA'i steng du shar na lo gsum gyi bar du yul khams der 'jigs pa chen po dang gnod pa 'byung / gza' phur bu dang / spen pa rgyu skar bi shA khA'i
280b1(mdo sde): steng du shar na mi mang po 'thab mo la 'chi bar 'gyur ro/ /lha khang dang khang pa chen po'i steng du bya rog gar byed cing 'phyang mo nyug na yul khams der 'thab mo chen po 'byung / bud med la mi ma yin pa'i bu byung ngam/ yang na phyugs la mi'i bu byung na yul khams de'i bud med la bgegs dang gnod pa chen po 'byung / ma'i mngal na
280b2(mdo sde): bu yod pa rgod dam/ smra'am/ ngu na yul khams de 'jig par 'gyur/ bud med kyi mngal nas bu rkang gcig pa'am/ rkang gsum pa'am/ rkang bzhi pa byung na yul de'i rgyal po la gnod pa 'byung / bud med kyi lto nas bu ma ning mtshan gnyis pa byung na yul khams de'i rgyal po 'chi bar 'gyur/ bud med las byol song gi bu
280b3(mdo sde): dang bu mgo mang po can byung na yul khams de 'jig par 'gyur/ bud med las bu mgo gcig la gdong gnyis mig gsum pa byung na yul khams de myur du 'jig par 'gyur/ bud med las bu grul bum mgo bzhi pa byung na yul 'khor der 'jigs pa chen po 'byung / bud med las bu phag gi gdong can byung na phyogs bzhi
280b4(mdo sde): nas yul khams de 'jig par 'gyur/ bud med las bu gdong nyi ma'i 'od bzhin 'bar ba byung na nang 'khrug gis yul khams de 'jig par 'gyur/ byis pa tshem bu na gnas pa chen po bzhin tshig smra na yul 'khor de 'jig par 'gyur/ ma nyid kyis ma tshor bar mngal nas bu byung na yul khams der bgegs dang gnod pa chen po
280b5(mdo sde): 'byung / bud med kyi lto nas bu phag gam sbrul lta bu byung na 'dre gdon dang / bgegs nad kyis yul khams de 'jig cing 'jigs pa chen po 'byung / bud med las bu skye nub pa dang / so skyes pa byung na yul khams de dgon par 'gyur te/ mi thams cad kyang phyogs gzhan du 'gro bar 'gyur/ bud med las bu mgo med
280b6(mdo sde): pa lag pa gcig pa byung na yul khams der gnod pa chen po 'byung / yul khams su me tog dang shing tog 'bras bu lan gnyis 'byung zhing / shing dang 'bras bu las khu ba 'dzag na rgyal po'i rgyal tshab la bgegs dang gnod pa 'byung / dus ma yin par bza' shing las me tog dang 'bras bu skye na rgyal po dang / yul
280b7(mdo sde): mir bcas pas yul bor bar 'gyur/ bza' shing gi 'bras bu lhag par mdog bzang por gyur tam/ yang na khrag 'dra ba 'dzag na yul khams der 'jigs pa chen po dang / nad dang mu ge 'byung / bskyed shing gi grib ma mi 'khor bar phyogs gcig tu 'dug na dgra'i dmag byin chen pos yul phyogs de bcom
281a1(mdo sde): par 'gyur/ bskyed shing 'gro ba ltar snang na yul 'khor der 'jigs pa chen po 'byung / bskyed shing lhag par bgyid cing gsal bar snang na yul khams de'i rgyal po tshe thung bar 'gyur/ 'jig rten pa'i lha mchod pa'i tshe lha smra'am 'dzum na/ rgyal po la bgegs dang gnod pa 'byung /
281a2(mdo sde): me tog gi char 'bab pa'am/ rlung dmar langs shing gnam las srin bu bab na yul khams der chom rkun gyis 'jig par 'gyur/ 'jig rten pa'i lha khang du me ma bus par du ba byung zhing / lha yang mtshan dang cho 'phrul ston na rgyal po la bgegs dang gnod pa 'byung / 'jig rten pa'i lha khang du me
281a3(mdo sde): mar ma bus par me mar 'dra bar snang na rgyal po'i gnang chen la bgegs dang gnod pa 'byung / rgyal po btsun mo'i 'khor du song ste 'dod chags mi ldang na rgyal po'i pho brang mes tshig cing rgyal po la mi dge ba sna tshogs 'byung / char pa dang ser ba 'bab la/ gnam la kha dog gsal ba dag byung na yul
281a4(mdo sde): khams der 'jigs pa chen po 'byung / grong khyer tshub mas bskor cing 'gro ba dang / rlung dmar langs shing char pa khrag 'dra ba bab na yul khams der 'jigs pa chen po 'byung / glog 'byung zhing char pa 'bab la sprin 'khor ling 'khor ling du chad de/ sprin 'khor ling du chad pa'i bar bar na dri za'i grong khyer
281a5(mdo sde): 'dra ba snang na yul khams der 'jigs pa chen po 'byung / zla ba dmar por gyur na yul khams der grong khyer mes tshig pa dang / rims kyis mi ngas par 'gyur/ zla ba mtha' dmar la dbus nag por song na yul khams der 'jigs pa chen por 'gyur/ zla ba'i kha dog btsag 'dra bar dmar por snang la slar
281a6(mdo sde): yang 'phral du dkar po'i rang bzhin du gyur na rlung mi ldang bar drag por 'bab/ ri skam lta bur chu mig byung na lo tog legs par 'gyur/ me ma bus par yul khams der du ba byung na yul khams der 'jigs pa chen po 'byung / mda' gzhu skyis kor la me'am dud pa byung na yul khams der dgra'i 'jigs pa 'byung
281a7(mdo sde): ngo / /de skad ces bcom ldan 'das kyis bka' stsal pa dang / rgyal po gzugs can snying po 'khor dang bcas pa bcom ldan 'das kyis gsungs pa la yi rangs te mngon par bstod do// //mig bcu gnyis pa zhes bya ba'i mdo rdzogs so// //
281b1(mdo sde): @#/ /rgya nag skad du/ h+pho ba sho za shI i la TAd kying / bod skad du/ 'phags pa dum bu zhe gnyis pa zhes bya ba'i mdo/ dkon mchog gsum la phyag 'tshal lo/ de'i tshe bcom ldan 'das kyis bla na med pa'i byang chub mngon du
281b2(mdo sde): mdzad de 'di ltar dgongs so/ chags pa dang bral zhing rab tu zhi ba ni khyad du 'phags te/ ting nge 'dzin chen po la gnas nas bdud ste thams cad bcom pas/ da ni sems can rnams grol bar bya ba'i phyir chos kyi 'khor lo bskor bar dgongs te/ drang srong lhung
281b3(mdo sde): ba ri dwags kyi nags su gshegs nas tshe dang ldan pa kun shes kau N+Di n+ya la sogs pa'i lnga sde la bden bzhi'i chos 'khor bskor bas de dag lam dang 'bras bu la bkod par mdzad do/ /de nas dge slong gzhan dag bcom ldan 'das kyi drung du lhags te rang rang gi sems kyi rtog pa bcom ldan
281b4(mdo sde): 'das la zhus so/ /bcom ldan 'das kyis yang dag par bstan pas de dag sems kyi rtog pa las rnam par grol bar gyur te/ bcom ldan 'das kyi ga la ba de lags su thal mo sbyar ba gtad nas bcom ldan 'das kyis bstan pa la gus pas mnyan par gyur to/ /
281b5(mdo sde): de'i tshe bcom ldan 'das kyis dam pa'i chos du ma bu bzhi bcu rtsa gnyis pa zhes bya ba 'di gsungs so/ /bcom ldan 'das kyis bka' stsal ba/ nye du dag spangs khyim nas rab tu byung te bslab pa la gnas nas sems kyi de nyid mthong bar byed cing 'du ma byas pa'i chos rtogs
281b6(mdo sde): par byed pa la dge sbyong zhes bya'o/ /khrims nyis brgya lnga bcu rtsa gsum ma lus pa la gnas shing brtson pas bden pa bzhi'i lam 'bad pas bsgrubs nas yongs su dag par byas pa la dgra bcom pa zhes bya'o/ /yang bcom ldan 'das kyis bka' stsal ba/ /
281b7(mdo sde): dgra bcom pa ni steng gi nam mkhar 'phags te rdzu 'phrul dang sprul pa sna tshogs ston pa dang / 'jig rten gyi khams rnams kun nas g.yo bar nus pa dang / tshe'i 'du byed kyang ji 'dod du yongs su 'dzin nus pa'o/ de'i 'og ma ni phyir mi 'ong ngo / /
282a1(mdo sde): phyir mi 'ong ni tshe 'phos nas lha gnas pa bcu dgu pa la skyes nas gnas de nyid du dgra bcom 'thob par 'gyur ba'o/ /de'i 'og ma lan cig phyir 'ong ba'o/ /lan cig phyir 'ong ni tshe 'phos nas khams gong mar skye bar 'gyur zhing de nas phyir
282a2(mdo sde): 'ongs nas dgra bcom 'thob par 'gyur ba'o/ /de'i 'og ma rgyun du zhugs pa'o/ /rgyun du zhugs pa ni tshe lan bdun 'pho zhing skye ba lan bdun blangs pa'i mthar dgra bcom 'thob par 'gyur ba'o/ /'dod sred yongs su spangs pa ni lus kyi yan lag yongs su
282a3(mdo sde): bcad pa dang 'dra ste/ phyis yongs su bsten du mi rung bar 'gyur ro/ /yang bcom ldan 'das kyis bka' stsal ba/ rab tu byung ba'i dge slong rnams 'dod sred dang bral zhing rang gi sems nyid yongs su shes nas sangs rgyas kyi lam zab mo'i don 'dus byas pa rtogs par byas
282a4(mdo sde): pas/ thob pa med pa/ tshol ba med pa/ lam gyis bcing du med pa/ lam gyis sbyor du med pa/ bsam du med pa/ byed du med pa/ bsgom du med pa/ mngon du byar med pa/ thams cad du mi gnas pa/ rang bzhin gyis mchog phul du byung ba de la
282a5(mdo sde): lam zhes bya'o/ /yang bcom ldan 'das kyis bka' stsal pa/ skra dang kha spu bregs te dge slong du gyur nas bcom ldan 'das kyi bstan pa la rab tu zhugs pa rnams kyis 'jig rten gyi zang zing spangs te bsod snyoms la spyod cing nyin phyed du zas gcig bza' zhing gnas
282a6(mdo sde): mal shing drung du 'cha' zhing bag yod pas zas phyis len par mi bya'o/ de ci'i phyir zhe na/ 'dod pa la sred pas skye bo dag rmongs par byed pa'i phyir ro/ /yang bcom ldan 'das kyis bka' stsal pa/ sems can dag gis rnam pa bcus dge ba sgrub par
282a7(mdo sde): 'gyur la rnam pa bcus mi dge ba sgrub par 'gyur ro/ /bcu gang zhe na/ lus kyi gsum dang / ngag gi bzhi dang / yid kyi gsum mo/ lus kyi rnam pa gsum gang zhe na/ srog gcod pa dang / ma byin par len pa dang / 'dod pas log par g.yem
282b1(mdo sde): pa'o/ ngag gi rnam pa bzhi gang zhe na/ rdzun du smra ba dang / tshig 'khyal smra ba dang / tshig rtsub smra ba dang / phra ma smra ba'o/ /yid kyi gsum gang zhe na/ brnabs sems dang / gnod sems dang / rmongs pas mchog gsum la yid mi ches te shing phyin ci log
282b2(mdo sde): lta ba'o/ /dge bsnyen rnams chos rnam pa lnga las le los mi ldog cing rnam pa bcus dge ba la spyad pas nges par 'bras bu thob par 'gyur ro/ yang bcom ldan 'das kyis bka' stsal pa/ skye bo dag nyes pa mang po byas la 'gyod pa med par rim gyis bsags pa'i sdig
282b3(mdo sde): pa'i 'bras bu rang nyid la smin par 'gyur te/ dper na/ chu klung rnams rgya mtsho chen por babs pa na rang gis zab cing yangs bar gyur te brgal dka' bar 'gyur ba bzhin no/ /skye bo dag nyes pa mthong nas slan chad bsdams pas dge ba'i chos rnams 'phel bar
282b4(mdo sde): 'gyur zhing sdig pa rim gyis zhi bar 'gyur te lam rnams kyang 'grub par 'gyur ro/ /yang bcom ldan 'das kyis bka' stsal ba/ skye bo rmongs pa dag gis de bzhin gshegs pa la sdig pa mi dge ba'i las byas kyang byams pa tshad med pas yongs su 'dzin cing phyi phyir
282b5(mdo sde): tshul min gyis tho btsams kyang phyir zhing byams sogs tshad med pa'i thugs rjes bskyangs par mdzad do/ /gzhi des de bzhin gshegs pa ni bsod nams dang yon tan gyi dpal la mnga' brnyes so/ skye bo de dag la gnod pa dang sdug bsngal ba 'byung ngo / /yang
282b6(mdo sde): r mongs pa 'ga' zhig sangs rgyas bcom ldan 'das kyi kun tu spyod pa'i chos nyid ni byams pa dang thugs rje'i bdag nyid ni 'di lags pas tho btsams kyang phyir zhing byams par mdzad do zhes thos nas bcom ldan 'das kyi drung du 'ongs te spyos kyang cang mi gsung bar bzhugs
282b7(mdo sde): te/ 'di ni gti mug can mi gsal ba rmongs pa'o zhes thugs rje chen pos dgongs so/ /spyos rnyes par bcom ldan 'das kyis bka' stsal ba/ bu khyod kyis gzhan zhig la bsnyen bkur byas pa la des dang du ma blangs na ji ltar bya/ des gsol ba/ phyir 'brangs
283a1(mdo sde): bar bya'o/ /bcom ldan 'das kyis bka' stsal ba/ bu khyod kyis da bzod spyos pa de bzhin gshegs pas bdag gir ma mdzad pas phyir khur zhig khyod la sdug bsngal 'byung ngo / /dper na/ brag cha sgra'i rjes su 'brangs pa
283a2(mdo sde): dang / grib ma lus kyi rjes su 'brangs pa ltar nam yang rnam smin de dang 'bral bar mi 'gyur ro/ /de'i phyir sdig pa mi dge ba'i las la 'joms par bya'o/ /yang bcom ldan 'das kyis bka' stsal ba/ dam pa dag la sdig can rnams kyis
283a3(mdo sde): 'tshe bar byed pa ni/ dper na/ nam mkhar mchil ma 'dor ba dang 'dra ste/ mchil mas nam mkha' sbags mi nus shing rang nyid sbags par 'gyur ba dang / rlung gi rdzi phyogs su gzhan la thal ba 'thor ba ltar rdul pha rol po la bsgo mi nus shing
283a4(mdo sde): phyir zhing rang nyid la 'gos par 'gyur ba dang mtshungs so/ /dam pa dag la skur pa 'debs par mi bya ste/ dam pa dag la gnod pa byas pas rang nyid nyams par 'gyur ro/ /yang bcom ldan 'das kyis bka' stsal ba/ spyod pa la slob pa dag gis
283a5(mdo sde): byams pa dang snying rje la brtson par bya zhing sbyin pa yang sbyin par bya ste/ sbyin pa'i phan yon shin tu che'o/ /bsdams pa'i yid kyis legs par chos spyad na de'i bsod nams shin tu che'o/ /gzhan gyis chos spyod pa mthong ba'i tshe phan 'dogs shing rjes
283a6(mdo sde): su yi rang byas pas kyang bsod nams kyi rnam smin 'thob par 'gyur ro/ /gsol ba/ bcom ldan 'das de ltar na de'i bsod nams kyi phung po de bri bar mi 'gyur ram/ bka' stsal ba/ dper na/ gnas zhig na dpal 'bar sbar ba zhig yod la
283a7(mdo sde): phyogs bzhi'i skye bo mang pos dpal 'bar mang po khyer te de las sbar te bza' bca' dag 'chod par byed/ mun pa dag sel bar byas kyang me de zad par mi 'gyur ba ltar bsod nams kyi phung po de yang de bzhin no/ /yang bcom ldan 'das kyis bka' stsal pa/
283b1(mdo sde): skye bo tha mal ba brgya la zas byin babs dam pa gcig la zas byin pa'i char mi phod/ /dam pa stong la zas byin pa bas las bslab pa'i gzhi lnga 'dzin pa gcig la zas byin pa'i char mi phod/ bslab pa'i gzhi lnga 'dzin pa khri phrag la zas byin pa bas rgyun tu
283b2(mdo sde): zhugs pa gcig la zas byin pa'i char mi phod/ rgyun tu zhugs pa khri phrag brgya la zas byin pa bas lan cig phyir 'ong gcig la zas byin pa'i char mi phod/ lan cig phyir 'ong khri phrag stong la zas byin pa bas phyir mi 'ong gcig la zas byin pa'i char mi phod/
283b3(mdo sde): phyir mi 'ong bye ba la zas byin pa bas dgra bcom pa gcig la zas byin pa'i char mi phod/ /dgra bcom pa dung phyur la zas byin pa pas rang sangs rgyas gcig la zas byin pa'i char mi phod/ rang sangs rgyas bye ba brgya la zas byin pa bas sangs rgyas gcig
283b4(mdo sde): la gdugs tshod gsol ba'i char mi phod do/ /de ci'i phyir zhe na/ sangs rgyas kyi lam yongs su 'tshol cing slob par 'dod pa dang sems can thams cad la phan pa bsgrub par 'dod pa'i phyir ro/ /de bas na dam pa rnams la zas phul ba'i bsod nams
283b5(mdo sde): kyi phung po shin tu che'o/ /gang dag gis 'jig rten gyi lha 'dre 'byung po dag la bsnyen bkur ba bas pha ma la gus pa dang sri zhu bgyid pa mchog ste/ pha ma gnyis bsod nams kyi zhing mchog tu gyur ba'o/ /yang bcom ldan 'das kyis bka' stsal pa/
283b6(mdo sde): 'jig rten na dka' ba rnam pa nyi shu yod de/ /de dag gang zhe na 'di lta ste/ dbul bos sbyin pa gtong ba dka'/ phyug 'byor ldan pas lam la slob pa dka'/ srog blos nges par gtong ba dka'/ /gsung rab dam pa'i chos blta' ba dka'/ /
283b7(mdo sde): sangs rgyas byung ba'i zhing khams su skye ba dka'/ 'dod pa la mi chags shing sran tshugs pa dka'/ yid 'ong mthong bas mi re ba dka'/ stobs 'byor can stobs 'byor gyi dbang du mi 'gro ba dka'/ smod phyir byed pa la mi khro ba dka'/ bya
284a1(mdo sde): ba'i yul dang 'phrad pa'i tshe sems 'du mi byed pa dka'/ mang du bslabs kyang mthar phyin pa dka'/ ma bslabs bdag la mi brnyas pa dka'/ nga'o snyam pa'i nga rgyal gzhom pa dka'/ dge ba'i bshes gnyen dang 'phrad pa dka'/
284a2(mdo sde): sems kyi rang bzhin shes nas lam la slob pa dka'/ yul dang phrad pa'i tshe kun nas mi g.yo ba dka'/ blo dang 'tshams pa'i thabs kyis spyod pa dka'/ khams dang mthun par gdul ba dka'/ sems btang snyoms su 'jog pa dka'/ bya ba dang bya ba ma yin
284a3(mdo sde): pa mi smra ba dka'o/ /bcom ldan 'das la dge slong zhig gis gsol pa/ rgyu gang gis byang chub thob par 'gyur/ rkyen gang gis sngon gyi gnas rjes su dran par 'gyur lags/ bcom ldan 'das kyis bka' stsal pa/ byang chub la rtags dang mtshan ma med pa zhes
284a4(mdo sde): pa tsam gyas mi phan pas sems kyi spyad pa bsrung ba gal che'o/ /dper na/ me long phyis pas g.ya' dag ste dwangs shing gsal bar gyur bas gzugs brnyan gsal bar snang bar 'gyur ro/ /de bzhin du 'dod pa yongs su spangs shing stong pa'i chos la kun tu spyad pas
284a5(mdo sde): 'phags pa'i lam yang dag pa ji lta ba bzhin du 'thob par 'gyur zhing sngon gyi gnas kyang rjes su dran par 'gyur ro/ /yang bcom ldan 'das kyis bka' stsal pa/ dge ba'i mchog gang zhe na/ lam la spyod pa nyid dge ba'i mchog go /che ba'i mchog gang zhe na/ blo chos
284a6(mdo sde): dang mthun par sbyor ba che ba'i mchog go / stobs dang ldan pa'i mchog gang zhe na/ bzod pa gang yin pa ste/ bzod pa dang ldan na sdig pa'i las mi byed pas nges par mi rnams kyis bkur bar 'gyur ro/ /mchog tu gsal ba gang zhe na/ gang sgrib pa med pa dri ma dang
284a7(mdo sde): bral ba/ nyes spyod med pa yongs dag pa/ thog ma med pa nas da lta'i bar gyi phyogs bcu'i 'jig rten na gang dag yod pa de dag thams cad ma mkhyen pa'am/ ma gzigs pa'am/ rnam par ma mkhyen pa'am/ ma gsan pa cung zad tsam yang mi mnga' zhing
284b1(mdo sde): rnam pa thams cad mkhyen pa'i ye shes dang ldan pa de la gsal ba zhes bya'o/ /yang bcom ldan 'das kyis bka' stsal pa/ sems can 'dod chags dang bcas pa'i sems kyis bsgribs pas tha ma yang dag pa ji lta ba bzhin du mthong bar mi 'gyur te/ dper na/ chu
284b2(mdo sde): rnyogs pa can la tshon rtsi sna lnga btab ste ci nus pa'i stobs kyis dkrugs pa la skye bo gang dag der bltas pa'i tshe rang gi lus kyi gzugs brnyan mthong mi nus so/ /de bzhin du 'dod chags kyis 'khrul ba'i sems rnyogs pa can du byas pas lam mthong bar mi 'gyur ro/ /'on
284b3(mdo sde): kyang skye bo gang dag mos pas nyes pa rim gyis bshags shing bsdams te dge ba'i bshes gnyen mnyes par byas pa na chu'i rnyogs pa'i dri ma dag ste gzugs brnyan gsal bar 'gyur ba ltar lam mthong bar 'gyur ro/ /yang 'di lta ste dper na/ zangs kyi 'og tu me lce mched par byas nas
284b4(mdo sde): nang gi chu shin tu khol ba'i steng du ras kyis bkab pa la skye bo gang dag zangs kyi thad du 'ongs nas bltas pa'i tshe rang gi gzugs brnyan mi mthong ba lta bu ste/ rgyud du thog ma med pa nas gnas pa'i dug gsum gyis dkrugs shing sgrib pa lngas g.yogs par byas pas lam mthong bar mi nus so/ /
284b5(mdo sde): sems kyi dri ma yongs su zad pa na rnam par shes ba gang nas 'ongs shing skyes pa dang / shi 'phos nas sangs rgyas kyi zhing gang dag tu 'gro bar 'gyur ba shes shing lam gyi yon tan rnams kyang mthong bar 'gyur ro/ /yang bcom ldan 'das kyis bka' stsal pa/ spyod pa la slob dpon gyis
284b6(mdo sde): dper na/ lag tu sgron me thogs te mun khang du zhugs pa na mun pa sel zhing snang ba nyid du bya ba dang 'dra ste/ lam la bslabs te bden pa mthong ba'i tshe gti mug rmongs pa'i mun pa sangs pas gang yang mi gsal ba med do/ /yang bcom ldan 'das kyis bka' stsal pa/ de
284b7(mdo sde): bzhin gshegs pas gang dgongs pa thams cad lam la dgongs pa'o/ /gang mdzad pa thams cad lam mdzad pa'o/ /gang gsungs pa thams cad lam gsungs pa'o/ /de bzhin gshegs pa ni dran pas lam yang dag pa mi bsnyel ba'o/ /yang bcom ldan 'das kyis bka'
285a1(mdo sde): stsal pa/ nam mkha' dang sa mthong ba'i tshe mi rtag pa'o zhes sems par bya'o/ /ri dang lung ba mthong ba'i tshe 'di ni mi rtag pa'o zhes sems par bya'o/ /dngos po rnams kyi dbyibs dang gzugs 'phel zhing rgyas pa mthong ba'i tshe de yang mi rtag pa'o zhes sems
285a2(mdo sde): par bya ste/ 'di ltar bsams pas ring por mi thogs par lam rnams 'thob par 'gyur ro/ /yang bcom ldan 'das kyis bka' stsal pa/ nyin re bzhin rgyun du lam la sems pa dang spyad par bya ste/ des dad pa'i dbang po rjes su 'thob pas bsod nams kyi rnam grangs tshad med
285a3(mdo sde): do/ /yang bcom ldan 'das kyis bka' stsal pa/ lus kyi 'byung ba chen po dag la bdag ces pa'i tha snyad gdags kyang de dag bdag med pa'o/ /bdag ni re zhig tsam du zad kyi rtag tu gnas pa ma yin te/ dper na sgyu ma bzhin no/ /yang bcom ldan 'das kyis bka' stsal pa/ /
285a4(mdo sde): sems can 'dod chags kyi rjes su 'brangs te grags pa don du gnyer ba ni/ dper na/ bdug spos kyis bdugs pa dang 'dra ste/ gang dag de'i dri tshor nas bdug spos kun tu bdugs par byas pa las bdug spos de yongs su mdzad pa las mi 'da'o/ /de bzhin du blun po dag 'jig rten
285a5(mdo sde): tha mal ba'i snyan grags la chags te bden pa yang dag pa'i grags pa la brtson par mi byed pa dag grags pa dang rnyed pas phongs par gyur te 'gyod pa skye bar 'gyur ro/ /yang bcom ldan 'das kyis bka' stsal pa/ gzugs dang nor ni/ dper na/ gri'i so la chags pa'i sbrang rtsi dang 'dra ste
285a6(mdo sde): khye'u chung dag gis de'i ro myangs pa tsam gyis lce smas pa'i sdug bsngal 'byung ngo / /yang bcom ldan 'das kyis bka' stsal pa/ sems can gang dag bu dang chung ma dang nor dang khyim gyis bcings pa'i 'jigs pa ni/ dper na/ btson rar bcug pa'i mi la gdos dang lcags
285a7(mdo sde): sgrog sogs kyi 'jigs pa las che ba'i 'jigs pa'o/ /btson ra'i 'jigs pa las stes dbang gis thar ba 'byung la/ bu dang chung ma sogs la chags pa ni stag gi khar tshud pa dang 'dra ba'i 'jigs pa yod bzhin du rmongs pa dag bag med par 'jug pas na de las thar bar mi nus so/ /
285b1(mdo sde): yang bcom ldan 'das kyis bka' stsal pa/ 'dod yon la chags pa'i nang na gzugs la chags pa ni chags pa gzhan las lhag go /gzugs la chags pa las lhag pa'i chags pa med do/ /stes dbang gis gzugs la 'dod cing chags pa ni gcig nyid de/ de
285b2(mdo sde): 'dra ba gnyis pa zhig grub na 'jig rten na lam la slob nus pa 'byung bar mi 'gyur ro/ /yang bcom ldan 'das kyis bka' stsal pa/ 'dod chags kyi yul la 'jug pa ni/ dper na/ rmongs bdag lag tu sgron me thogs te rlung gi rdzi phyogs su gtad nas 'gro ba dang mtshungs te/ sgron
285b3(mdo sde): me de ma 'dor na lag bsreg pa'i nyes pa nges par 'byung ngo / /'dod chags zhe sdang gti mug gsum rgyud la yod pa sngon du lam gyis ma bsal na rmongs pa dag lag tu sgron me thogs pa ma btang bas lag pa sre pa dang mtshungs pa'i nyes dmigs che'o/ /de nas lha zhig gis tshod
285b4(mdo sde): bag mas pa'i phyir bcom ldan 'das kyi spyan sngar lha'i bu mo zhig btang ngo / /bcom ldan 'das kyis de la bka' stsal pa/ mi gtsang ba sna tshogs kyis gang ba'i rgyal ba khyod ci'i phyir du 'ongs/ skye bo tha mal ba bslu nus kyi de bzhin gshegs pa mngon par shes pa drug dang ldan
285b5(mdo sde): pa rnam pa thams cad du g.yo bar ga la nus/ khyod de bzhin gshegs pa la dgos pa med do song zhig /de nas lha de bcom ldan 'das la mngon par dad par gyur nas sems kyi rtog pa zhus pa dang / bcom ldan 'das kyis rnam par phye ste bstan pas rgyun du zhugs pa'i 'bras
285b6(mdo sde): bu la bkong bar mdzad do/ /yang bcom ldan 'das kyis bka' stsal pa/ skye bo dag lam la slob pa'i tshe chu'i kha la g.yengs pa'i shing dang mtshungs te/ gal te shing de chu'i rgyun phyogs su khyer ba phar 'gram du yang ma reg tshur 'gram du yang ma reg /mis ma blangs/
285b7(mdo sde): lha 'dre dag gis kyang ma bzlog /klong du'ang ma lus/ rul bar yang ma gyur na nges par rgya mtsho chen por 'babs par 'gyur ro zhes nga smra'o/ /de bzhin du gal te skye bo gang dag lam la slob pa'i tshe 'dod chags kyis rmongs par ma gyur/ phyin ci log dag gis ma zin/ nem
286a1(mdo sde): nur mi byed cing 'bad pas 'grus par byas na skye bo de nges par lam thob par 'gyur ro zhes nga smra'o/ /yang bcom ldan 'das kyis bka' stsal pa/ dge sbyong dag sems la yid ma ches shig /sems la gtan nas yid ches par mi bya'o/ /bag yod
286a2(mdo sde): bar gyis shig / gzugs la chags par ma byed cig /gzugs la chags pas sdug bsngal 'byung ngo / /gang tshe dgra bcom pa mngon du byas pa de'i tshe gdod sems la yid ches par rigs so/ /de nas bcom ldan 'das kyis yang dge sbyong rnams la bka' stsal pa/ dge
286a3(mdo sde): sbyong dag bag yod par gyis shig / bud med la blta bar mi bya'o/ /gal te 'phrad pa'i tshe yang blta bar mi bya bag dang ldan par bgyis te gtam smra bar mi bya ste/ gal te gtam smra tshe bsams bab dag ni dge sbyong ste/ snyigs ma'i 'jig rten du pad ma'i dam gyis ma gos
286a4(mdo sde): pa ltar gnas par bya'o snyam nas rgan mo la ma'i 'du shes/ rang las cung zad rgan pa la a phyi'i 'du shes/ rang las gzhon pa la sring mo'i 'du shes bskyed par bya zhing / na tshod chung ba dag la tshul min gyis brnyas par mi bya'o/ /gal te tshul min yid byed byung ba'i tshe
286a5(mdo sde): zhib tu dpyad cing brtag par bya'o/ /'di ltar brtag par bya ste/ lus kyi spyi bo nas rkang mthil gyi bar du brtag par bya'o/ de nas lus kyi nang du brtag par bya ste/ lus kyi nang mi gtsang ba sna tshogs kyis kun nas gang zhing 'dzag pa nyid yin no zhes tshul min yid byed de yongs
286a6(mdo sde): su bsal bar bya'o/ /yang bcom ldan 'das kyis bka' stsal pa/ dper na/ rtswa skam la me mched pa'i tshe de las rtabs kyis bzlos dgos pa ltar lam la slob pa'i skye bo dag 'dod chags kyi yul rnams rgyang ring du 'dor bar bya'o/ /yang bcom ldan 'das kyis bka'
286a7(mdo sde): stsal pa/ skye bo zhig yid 'dod chags kyis gdungs te chags sems de zhi ba'i thabs ma rnyed nas rang gi mtshan ma sta gris bcad do/ /bcom ldan 'das kyis de la 'di skad ces bka' stsal to/ /khyod kyis mtshan ma gcod pa las sems gcod pa mchog go /sems ni
286b1(mdo sde): gtso bo ste gtso bo chod na 'khor ngang gis 'gag par 'gyur ro/ /phyin ci log gi sems ma bcad par mtshan ma bcad pas ci la phan zhes gsungs so/ /de nas mi de shi bar gyur to/ /bcom ldan 'das kyis bka' stsal pa/ 'jig rten gyi skye bo log lta can dag mi gti mug
286b2(mdo sde): can 'di dang 'dra ba'i blun po'o/ /yang gzhon nu ma zhig skyes pa zhig dang dus btab pa las skyes pa de dus su ma slebs pas gzhon nu ma de 'gyod nas tshigs su bcad pa smras pa/ 'dod chags khyod kyi rtsa ba nga yis shes/ /khyod ni rnam par rtog las byung ba yin/ /khyod la nga yis
286b3(mdo sde): rtog par ma byas tshe/ khyod ni nam yang skye bar mi 'gyur ro/ /zhes smras so/ /de'i tshe lam de nas bcom ldan 'das gshegs pas gsan te/ /dge sbyong dag la gsungs pa/ dge sbyong dag zungs shig /tshigs su bcad pa 'di ni bcom ldan 'das sangs rgyas
286b4(mdo sde): 'od srungs kyis gsungs pa 'jig rten du grags shing rgyun 'byams pa'o/ /yang bcom ldan 'das kyis bka' stsal pa/ sems can 'dod yon la chags pas sdug bsngal 'byung zhing sdug bsngal las 'jigs pa 'byung bar 'gyur ro/ /chags pa med pas sdug
286b5(mdo sde): bsngal mi 'byung / sdug bsngal med pas 'jigs pa 'byung bar mi 'gyur ro/ /yang bcom ldan 'das kyis bka' stsal pa/ skye bo dag lam la slob pa'i tshe mi gcig mi khri phrag mang po dag dang g.yul 'gyed pa lta bu ste/ dper na/ mi zhig go gyon mtshon thogs
286b6(mdo sde): nas phyir thon pa dang 'jigs sngangs kyis phyir ldog pa'am/ lam gyi bar mdor ldog pa'am/ g.yul bkyes pas bsad pa'am/ rgyal nas rang yul du 'khor te gtso bor 'gyur ba'ang yod do/ /de bzhin du shin tu brtan pa'i yid kyis spyod pa la 'bad cing brtson pas
286b7(mdo sde): gti mug gis bslus par ma gyur na 'dod chags nges par spangs te 'bras bu 'thob par 'gyur ro/ /de'i tshe dge sbyong zhig mtshan mo klog pa byas pa'i tshe gdangs drag la myur ba las gdungs pas 'gyod de khyim du 'bab bo snyam du sems par gyur to/ /de'i tshe bcom ldan 'das
287a1(mdo sde): kyis de bos nas bka' stsal pa/ khyod sngon khyim na gnas pa'i tshe las ci zhig bgyid/ gsol pa/ pi wang brdung ba'i las byed pa lags so/ /bka' stsal pa/ rgyud lhod na cir 'gyur/ gsol pa/ sgra 'byung bar mi 'gyur ro/ /
287a2(mdo sde): rgyud dam na cir 'gyur/ sgra 'chad par 'gyur ro/ /rgyud ran par bcas na cir 'gyur/ rgyud mtho dman med cing snyoms par 'gyur lags so/ /de nas bcom ldan 'das kyis dge sbyong de la bka' stsal pa/ lam la slob pa'i tshe yang de lta bur sems snyoms par bsdams
287a3(mdo sde): pas lam thob par 'gyur ro/ /yang bcom ldan 'das kyis bka' stsal pa/ lam la slob pa dang / /dper na/ lcags bzhu sbyang byas te rim gyis brdungs pas g.ya' dag par byas pa de las snod ci byed kyang las su rung bar 'gyur ba lta bu ste/ lam la slob pa dag
287a4(mdo sde): sems kyi dri ma rim gyis dag par byas te brtson pas byang chub sbyang bar byas pas gdon mi za bar byang chub 'grub par 'gyur te/ gzhan du na rang nyid skyo bar 'gyur/ skyobs nyon mongs par 'gyur/ kun nas nyon mongs pas lam las ldog par 'gyur/ lam las log pas ldig pa'i
287a5(mdo sde): las gsogs par 'gyur ro/ /yang bcom ldan 'das kyis bka' stsal pa/ skye bo dag la mal spyod kyang sdug bsngal la lam la mi spyod kyang sdug bsngal lo/ sems can skyes nas rga ba'i bar dang / rgas nas na ba dang 'chi ba'i bar sdug bsngal 'byung ba ni dpag par dka' ste/
287a6(mdo sde): sems nyon mongs pas dkrugs shing sdig pa'i las bsags pas skye 'chi brgyud mar 'byung ba'i phyir sdug bsngal brjod kyis longs pa ma yin no/ /yang bcom ldan 'das kyis bka' stsal pa/ sems can ngan song las grol te mi'i lus rten thob pa dka'/ mi'i lus rten thob kyang bud
287a7(mdo sde): med kyi rten las log ste skyes pa'i dngos po thob pa dka'/ skyes pa'i lus rten thob kyang dbang po kun tshang ba dka'/ dbang po thams cad tshang yang yul dbus su skye ba dka'/ yul dbus su skyes kyang sangs rgyas kyi bstan pa'i rjes su slob pa dka'/ sangs rgyas kyi bstan pa'i rjes
287b1(mdo sde): su bslabs kyang chos ldan gyi rgyal po dang 'phrad pa dka'/ chos ldan gyi rgyal po dang phrad kyang byang chub sems dpa'i khyim du skye ba dka'/ byang chub sems dpa'i khyim du skyes kyang mchog gsum la dad cing sangs rgyas bzhugs pa'i 'jig rten gyi khams su skye ba dka'o/ /yang bcom
287b2(mdo sde): ldan 'das kyis dge sbyong dag la bka' stsal pa/ mi'i srog ji tsam du gnas/ dge sbyong zhig gis gsol pa/ zhag bcu tsam du gnas so/ /bka' stsal pa/ bu khyod kyis da dung lam la sbyang ba ma byas so/ /yang dge sbyong zhig la bka' stsal pa/ mi'i srog ci tsam du
287b3(mdo sde): gnas/ des gsol pa/ 'tshal ma 'tshal ba'i yun tsam du'o/ /bka' stsal pa/ song zhig khyod kyis kyang lam la sbyang ba ma byas so/ /yang dge sbyong zhig la bka' stsal pa/ mi'i srog ji tsam du gnas/ des gsol pa/ dbugs 'byung 'jug gi yun tsam du
287b4(mdo sde): gnas lags so/ /de nas bcom ldan 'das kyis gsungs pa/ legs so/ /de'i phyir bu khyod kyis lam la sbyang ba byas so zhes brjod par bya'o/ /yang bcom ldan 'das kyis bka' stsal pa/ nyan thos rnams de bzhin gshegs pa las thag ring dpag tshad stong du phyin yang bcom ldan 'das
287b5(mdo sde): kyi 'dul ba'i bslab pa yid la byas na gdon mi za bar 'bras bu thob par 'gyur ro/ /gal te ston pa'i spyan sngar gnas kyang don ma yin pa yid la byas na nam yang lam gyi 'bras bu thob par mi 'gyur ro/ /de'i gnad ni spyod pa la rag las te/ ston pa'i drung du gnas kyang rang gis
287b6(mdo sde): ma sbyang na don cung zad tsam yang mi rnyed do/ /yang bcom ldan 'das kyis bka' stsal pa/ skye bo dag lam la spyod pa ni sbrang rtsi lta bu ste/ mtha' dbus kun nas ro mngar ba'o/ /sangs rgyas kyi chos kyang de ltar kun nas dga' ba dang bde ba'i don dang ldan pa spyad pas lam thob par 'gyur ro/ /
287b7(mdo sde): yang bcom ldan 'das kyis bka' stsal pa/ skye bo dag la mal spyad pas 'dod chags kun drung nas 'byin par 'gyur te/ /dper na/ bar snang la bkal ba'i phreng ba'i rdog po re re nas blangs pas phreng ba rim gyis zad par 'gyur ba ltar/ des kyang sgrib pa thams cad rim gyis zad de lam
288a1(mdo sde): gyi 'bras bu 'thob par 'gyur ro/ /yang bcom ldan 'das kyis bka' stsal pa/ dge sbyong dag la mal slob pa'i tshe khal bkal pa'i ba lang 'dam dbyin nas ji tsam ngal yang 'gram gnyis gang rung du phyin te ngal bso snyam pa med pa ltar/ dge sbyong 'dod pa la
288a2(mdo sde): 'dam gyi 'jigs pa de lta bu las kyang ches 'jigs shing drang po'i sems kyis gcig tu lam la 'grus pas 'khor ba'i sdug bsngal las bskyab par bya'o/ /yang bcom ldan 'das kyis bka' stsal pa/ de bzhin gshegs pas rgyal po dang blon po'i 'byor pa phun sum tshogs pa thams
288a3(mdo sde): cad mchil ma dang thal ba lta bur gzigs so/ /gser dngul sogs rin po che rnams gseg ma dang gyo mo lta bur gzigs so/ /gos dar sogs rin thang can gyi gos rnams gos hrul lta bur gzigs so/ /stong chen po'i 'jig rten gyi khams skyu ru ra lta bur gzigs so/ /rgya
288a4(mdo sde): mtsho chen po bzhi'i chu rkang mthil mnyed pa'i 'bru mar lta bur gzigs so/ /thabs mkhas kyi sgo rin po ches gang ba'i gzings lta bur gzigs so/ /theg pa chen po rmi lam gyi gser dang gos lta bur gzigs so/ /sangs rgyas kyi lam 'tshol ba mig sngar gnas pa'i me tog lta
288a5(mdo sde): bur gzigs so/ /ting nge 'dzin 'tshol ba lhun po ltar brtan pa'i ka ba lta bur gzigs so/ /yongs su mya ngan las 'das pa 'tshol ba nyin mtshan kun tu sad pa lta bur gzigs so/ /yang dag dang yang dag ma yin pa klu drug gi gar lta bur gzigs so/ /btang snyoms pa bden pa
288a6(mdo sde): nyid lta bur gzigs so/ /dar rgud dus bzhi'i ljon shing lta bur gzigs so/ /de skad ces bcom ldan 'das kyis bka' stsal to/ /'khor gyi dge slong thams cad yi rangs te bcom ldan 'das kyis gsungs pa la mngon par bstod do/ /de yang Ti'u To'u wang gi lo nyer bzhi ba shing pho stag
288a7(mdo sde): lo'i zla ba bzhi pa'i tshes brgyad la lho nub kyi mtshams nas 'od kyi phung po zhig pho brang du byung ba rgyal pos blon po ltas shes pa dag la dris pas de phyogs su bdag nyid chen po 'byung ba'i ltas yin pa dang / lo stong nas de'i bstan pa yul 'dir dar bar lung bstan to/ /de nas mu wang gi lo nga
288b1(mdo sde): gsum pa chu pho sprel lo'i zla ba gnyis pa'i tshes bco lnga la ston pa mya ngan las 'das tshul bstan/ de nas lo chig stong bcu gsum pa la hAn ming d+hi rgyal po yung phing gi lo bdun pa'i zla ba dang po'i tshes bco lnga'i mtshan mo rgyal po'i rmi lam du skyes bu chen po srid du 'dom do lhag mnga' ba
288b2(mdo sde): gser gyi mdog can nyi 'od lta bu'i 'od 'phro ba zhig pho brang du babs te nga'i bstan pa yul 'dir rim gyis dar bar 'gyur ro zhes gsungs so/ /phyi nyin blon po rnams la dris pas blon po h+phu yi zhes bya bas/ sngon Ti'u To'u wang gi dus kyi lung bstan zhus shing rgyal po'i rmi lam de dang mthun no
288b3(mdo sde): zhes gsol/ de nas rgyal pos yig rnying rnams bklags pa sa Ti'u To'u wang gi dus kyi lung bstan de rnyed nas dgyes shing / rgyal pos blon po wang tsun sogs mi bco brgyad mngags te nub phyogs su sangs rgyas kyi bstan pa 'tshol bar btang / de dag yA shi zhes pa'i rgyal
288b4(mdo sde): khams su 'byor ba dang / de skabs rgya gar nas 'od srungs kyi rigs las dgra bcom pa ma tang gi ba dang / paN+Di ta go b+ha ra na gnyis kyis rta dkar po cig la ston pa'i bris thang gcig /gsung rab mdo dum bu zhe gnyis pa sogs theg pa che chung gi mdo dang / ston pa'i rang
288b5(mdo sde): bsrel bum pa gang bcas byon pa lam thog tu 'dzom ste/ gong pheng gi lo bcu pa'i zla ba bcu gnyis pa'i gnam gang la le'u yang mkhar du 'byor/ de nas lo drug na dgra bcom pa dang / paN+Di ta gnyis kyis rgya'i bon po btul/ de nas dgra bcom pa dang / paN+Di ta gnyis kyis
288b6(mdo sde): bar snang la 'phags te/ rgyal po la tshigs su bcad pa gsungs pa/ wa skyes seng ge'i rigs ma yin/ /sgron me nyi zla bzhin gsal min/ /rdzing bur rgya mtsho shong ba min/ /ri 'bur lhun bzhin ltar mdzes min/ /chos sprin 'jig rten kun la khyab/ /chos char 'gro
288b7(mdo sde): rgyud myu gu brlan/ /rdzu 'phrul rmad byung mngon du bstan/ /phyogs rnams kun tu 'gro ba 'dul/ /zhes gsungs nas rdzu 'phrul gyis rgya gar du gshegs so/ /de lta bu'i khungs dang ldan pa'i mdo 'di sngon bod du ma 'gyur zhing rgya'i bka' 'gyur na bzhugs pa las gnam skyong gong ma'i
289a1(mdo sde): bkas many+dzu'i skad du bsgyur zhing bod skad du bka' bcu su b+hag shre yang+h+wa dza dang bka' bcu d+h+yA nA riSh+DaM byAs gnyis kyis bsgyur/ sog skad du rab 'byams pa pradz+nyod ya byA sas bsgyur ba/ rgyal bstan la lhag par dad pa'i sbyin bdag hIng lIn gyis chos sbyin rgya cher spel
289a2(mdo sde): ba'i phyir dngul srang brgyas skad bzhi shan sbyar ba'i sbar bsgrubs te ci lcogs shig sbar nas zhing mchog dam par 'gyur ba rnams la phul ba'i dge ba'i rtsa bas rgyal bstan rin po che dar zhing rgyas la yun ring du gnas pa dang / 'jig rten gyi khams su nad dang mu ge 'khrugs rtsod nam yang mi 'byung
289a3(mdo sde): zhing ma gyur sems can thams cad myur ba nyid du bla na med pa'i byang chen thob par gyur cig / sarba mang+ga laM/ /

