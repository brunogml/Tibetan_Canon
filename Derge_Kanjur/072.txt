1a1(mdo sde): /mdo sde sa bzhugs so//
1b1(mdo sde): @##/ /rgya gar skad du/ a b+hi niSh+k+ra maN sU tra/ bod skad du/ mngon par 'byung ba'i mdo/ dkon mchog gsum la phyag 'tshal lo/ /gang zhig nyid kyi
1b2(mdo sde): dbu ni rin chen 'od ldan dang / /btsun mo pad ma kha bye ma rnyis mdangs ldan pas/ /slong ba dga' mdzad sangs rgyas go 'phang brnyes gyur cing / /chos rnams ston mdzad zhi ba de la
1b3(mdo sde): phyag 'tshal lo/ /gang zhig rnyed pas ngan 'gro'i 'jigs las 'das gyur cing / /srid pa'i 'ching ba thams cad zad byed zhir gyur la/ /sdug bsngal mtha' med 'khor ba'i rgya
1b4(mdo sde): mtsho las rgal ba'i/ /zam pa gcig pu bde gshegs chos la phyag 'tshal lo/ /gang la yon tan phul byung la gnas sbyin pa'i gnas/ /mchod pa cung zad byas kyang rgya che nyid
1b5(mdo sde): 'gyur ba/ /bde bar gshegs pas rab bsngags gang zag mchog brgyad kyis/ /rab brgyan 'phags pa'i dge 'dun de la phyag 'tshal lo/ /thub gsung rnam par brtags na
2a1(mdo sde): dad pa mi skyed pa'am/ /phan pa mi 'byung gang de ci yang yod min la/ /tshig btu ba dang 'dzin pa'i nus dang rnam bral ba/ /rnam par g.yengs phyir 'bras rtsol 'di bdag nyung zad cig /ji ltar pad ma kha bye'i dbus gnas bung ba ni/ /'khor zhing pad
2a2(mdo sde): ma la ni sogs par byed/ /de bzhin thub pa'i zhal gyi pad ma'i tshal nang nas/ /rang yid rab tu dga' byed bsdu bar bya/ /thub pa'i gsung ni ma lus shin tu rtogs dka' ba/ /dad ldan mi la nyin re'ang rgyas par nyer 'gro ste/ /rnam par dpyad
2a3(mdo sde): na tshigs bcad phyed mtha'ang mi dpogs na/ /rin chen mdo brgya bsdu ba 'di ni smos ci dgos/ /phyogs go rnams su snyan dang grags pa'i snang bas khyab/ /rab gsal zhes bya sa yi bdag por gyur pa na/ /bsod nams stobs kyis dgra las rgyal bas rgyal phran gyis/ /
2a4(mdo sde): btud pas nor bu'i cod pan 'od kyis zhal gtsang byas/ /glang po'i dbang po rgyags 'khrig 'dod chags kyis chags pa/ /'phral du bcos pa'i thabs med nyon mongs skabs gyur la/ /gzigs nas 'gro ba'i chags sogs nyes pa zhi bzhed pas/ /thugs brtan
2a5(mdo sde): thub dbang gyur par des ni smon lam btab/ /de nas brtsams te sbyin dang tshul khrims bzod pa dang / /brtson 'grus bsam gtan mi g.yo blo gros rnon po rnams/ /nyid bde'i ltos med shin tu yun ring yang dag spel/ /'gro la phan phyir shin tu dka' ba brgya phrag
2a6(mdo sde): mdzad/ /thugs rje cher ldan drang srong mchog 'di tshe gzhan du/ /nyid kyis 'gro phan don mdzad mi skyo ji snyed de/ /brjod par 'di na shA ri'i bus kyang mi nus na'ang / /gang dag phyir ni yongs su brjod par bya/ /stag mo shi bi glang po spre'u dka' thub
2b1(mdo sde): dbang / /tshangs sogs sku tshe brgya phrag du mar dge mdzad nas/ /don kun sgrub brtson bdag nyid chen po tshe gcig thogs/ /byang chub sems dpa' dga' ldan gnas su skye ba bzhes/ /der bzhugs nas ni 'gro ba kun la legs gzigs nas/ /skyabs med g.yo zhing
2b2(mdo sde): phongs pa du mas yongs khyab la/ /thugs rje chen pos thugs ni spro ba bskyed gyur te/ /gzhan gyi don mdzad thugs dam nyid kyi rgyud dgongs gyur/ /de bas 'di ni ji ltar mi yul nyer gshegs te/ /skye dang rga shi na ba'i 'jigs pa gzigs nas ni/ /rab byung blo gros des mdzad
2b3(mdo sde): byang chub yang dag brnyes/ /de bzhin chos ston mdzad pa bshad kyis mnyan par gyis/ /de nas dga' ldan gyi gnas na bzhugs pa'i byang chub sems dpa' bskal pa mang por bsod nams dang / ye shes kyi tshogs dpag tu med pa rnam pa du mar nye bar bsags pas byang chub
2b4(mdo sde): kyi tshogs yongs su rdzogs par mdzad pa/ nyon mongs pa'i chu bo stobs dang ldan pas shin tu chod pa rnams la thugs rjes yongs su bskul ba/ gzhan gyi don mdzad pa'i phyir rtag tu brtson par mdzad pa de thugs la dgongs pa 'di lta bu mngon sum du mdzad de/ gang ngas skye ba mang por
2b5(mdo sde): yongs su 'khor ba na rang gi sha dang khrag dang mgo dang mig dang bu dang chung ma rnams gtong ba dang shin tu gtong bas yongs su btang ba dang / dka' ba'i tshul khrims la gnas pa dang / gzhan gyis sbyar ba'i bsnyen bkur ma yin pa sna tshogs pa bzod par byas pa dang / rtag tu lhod pa med
2b6(mdo sde): pa'i spro ba dang / 'bras bu dang bcas pa'i ting nge 'dzin gyi bde ba la ma chags pa dang / yod pa dang med pa'i don la rnam par dpyod pa dang ldan pas gzhan gyi don la brtson pa'i blo gros kyis shin tu mi bzad pa'i sdug bsngal gyi tshor ba rnam pa mang pos sems la gdungs pa'i sdug phongs
2b7(mdo sde): pa'i srog chags rnams la mchog tu snying rje bskyed nas byams pa'i stobs dang / zla 'od dang shi bi dang glang po dang thams cad sgrol dang bzod par smra ba dang spre'u'i bdag po dang mig dang sman chen po la sogs pa skyes pa'i rabs stong phrag snyed tu smon lam byas shing bsags pa/ e ma'o kye
3a1(mdo sde): ma bdag gis 'jig rten long ba 'dren pa med pa/ yongs su 'dren pa med pa/ chos ma yin pa/ 'dod chags kyi dbang du 'gro ba/ log pa'i chos kyis yongs su khyab pa/ sems la mi bzad pa'i chags pas zil gyis non pa/ khro ba mang ba/ lta ba ngan pa'i
3a2(mdo sde): tshang tshing gis rnam par brlag pa/ phrag dog dang ser snas kun tu bcings pa/ legs par spyod pa la 'jug pa la rgyab kyis phyogs shing nyes par spyod pa la kun tu gzhol bar gyur pa rnams la bdag sangs rgyas su gyur nas sems can ma rgal ba rnams ni bsgral bar bya'o/ /ma grol
3a3(mdo sde): ba rnams ni dgrol bar bya'o/ /dbugs ma phyin pa rnams ni dbugs dbyung bar bya'o/ /yongs su mya ngan las ma 'das pa rnams ni yongs su mya ngan las bzla bar bya'o zhes ngas yun ring du mngon par 'dod pa yin nad ni don de bya ba'i dus la bab pa yin gyis/ ma la bdag gis
3a4(mdo sde): 'jig rten gyi gnas skabs ci zhig yin pa bltas na gdul bar nus so/ /gdul bar nus so zhes de ltar rnam par dgongs nas 'jig rten 'di dag thams cad la gzigs pa 'jug ste/ su ni 'grib/ su ni dge ba'i chos rnams kyis 'phel/ su ni gnod par gyur/ su ni
3a5(mdo sde): nyam thag par gyur/ su ni sdug bsngal bar gyur/ gang la ni ngas ma 'jigs shig /ma 'jigs shig ces mi 'jigs pa sbyin pas dbugs dbyung bar bya/ su ni ngan song la gzhol/ su ni ngan song la 'bab/ su ni ngan song la bab/ su ni ngas ngan song las bton te/
3a6(mdo sde): mtho ris dang thar pa'i 'bras bu la gzhag par bya/ su ni 'dod pa'i 'dam du bying ba la lag nas drang bar bya/ su ni 'phags pa'i nor dang bral ba rnams la 'phags pa'i nor gyi dbang phyug gi bdag po la gzhag par bya/ gang gi dge ba'i rtsa ba ma bskyed pa dag ni bskyed par bya/ gang gi dge
3a7(mdo sde): ba'i rtsa ba bskyed pa dag ni yongs su smin par bya/ gang gi yongs su smin pa rnams ni rnam par grol bar bya zhes ye shes kyi gzigs pa 'jug par mdzad pa na srog chags brgya stong dpag tu med pa la la ni dge ba'i rtsa ba ma bskyed par bskyed par 'os pa dang / la la dge ba'i rtsa ba ma smin pa
3b1(mdo sde): yongs su smin par nus pa dang / la la dge ba'i rtsa ba yongs su smin pa bde 'gror 'gro bar gzhol ba dang / la la 'bras bu dang po thob par gzhol ba dang / la la lan cig phyir 'ong ba'i 'bras bu dang phyir mi 'ong ba dang dgra bcom pa nyid dang rang byang chub 'thob par gzhol ba dang / la la
3b2(mdo sde): bla na med pa yang dag par rdzogs pa'i byang chub pa'i skal ba dang ldan pa dang / la la ni sngon gyi smon lam rnams nye bar bsags pas rkyen la rag las pa gang zhig ma thos pas dam pa'i chos las yongs su nyams par gyur par gzigs so/ /gzigs nas kyang 'di snyam du dgongs te/
3b3(mdo sde): kye ma'o bdag gis yun ring po nas yang dag par rtogs pa rdzogs par gyur cing nga'i ngal ba 'bras bu dang bcas par gyur to zhes dgyes shing ngas bya ba ni byas so/ /ngas khur bskur bar dka' ba ni mthar phyin te/ gang nga'i yongs su dag pa'i rgyud dang ldan pa'i zhing du gyur cing gdul bya'i skye
3b4(mdo sde): bo rnams yun ring por mi thogs par pad ma'i tshal yongs su smin cing kha bye la ma reg pa'i nyi ma shar bas rgyas par 'gyur ba lta bur gyur gyis phyi bshol mi bya'o/ /'dir gnas bzhin du yang dngos po thams cad rdzogs par bya bar nus pa ma yin pas na gzhes pa'i dus ni ma yin gyis ma
3b5(mdo sde): la bdag mi'i 'jig rten du song la der phyin nas brtson 'grus kyi grogs dang / de bzhin gshegs pa'i bla na med pa'i ye shes rtogs par byas te/ 'di rnams skal ba ji lta ba bzhin du 'di rnams kyi dge ba'i rtsa ba bskyed cing yongs su smin la rnam par grol bar bya zhing skye ba dang rga ba
3b6(mdo sde): dang na ba dang 'chi ba dang mya ngan dang smre sngags 'don pa dang sdug bsngal ba dang yid mi bde ba'i sdug bsngal gyi rgya mtshor lhung ba/ skyabs med pa/ yongs su skyob pa med pa'i srog chags rnams dam pa'i chos bstan pa'i lag pa brkyang bas gdon par bya'o/ /thog ma med pa'i dus nas rjes su
3b7(mdo sde): 'brel ba'i 'dod chags dang / zhe sdang dang gti mug gi mes kun tu gdungs pa rnams la 'phags pa'i lam yan lag brgyad pa'i chu'i rgyun blugs pas sdug bsngal ma lus pa bsal bar bya'o zhes de lta bu'i thugs la dgongs pa nges par bskyed nas/ 'dzam bu'i gling du 'jug par
4a1(mdo sde): mdzad pa na rigs dang yul dang dus dang rgyud dang bud med de gzigs pa rnam pa lngas gzigs par mdzad do/ /byang chub sems dpa' rnams rgyu gang gis rigs la gzigs par mdzad ce na/ byang chub sems dpa' dga' ldan gyi gnas na bzhugs pa ni 'di snyam du
4a2(mdo sde): dgongs te/ byang chub sems dpa' rnams rigs ji lta bu zhig tu nying mtshams sbyor ba len snyam na/ bram ze'i rigs sam/ rgyal rigs su yin la/ de la res 'ga' ni bram ze'i rigs btsun par bkur/ res 'ga' ni rgyal rigs te/ da lta na ni rgyal rigs btsun par bkur
4a3(mdo sde): bar gzigs nas/ ma la bdag la gzhan dag byang chub sems dpas rigs ngan par nying mtshams sbyor ba blangs so/ /zhes gzhi 'dis kha zer bar mi 'gyur bar bdag gis rgyal rigs su nying mtshams sbyor ba blang bar bya'o snyam mo/ /'di ltar byang chub sems dpas thog ma med pa'i
4a4(mdo sde): dus nas smad par mi 'gyur ba'i las byas shing bsags pa dang / sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' rnams rigs la gzigs par mdzad do/ /byang chub sems dpa' rnams rgyu gang gis yul la
4a5(mdo sde): gzigs par mdzad ce na/ byang chub sems dpa' dga' ldan gyi gnas na bzhugs pa ni 'di snyam du dgongs te/ byang chub sems dpa' rnams yul ji lta bu zhig tu nying mtshams sbyor ba len snyam na/ 'bras dang bu ram shing dang ba lang dang ma he phun sum tshogs pa/ slongs mo
4a6(mdo sde): pa brgya 'du ba/ mtha' 'khob kyi skye bo med pa/ dbus pa'i skye bo gnas pa gang du skye bo gcig btul bas skye bo'i tshogs chen po 'dul bar 'gyur ba'i yul gang yin pa gzigs so/ /de nas byang chub sems dpa' 'di snyam du dgongs te/ dbus kyi yul 'di ni bu ram
4a7(mdo sde): shing gi phreng ba dang 'bras dang ba lang dang ma he phun sum tshogs pa/ slongs mo pa brgya 'du ba/ mtha' 'khob kyi skye bo med pa/ dbus pa'i skye bo gnas pa/ gang du skye bo gcig btul bas skye bo'i tshogs chen po btul bar 'gyur ba yin gyis/ ma la bdag la gzhan dag
4b1(mdo sde): byang chub sems dpas yul mtha' 'khob rnams su nying mtshams sbyor ba blangs so zhes gzhi 'dis kha zer bar mi 'gyur bar bdag gis yul dbus su nying mtshams sbyor ba blang bar bya'o snyam mo/ /'di ltar byang chub sems dpas thog ma med pa'i dus nas smad par mi 'gyur ba'i las
4b2(mdo sde): byas shing bsags pa dang / sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' yul la gzigs par mdzad do/ /byang chub sems dpa' rnams rgyu gang gis na dus la gzigs par mdzad ce na/ byang chub sems dpa'
4b3(mdo sde): dga' ldan gyi gnas na bzhugs pa ni 'di snyam du dgongs te/ byang chub sems dpa' rnams dus ji lta bu zhig tu 'dzam bu'i gling du nying mtshams sbyor ba len snyam na/ skye dgu'i tshe lo yar skye ba na brgyad khri thub pa yan chad nying mtshams sbyor ba mi len la/ /mi rnams kyi tshe lo mar 'grib pa
4b4(mdo sde): na brgya thub pa man chad nying mtshams sbyor ba mi len no/ /byang chub sems dpa' rgyu gang gis mi rnams kyi tshe lo brgyad khri thub pa yan chad nying mtshams sbyor ba len par mi mdzad ce na/ mi rnams kyi tshe lo brgyad khri thub pa na yid 'byung bar dka' zhing skyo bar bya bar dka' la blun zhing dbang po rtul
4b5(mdo sde): ba dang / bag med cing bde ba mang bas bden pa rnams kyi snod du mi 'gyur ba'i phyir ro/ /mar 'grib pa lo brgya man chad du yang snyigs ma lnga po 'di lta ste tshe'i snyigs ma dang / nyon mongs pa'i snyigs ma dang / sems can gyi snyigs ma dang / lta ba'i snyigs ma dang / dus kyi
4b6(mdo sde): snyigs ma shas che ba yin pas bdag la gzhan dag byang chub sems dpas snyigs ma lnga shas che ba'i dus su nying mtshams sbyor ba blangs so zhes gzhi 'dis kha zer bar mi 'gyur ro snyam mo/ /'di ltar byang chub sems dpas thog ma med pa'i dus nas smad par mi 'gyur ba'i las byas shing
4b7(mdo sde): bsags pa dang / sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' rnams dus la gzigs pa yin no/ /byang chub sems dpa' rnams rgyu gang gis rgyud la gzigs par mdzad ce na/ byang chub sems dpa' dga'
5a1(mdo sde): ldan gyi gnas na bzhugs pa ni 'di snyam du dgongs te/ byang chub sems dpa' rnams rgyud ci 'dra ba zhig tu nying mtshams sbyor ba len snyam na/ rigs gang zhig btsun par bkur zhing ma mes dang / pha mes zung bdun gyi bar du spyod pa la skyon med par gzigs
5a2(mdo sde): nas/ de 'di snyam du dgongs te shAkya'i rigs rgyud 'di ni btsun par bkur ba yin zhing mang pos bkur ba nas bzung ste spyod pa skyon med pa yin gyis/ ma la bdag la gzhan dag byang chub sems dpas rgyud ngan pa las nying mtshams sbyor ba blangs so zhes gzhi 'dis kha zer bar mi
5a3(mdo sde): 'gyur bar bdag gis rgyal po zas gtsang ma'i rgyud du nying mtshams sbyor ba blang ngo snyam mo/ /'di ltar byang chub sems dpas thog ma med pa'i dus nas smad par mi 'gyur ba'i las byas shing bsags pa dang / sangs rgyas bcom ldan 'das rnams ni chos bshad pa 'bras bu med pa ma yin pas
5a4(mdo sde): rgyu 'dis na byang chub sems dpa' rgyud la gzigs par mdzad do/ /byang chub sems dpa' rnams rgyu gang gis bud med la gzigs par mdzad ce na/ byang chub sems dpa' dga' ldan gyi gnas na bzhugs pa ni 'di snyam du dgongs te/ byang chub sems dpa' rnams bud med ci 'dra ba zhig gi
5a5(mdo sde): rum du nying mtshams sbyor ba len snyam na de 'di snyam du dgongs te/ bud med gang zhig gzugs bzang mo dang ldan pa/ rigs dang ldan pa/ rigs 'phel bar 'gyur ba/ khro bag can ma yin pa/ phra ma can ma yin pa/ ngag rtsub pa ma yin pa/ dad pa dang ldan pa/ rang bzhin
5a6(mdo sde): bzang ba/ bsam pa dge ba/ rgyud phun sum tshogs pa/ rigs mtho ba/ nye du'i rigs dang ldan pa/ shes rab phun sum tshogs pa/ gtong ba phun sum tshogs pa/ mtshan nyid mi g.yo ba/ rang bzhin brtan la rgod bag can ma yin pa khengs pa med pa/ byams pa'i
5a7(mdo sde): sems dang ldan pa/ sdug cing yid du 'ong ba/ 'jig rten thams cad la chos dang ldan pa/ bud med thams cad kyi mchog tu gyur pa/ sngon gyi sangs rgyas rnams la e ma'o bdag sangs rgyas kyi yum du gyur cig ces smon lam btab pa dang / byang chub sems dpa' zla ba bcu rum
5b1(mdo sde): du 'dzin nus pa dang rang gi don yang nyams par mi byed pa yin par gzigs so/ /de nas byang chub sems dpa' 'di snyam du dgongs te/ sgyu 'phrul chen mo 'di ni ma mes dang pha mes zung bdun gyi bar du spyod pa la skyon med cing gzugs dang ldan pa dang / rigs dang ldan pa dang / tshul
5b2(mdo sde): dang ldan zhes bya ba nas bud med thams cad kyi mchog tu gyur ces bya ba'i bar gong ma bzhin te/ khro bag can ma yin pa dang / rigs 'phel bar 'gyur ba dang / byang chub sems dpa' rum du zla ba bcur 'dzin nus pa dang / rang gi don yang mi nyams pa yin la 'di ltar sgyu 'phrul
5b3(mdo sde): chen mos sngon sangs rgyas rnams la kye ma bdag sangs rgyas kyi yum du gyur cig ces smon lam btab pa yang yin pas bdag la gzhan dag byang chub sems dpas mtshan ngan pa dang ldan pa'i bud med kyi rum du nying mtshams sbyor ba blangs so zhes kha zer bar mi 'gyur ro snyam mo/ /'di
5b4(mdo sde): ltar byang chub sems dpas smad par mi 'gyur ba'i las byas shing bsags pa dang / sangs rgyas bcom ldan 'das rnams ni chos bshad pa 'bras bu med pa ma yin pas rgyu 'dis na byang chub sems dpa' bud med rnams la gzigs par mdzad do/ /de nas byang chub sems dpa'
5b5(mdo sde): gzigs pa lngas gzigs nas dga' ldan na spyod pa'i lha'i ris rnams la gsungs pa/ grogs po dag shes par gyis shig /nga 'dzam bu'i gling du babs nas yul dbus su nying mtshams sbyor ba len gyis khyed cag las gang dag bdud rtsi don du gnyer ba de phal cher yul dbus kyi grong khyer
5b6(mdo sde): chen po drug po 'di lta ste/ mnyan yod dang sA ke ta dang yangs pa can dang tsam pa dang rgyal po'i khab dang bA rA Na sIr nying mtshams sbyor ba long shig /de skad ces bka' stsal pa dang / dga' ldan gyi ris kyi lha rnams kyis byang chub sems dpa' la 'di skad ces gsol to/ /byang chub
5b7(mdo sde): sems dpa' mkhyen par mdzod cig / da ltar 'jig rten ni sdig pas gos pa/ skye dgu ni ma rungs pa'i bsam pa can/ 'dzam bu'i gling na rtog ge pa drug dang / rjes su sgrogs pa drug dang / snyoms par 'jug pa drug gis dkrugs pa lags so/ /de la rtog ge pa drug gang
6a1(mdo sde): zhe na/ 'di lta ste/ 'od srung rdzogs byed dang / kun tu rgyu gnag lhas kyi bu dang / smrang 'don gyi bu mo'i bu yang dag rgyal ba can dang / mi 'pham skra'i la ba can dang / ka t+yA'i bu nog can dang / gcer bu pa gnyen gyi bu'o/ /rjes su sgrogs pa drug
6a2(mdo sde): gang zhe na/ 'di lta ste/ bram ze sgyus rgal dang / bram ze rnas rdeg dang / bram ze bzang ldan dang / bram ze tshangs pa'i tshe dang / bram ze pad ma'i snying po dang / bram ze dmar po'o/ /snyoms par 'jug pa drug gang zhe na/ 'di lta ste/ rangs byed kyi bu lhag spyod
6a3(mdo sde): dang / sgyu rtsal shes kyi bu ring 'phur dang / kun tu rgyu rab bzang dang / bram ze'i khye'u kun rgyal dang / drang srong nyon mongs med pa dang / lteng rgyas 'od srung ral pa can no/ /'dir ni chos mnyan pa'i slad du byang chub sems dpa' khyed kyi gdan dpag tshad bcu gnyis pa
6a4(mdo sde): bsham pa bgyi zhing bdag cag 'di snyam du bdag cag la dga' ldan gyi gnas na byang chub sems dpa' bzhugs pas chos bshad de chos de bdag cag gis thos nas ci nas kyang bdag cag gi yun ring po'i don dang / sman pa dang / bde bar 'gyur ba de lta de ltar bsgrub par bgyid
6a5(mdo sde): par sems lags so/ /de skad ces gsol pa dang / byang chub sems dpas dga' ldan gyi lha rnams la 'di skad ces gsungs so/ /grogs po dag de'i phyir rol mo'i cha spyad thams cad rdungs shig /dga' ldan gyi ris kyi lha rnams kyis rol mo'i cha spyad
6a6(mdo sde): thams cad brdungs pa dang / byang chub sems dpas kyang dung bus te gsungs pa/ grogs po dag 'di la lhag par sgra gang che/ bcom ldan 'das dung gi sgra lags so/ /grogs po dag ji ltar dung gi sgras rol mo'i cha spyad thams cad zil gyis mnan te gnas pa de bzhin du
6a7(mdo sde): ngas kyang 'dzam bu'i gling du song la rtog ge pa drug dang / rjes su sgrogs pa drug dang / snyoms par 'jug pa drug zil gyis mnan nas bdud rtsi rtogs par bya ste/ bdud rtsis 'gro ba tshim par bya'o/ /mi rtag pa'i dung bud par bya'o/ /stong pa nyid kyi rnga brdung bar bya'o/ /bdag
6b1(mdo sde): med pa'i seng ge'i sgra bsgrag par bya'o zhes gsungs nas tshigs su bcad de yang gsungs pa/ seng ge gcig gis gcan gzan tshogs ni du ma 'joms/ /rdo rje gcig gis brag gi rtse mo du ma 'jig /brgya byin gcig gis lha ma yin dbang du ma 'joms/ /nyi ma
6b2(mdo sde): gcig gis mun pa du ma rnam par sel/ /grogs po dag khyed cag las gang bdud rtsi don du gnyer ba de yul dbus kyi grong khyer chen po drug tu nying mtshams sbyor ba long shig /de nas lha rnams kyi dbang po brgya byin 'di snyam du sems te byang chub sems dpa' 'di ni btsun mo sgyu
6b3(mdo sde): 'phrul chen mo'i lhums su nying mtshams sbyor ba len par bzhed kyis ma la de la bdag gis gzi brjid bsgrub par bya/ lhums kyang sbyang bar bya'o snyam nas lha rnams kyi dbang po brgya byin gyis btsun mo sgyu 'phrul chen mo la gzi brjid bsgrubs shing lhums kyang gtsang mar byas so/ /
6b4(mdo sde): de nas byang chub sems dpa' dga' ldan gyi gnas na bzhugs pa rigs dang / yul dang / dus dang / rgyud dang / bud med la gzigs pa ste/ gzigs pa lngas gzigs nas nam gyi gung la glang po cher bstan te dga' ldan gyi lha'i ris nas 'phos nas yum gyi lhums
6b5(mdo sde): su zhugs so/ /gang gi tshe byang chub sems dpa' dga' ldan gyi lha'i ris nas shi 'phos te yum gyi lhums su zhugs pa de'i tshe sa chen po 'di shin tu g.yos par gyur 'jig rten 'di thams cad snang ba rgya chen pos gsal bar gyur cing 'jig rten na 'jig rten gyi bar gyi mun pa mun gnag
6b6(mdo sde): smag tu gyur pa/ gang du nyi ma dang zla ba 'di ltar rdzu 'phrul che ba/ 'di ltar mthu che bdag gis kyang 'od kyis snang bar mi nus pa de dag kyang de'i tshe snang ba chen pos gsal bar gyur to/ /der sems can gang dag skyes pa de dag rang gi lag pa brkyang ba mi mthong ba las/ de rnams snang ba
6b7(mdo sde): des gcig gis gcig mthong nas shes ldan dag sems can gzhan yang 'dir skyes so/ /shes ldan dag sems can gzhan yang 'dir skyes so zhes bya bar shes so/ /ji ltar sprin ni rgya chen legs 'dus pa/ /chu mang bsags pa rlung gis bskyod pa ltar/ /de bzhin blo ldan de ni
7a1(mdo sde): lhums 'dug pa/ /ston ka'i sprin rum zla rgyas ji bzhin no/ /gang tshe rtsal ldan mnyam med nyer gshegs la/ /de tshe 'jig rten so so'i gling bar na/ /mun gyis khebs bsal phyogs kun shin tu ni/ /gsal snang byung gyur 'di 'dir chos nyid do/ /
7a2(mdo sde): gang gi tshe byang chub sems dpa' dga' ldan gyi lha'i ris nas 'phos te yum gyi lhums su zhugs par mdzad pa de nyid kyi mtshan mo btsun mo sgyu 'phrul chen mos rmi lam bzhi mthong ste glang po che'i phru gu dkar po zhig bdag gi rum g.yas pa dral nas zhugs pa dang / steng gi nam mkha' la
7a3(mdo sde): skyil mo krung gis 'chag pa dang / seng ge'i gdan la 'dug nas skye bo'i tshogs chen po la chos ston pa dang / lha dang lha ma yin du bcas pa'i 'jig rten bdag la phyag byed pa'o/ /rgyal po zas gtsang mas btsun mo las de thos pa dang / mtshan mkhan rnams la rmi lam 'di
7a4(mdo sde): ji ltar ston pa yin dris pa dang / de rnams kyis smras pa/ lha mkhyen par mdzod cig /gang btsun mos rmi lam du mthong ba glang po che'i phru gu dkar po zhig bdag gi rum g.yas pa dral nas zhugs pa zhes bya ba ni 'khor los sgyur ba'i sras bltam par 'gyur ro/ /steng
7a5(mdo sde): gi nam mkha' la 'chag go zhes bya ba ni rdzu 'phrul che ba dang mthu che bar 'gyur ro/ /seng ge'i gdan la 'dug ste chos ston to zhes bya ba ni de yang seng ge'i gdan la bzhugs te 'khor bzhi la chos ston par 'gyur ro/ /lha dang lha ma yin du bcas pa'i 'jig rten bdag la phyag
7a6(mdo sde): byed do zhes bya ba nas gal te de rab tu byung bar gyur na lha dang lha ma yin du bcas pa'i 'jig rten gyis mchod cing rjed la mngon par bstod par 'gyur ro/ /chos nyid kyis gang gi tshe byang chub sems dpa' dga' ldan gyi lha'i ris nas 'phos te yum gyi lhums na zhugs pa de'i
7a7(mdo sde): tshe/ lha rnams kyi dbang po brgya byin gyis de la mi'am mi ma yin pa sus kyang 'tshe bar mi 'gyur bar/ lha'i bu bzhi yum gyi srungs mar 'jog pa ni lag na ral gri dang / lag na mdung dang / lag na mdung thung dang / lag na mda' bo che'o/ /de la 'di skad ces bya ste/
7b1(mdo sde): lha mchog bzhi la brgya byin gyis smras pa/ /khyed rnams song la lha mi rnams kyi ni/ /shin tu mchog gyur yum de ji ltar su'ang / /gnod mi byed par gus pas yongs su srungs/ /de rnams shin tu 'bad byas dga' ba dang / /brgya byin lung ni spyi bos mnos nas
7b2(mdo sde): su/ /rnam kun mda' mdung ral gri lag na thogs/ /byang chub sems dpa'i yum ni srung bar byed/ /g.yul du rgyal gyur lha bzhis sbas pa dang / /de ni nyin mtshan sna tshogs rgyan 'chang zhing / /lha mo rang khyim nang nas rnam rol pa/ /dga' ba'i tshal na spyod pa
7b3(mdo sde): lta bur spyod/ /de nas dus gzhan zhig na btsun mo sgyu 'phrul chen mo 'di lta bu'i 'dod pa skyes te/ kye ma'o lha btson thams cad thar bar bgyi'o/ /rgyal po zas gtsang mas kyang btsun mo'i tshig mnyan nas btson thams cad thar bar byas so/ /de nas dus gzhan zhig na
7b4(mdo sde): btsun mo 'dod pa skyes pa/ kye ma'o lhas grong khyer gyi shar phyogs kyi dbus su dman pa dang / long ba dang / bkren pa dang / sdug phongs pa dang / slongs mo pa rnams la sbyin pa byin la bsod nams dag byas pa dang / lho dang / nub dang / byang dang / sum
7b5(mdo sde): mdo'i dbus su dman pa dang / long ba dang / bkren pa dang / sdug phongs pa dang / slongs mo pa rnams la sbyin pa byin/ bsod nams ni bgyi'o/ /de nas rgyal po zas gtsang gis btsun mo'i tshig mnyan nas grong khyer gyi shar phyogs su dman pa dang / long ba dang /
7b6(mdo sde): bkren pa dang / sdug phongs pa dang / slongs mo pa rnams la ji ltar mngon par 'dod pa dang / ji ltar bslangs pa bzhin du sbyin pa ni byin/ bsod nams ni byas pa dang / de bzhin du lho dang / nub dang / byang dang / sum mdo'i dbus su dman pa dang / long ba dang /
7b7(mdo sde): bkren pa dang / sdug phongs pa dang / slongs mo pa rnams gang mngon par 'dod pa dang / ji ltar bslangs pa bzhin du sbyin pa ni byin bsod nams ni byas so/ /gang gi tshe byang chub sems dpa' shAkya thub pa dga' ldan gyi lha'i ris nas 'phos te yum gyi lhums na bzhugs
8a1(mdo sde): pa na mdzod kyi nang du rdzas bzhag pa bzhin du mngal gyi dri ma dang / sha ma'i dri ma dang / khrag gi dri ma dang / mi gtsang ba gang yang rung ba sna tshogs kyis ma sbags so/ /dper na nor bu rin po che ka shi'i ras kyis mi gos pa dang / ka shi'i ras kyang
8a2(mdo sde): nor bu rin po ches mi gos pa de bzhin du gang gi tshe byang chub sems dpa' yum gyi lhums na bzhugs pa na mdzod kyi nang du rdzas bzhag pa bzhin du mngal gyi dri ma dang / sha ma'i dri ma dang / khrag gi dri ma dang / mi gtsang ba gang yang rung ba sna tshogs kyis ma sbags so/ /
8a3(mdo sde): ji ltar nor bu tshon shel 'od gsal dang / /rab gtsang ka shi'i ras kyang gos pa med/ /de bzhin thub chen lhums na bzhugs pa na/ /mngal gyi dri ma cis kyang gos pa med/ /gang gi tshe byang chub sems dpa' dga' ldan gyi lha'i ris nas 'phos nas yum gyi lhums na bzhugs
8a4(mdo sde): pa de'i tshe yum gyi lhums na de thams cad yongs su rdzogs pas bzhugs pa mthong ngo / /dper na nor bu bai dUr+ya zur brgyad pa bzang po/ rigs dang ldan pa/ dang ba gsal ba/ dri ma med pa/ tshon skud sna lnga sngon po dang / ser po dang / dmar po dang / dkar po dang / le
8a5(mdo sde): brgan la brgyus la de skyes bu mig dang ldan pas mthong na 'di ni skud pa'o/ /'di ni nor bu'o/ /skud pa 'di la nor bu brgyus pa yin no zhes shes pa de bzhin du/ gang gi tshe byang chub sems dpa' shAkya thub pa dga' ldan gyi gnas nas 'phos te yum gyi lhums na bzhugs pa de'i
8a6(mdo sde): tshe/ de'i yum gyi lhums na rnam pa thams cad yongs su rdzogs par lhums kyi nang na bzhugs pa mthong ngo / /ji ltar dri med nor bu bai dUr+ya/ /'od gsal lag par bzhag pa snang ba ltar/ /de bzhin thub chen yum gyi lhums bzhugs pa/ /shes shing sems pas yum
8a7(mdo sde): ni yang dag lta/ /chos nyid kyis gang gi tshe byang chub sems dpa' shAkya thub pa dga' ldan nas 'phos nas yum gyi lhums na bzhugs pa de'i tshe/ de'i yum 'di lta ste byang chub sems dpa' 'dzin pas lus ngal ba 'am lus dub par 'gyur ba med do/ /las kyi rnam smin zad pas mtho ris
8b1(mdo sde): 'phos/ /gang tshe 'di ni lhums zhugs bzhugs pa na/ /de'i yum ngal bas 'dzin par mi byed par/ /de tshe gyur pa 'dir de chos nyid do/ /chos nyid kyis gang gi tshe byang chub sems dpa' shAkya thub pa dga' ldan gyi gnas nas 'phos nas yum gyi lhums na bzhugs pa de'i tshe
8b2(mdo sde): yum de phan chad ji srid 'tsho'i bar du brtul zhugs lnga'i gzhi blangs par gyur te/ ji srid 'tsho'i bar du srog gcod pa spangs te srog gcod pa las slar ldog go/ /ma byin par len pa dang / mi tshangs pa spyod pa dang / du smra ba dang / 'bru'i chang dang / sbyar ba'i chang
8b3(mdo sde): myos par 'gyur ba bag med pa'i gnas spangs te/ 'bru'i chang dang / sbyar ba'i chang myos par 'gyur ba bag med pa'i gnas las slar ldog par byed do/ /srog mi gcod dang ma byin mi len dang / /mi smra dang chang la mi brkam dang / /'khrig pa'i mi tshangs spyod pa spong ba
8b4(mdo sde): 'di/ /'di ni don grub yum gyi chos nyid yin/ /chos nyid kyis gang gi tshe byang chub sems dpa' shAkya thub pa dga' ldan gyi gnas nas 'phos nas yum gyi lhums na bzhugs pa de'i tshe de'i yum 'di lta ste/ skyes pa rnams la 'dod pa dang ldan pa'i yid gtod pa med do/ /nyon mongs
8b5(mdo sde): rnams la chags par mi 'gyur zhing / /de ni 'dod rgyus sems gdungs mi 'gyur la/ /de yum 'dod pa'i yon tan ldan pa yi/ /skyes pa rnams la sems ni gtod pa med/ /de nas dus gzhan zhig na btsun mo sgyu 'phrul chen mo 'dod pa skyes pa kye ma bdag gis rgya mtsho
8b6(mdo sde): chen po bzhi'i chu btung ngo snyam nas des rgyal po zas gtsang la smras pa dang / rgyal po zas gtsang gis mtshan mkhan rnams la smras pa/ ci'i phyir btsun mo 'di lta bu'i 'dod pa skyes/ mtshan mkhan rnams kyis lha btsun mo la sras skyes bu chen po'i mtshan sum cu rtsa gnyis
8b7(mdo sde): kyis sku brgyan pa zhig bltam par 'gyur te de rab tu byung nas shes bya'i rgya mtsho mtha' dag 'thung bar 'gyur ro zhes lung bstan to/ /rgyal po zas gtsang gis smras pa/ gal te 'di la mtsho chen po'i chu ma blud na cir 'gyur/ de rnams kyis smras pa/ sras yan lag ma tshang ba
9a1(mdo sde): zhig btsa' bar 'gyur ro/ /rgyal pos smras pa/ nga'i ming zas gtsang zhes bya ba'i bu yan lag ma tshang bar bya'am/ de'i tshe grong khyer ser skya'i gzhi na kun tu rgyu mig dmar zhes bya ba mig 'phrul la byang ba zhig 'dug pa de rgyal pos bkug nas rgya mtsho chen po las
9a2(mdo sde): chu myur bar khug shig ces bsgo ba dang / des de nyid na 'dug bzhin du rgya mtsho chen po bzhi'i chu drangs te de rnams la btsun mo 'thung du bcug pa dang / de'i 'dod pa skyes pa gang yin pa de dang bral bar gyur to/ /de nas dus gzhan zhig na btsun mo sgyu 'phrul chen mo tshul 'di lta bu'i
9a3(mdo sde): 'dod pa skyes te/ kye ma'o bdag lus lum bi nI'i tshal du zhugs la shing gi rtsar yal ga'i mthar 'dug par bya'o snyam mo/ /de nas rgyal po zas gtsang mas btsun mo sgyu 'phrul chen mo tshul de lta bu'i 'dod pa skyes par rig nas rin po che sna bzhi las byas pa'i khyogs bshams te
9a4(mdo sde): glang po'i tshogs dang / rta'i tshogs dang / shing rta'i tshogs dang / dpung bu chung gi tshogs te dpung gi tshogs yan lag bzhi pa go bskon nas skye bo'i tshogs chen pos yongs su bskor te/ btsun mo sgyu 'phrul chen mo dang lhan cig tu chas nas lum bi nI'i tshal du phyin to/ /
9a5(mdo sde): de nas btsun mo sgyu 'phrul chen mos lum bi ni'i tshal mthong ba na sems rtse gcig par gyur pa dang / de khyogs las babs te/ shing mya ngan 'tshang me tog yang dag par rgyas pa mthong bas dga' ba dang yid bde ba skyes te de der song nas me tog dang / 'dab ma'i g.yur gyis
9a6(mdo sde): dud pa'i yal ga la 'jus te/ bud med rgan pas bskor nas gnas so/ /de nas lha rnams kyi dbang po brgya byin 'di snyam du sems te btsun mo sgyu 'phrul chen mo sras bltam par nye bar gnas kyis ma la bdag gis byang chub sems dpa' de dang po bltam pa na blang bar bya'o/ /
9a7(mdo sde): de nas yang bsams pa/ btsun mo sgyu 'phrul chen mo ni ngo tsha shes pa dang ldan pa yin pas bdag gi mdun du bltam mi phod kyis thabs shig bsham par bya'o snyam nas lha'i dbang po brgya byin bud med rgan mo zhig gi cha byad du sprul te/ des gang gis bud med rgan mo de rnams phyogs
9b1(mdo sde): bcur 'bros par 'gyur ba de lta bu'i rlung dang char drag po zhig sprul nas de rnams bros pa dang / bdag nyid ma ma rgan mo'i cha byad du mngon par sprul nas btsun mo sgyu 'phrul chen mo'i mdun du 'dug go/ /chos nyid kyis byang chub sems dpa' ni mkhyen bzhin du yum gyi lhums
9b2(mdo sde): su 'jug pa dang / mkhyen bzhin du gnas pa dang / mkhyen bzhin du 'byung ba yin no/ /de nas byang chub sems dpa' de 'di snyam du dgongs te gang bdag skyes bu tha mal pa bzhin du mngal gyi sgo nas 'byung ba ni tshul dang 'thun pa ma yin gyis ma la bdag gis yum gyi
9b3(mdo sde): dku g.yas pa brtol la 'byung bar bya'o zhes de nas byang chub sems dpa' yum gyi dku g.yas pa brtol te byung ba dang / lha'i dbang po brgya byin gyis lag pa gnyis kyis blangs pa dang / byang chub sems dpa' 'di snyam du dgongs te brgya byin 'di bdag gis byang chub sems
9b4(mdo sde): dpa' 'di blangs so zhes dregs pa skye bar 'gyur bar mkhyen nas ngo bo nyid kyi rdo rje'i snying po can gyi skur byin gyis brlabs te lhums su ni yum 'dzin pas nyon mongs par ma gyur cig snyam du dgongs nas yang bar mdzad de bzhugs pa yin no/ /de nas lha'i dbang po brgya byin
9b5(mdo sde): gyis 'dzin par ma nus pa dang 'dar bar gyur to/ /byang chub sems dpas bka' stsal pa/ kau shi ka thong thong / de skad ces bka' stsal pa dang / lha'i dbang po brgya byin gyis byang chub sems dpa' sa la bzhag go/ /bzhag pa tsam gyi mod la sus kyang ma
9b6(mdo sde): bzung bar phyogs bzhir gzigs nas gom pa bdun bdun bor zhing tshig tu yang gsung ba/ kau shi ka phyogs 'di gang yin/ byang chub sems dpa' shar phyogs lags so/ /byang chub sems dpas bka' stsal pa/ kau shi ka sems can thams cad kyi sngon du 'gro
9b7(mdo sde): bar bya'o/ /phyogs 'di gang yin/ lho phyogs lags so/ /'gro ba thams cad kyi yon gnas su gyur par bya'o/ /phyogs 'di gang yin/ byang phyogs lags so/ /srid pa'i rgya mtsho las brgal bar bya'o/ /phyogs 'di gang yin/ nub phyogs lags so/ /
10a1(mdo sde): nga'i skye ba tha ma ni 'di yin par 'gyur ro/ /skye 'chi mthar byed de ni bltams pa na/ /sa la gom pa bdun ni bzhud nas su/ /'di nga'i skye ba tha mar gyur yin zhes/ /'jig rten gsum gyi bla ma gcig pus gsungs/ /chos nyid kyis byang chub sems
10a2(mdo sde): dpa' shAkya thub pa yum gyi lhums nas byung ba de'i tshe sa chen po 'di shin tu g.yos par gyur/ 'jig rten 'di thams cad snang ba rgya chen pos gsal bar gyur cing 'jig rten na 'jig rten gyi bar gyi mun pa mun gnag smag tu gyur pa gang du nyi ma dang zla ba 'di ltar rdzu 'phrul che ba/ 'di
10a3(mdo sde): ltar mthu che ba dag gis kyang 'od kyis snang bar mi nus pa de dag kyang de'i tshe snang ba chen pos gsal bar gyur to/ /der sems can gang dag skyes pa de dag rang gi lag pa brkyang ba yang mi mthong ba las de rnams snang ba des sems can gcig gis gcig mthong nas/ shes ldan dag
10a4(mdo sde): sems can gzhan yang 'dir skyes so/ /shes ldan dag sems can gzhan yang 'dir skyes so zhes bya bar shes so/ /gang tshe rnam 'dren bltam par gyur pa na/ /de tshe sa ni rir bcas shin tu g.yos/ /gang gis 'jig rten par yang skad cig gis/ /snang byed 'od gsal
10a5(mdo sde): de yang byung bar gyur/ /de nas rgyal po zas gtsang mas sa g.yos pa chen po dang snang ba rgya chen po mthong ba dang / byang chub sems dpa' la bskor ba byas te zhabs gnyis la phyag byas nas 'di skad ces smras so/ /'di lta bu'i rdzu 'phrul che ba dang mthu che ba'i bu skyes pa ni
10a6(mdo sde): bdag gis rnyed pa legs par rnyed do/ /chos nyid kyis gang gi tshe byang chub sems dpa' shAkya thub pa yum gyi lhums nas bltam pa na ral gri shubs nas phyung ba bzhin du mngal gyi dri ma dang / sha ma'i dri ma dang / khrag gi dri ma dang / mi gtsang ba gzhan dang gzhan sna
10a7(mdo sde): tshogs kyis ma gos so/ /ji ltar 'od gsal tshon shel bzang po dang / /ka shi ras gtsang phan tshun gos mi 'gyur/ /de bzhin thub de lhums nas byung ba na/ /gser sbyangs me chen nang nas bton pa 'dra/ /chos nyid kyis byang chub sems dpa' shAkya thub pa
10b1(mdo sde): yum gyi lhums nas bltam pa de'i tshe de'i yum mi 'dug mi nyal te 'greng bzhin du rgyal rigs ma des rgyal rigs bltam par byed do/ /de ni mi 'dug nyal ba'ang ma yin te/ /yan lag lnga ldan tshul khrims kyis brgyan pas/ /de ni 'greng bzhin shin tu dge ba
10b2(mdo sde): yi/ /gzhon nu de 'dir brgya byin dag gis blangs/ /chos nyid kyis gang gi tshe byang chub sems dpa' shAkya thub pa yum gyi lhums nas bltam pa de'i tshe de'i dbu'i steng nas lha rnams gdugs dkar po nor bu'i yu ba can dag 'dzin to/ /dri med zla ba'i dkyil
10b3(mdo sde): 'khor 'od 'dra'i gdugs/ /lha yi gtso bos dbu yi steng nas 'dzin/ /gdub 'khrol 'od zer gyis 'bar lag pa dang / /rnga yab bzang gis 'di la g.yob par byed/ /chos nyid kyis gang gi tshe byang chub sems dpa' shAkya thub pa bltam pa'i mod la
10b4(mdo sde): bar snang las chu bsil ba gcig dang / chu dron mo gcig ste/ chu gnyis kyi rgyun spyi gtsug gi steng du 'bab cing des byang chub sems dpa' khrus mdzad do/ /dri med rab dag bsil dang de bzhin dro'i/ /chu yis rkang gnyis gtso bo khrus mdzad de/ /rigs
10b5(mdo sde): rgyud gang du byang chub sems dpa' 'khrungs/ /klu rnams de la'ang mchod pa byed par gyur/ /chos nyid kyis byang chub sems dpa' bltam pa'i mod la skrun pa'i yum gyi mdun du chu mig chen po byung nas 'babs par gyur te de la de'i yum khrus chu'i bya ba byed do/ /rkang gnyis
10b6(mdo sde): gtso bo gzhon nu bltam pa na/ /lha de rnams ni shin tu yid dga' bas/ /der ni chu bzang phyung bar gyur pa la/ /de yum der ni chu yis bya ba byed/ /lha yi rol mo shin tu sgra snyan rnams/ /shin tu dga' ba mchog tu rdung bar byed/ /de rnams gos dang phreng ba 'thor byed
10b7(mdo sde): cing / /gzhan dag rab tu 'dud cing de bzhin bstod/ /chos nyid kyis byang chub sems dpa' bltam pa'i mod la lhas bar snang las lha'i ud pal dang / pad ma dang / ku mu da dang / pad ma dkar po dang / a ga ru'i phye ma dang / rgya spos kyi phye ma dang / tsan dan gyi phye ma dang /
11a1(mdo sde): ta ma la'i 'dab mas 'thor ro/ /lha'i me tog man dA ra bas kyang 'thor ro/ /lha'i sil snyan rnams kyang sgra 'byin to/ /gos dag kyang 'thor bar byed do/ /mkhas pas btud pa'i sangs rgyas bltam pa na/ /dri zhim dri mchog char ni phab pa dang / /de
11a2(mdo sde): dang des na rang spobs tshul 'thun pa'i/ /rab dga'i sems kyis bstod pa rjod par byed/ /'dis ni byang chub mchog dag thob 'gyur zhing / /sdug bsngal zad pa'i 'gro phan mdzad gyur la/ /'gro ba mi shes rab rib mig ldongs la/ /sman pa mchog 'di mig ni rab stsol
11a3(mdo sde): 'gyur/ /'di ni rmongs pas mig khebs long ba yi/ /'gro ba'i sgron ma chen po nyid du 'gyur/ /lta ngan gyis brlag log pa'i lam zhugs la/ /ma 'tshol drang ba'i lam ni ston par 'gyur/ /ngan 'gro'i lam ni ma lus 'gog 'gyur zhing / /lha yi gnas kyis ni
11a4(mdo sde): 'byed 'gyur zhes/ /'og min bar na gnas pa'i lha rnams ni/ /lha yi gnas su yang yang sgrogs par byed/ /gang gi tshe byang chub sems dpa' shAkya thub pa bltam pa de nyid kyi tshe mnyan yod du rtsibs kyis 'phur tshangs byin bu btsas pa na tshangs byin 'di snyam du sems
11a5(mdo sde): te/ bdag gi bu btsas pa na yul gsal ba gsal ba bzhin du snang bas de bas na 'di'i ming gsal rgyal zhes bya bar gdags so zhes btags so/ /rgyal po'i khab kyi grong khyer na rgyal po pad ma chen po bu btsas pa na pad ma chen po 'di snyam du sems te/ bdag gi bu
11a6(mdo sde): btsas pa na 'jig rten nyi ma'i gzugs shar ba ltar snang zhing gzugs can ma'i bu yin pas 'di'i ming gzugs can snying po zhes bya bar gdags so zhes btags so/ /ko'u shAm bi na rgyal po dmag brgya pa bu btsas pa na dmag brgya pa 'di snyam du sems te/ bdag gi
11a7(mdo sde): bu btsas pa na 'jig rten nyi ma shar ba ltar snang bar gyur pas 'di'i ming shar ba zhes bya bar gdags so zhes btags so/ /grong khyer 'phags rgyal du rgyal po mu khyud mtha' yas bu btsas pa na de 'di snyam du sems te/ bdag gi bu btsas pa na 'jig rten sgron mas snang ba
11b1(mdo sde): lta bur gyur pas 'di'i ming rab snang zhes bya bar gdags so zhes btags te/ de ni de lta ma yin no/ /'on kyang de thams cad ni byang chub sems dpa'i mthu yin no/ /gang gi tshe byang chub sems dpa' shAkya thub pa bltam pa de nyid kyi tshe dga' bo la sogs pa shAkya'i gzhon
11b2(mdo sde): nu lnga brgya btsas pa dang / grags 'dzin ma la sogs pa shAkya'i gzhon nu ma lnga brgya btsas pa dang / 'dun pa la sogs pa rim gro pa lnga brgya btsas pa dang / bsngags ldan la sogs pa rta lnga brgya 'brangs so/ /lha rnams kyis gter lnga'i kha yang nye bar bstan to/ /
11b3(mdo sde): khams kyi rgyal phran rnams dang / mkhar gyi rgyal po rnams kyis rab tu btud cing thams cad kyis kyang dpya phul lo/ /de nas rgyal po zas gtsang ma 'di snyam du sems te/ bdag gi bu btsas pa na 'dod pa thams cad grub pas na gzhon nu 'di'i ming don thams cad grub pa zhes
11b4(mdo sde): bya'o zhes byang chub sems dpa' la thog mar mtshan btags so/ /chos nyid kyis byang chub sems dpa' shAkya thub pa bltam pa'i mod la yab yum gyis mtshan mkhan dang / ltas mkhan gyi bram ze rnams la nye bar ston pa yin pas/ shes ldan dag cig gzhon nu gang dag dang
11b5(mdo sde): ldan na 'gro ba gnyis su 'gyur gyi gzhan du ni ma yin te gal te khyim pa khyim na gnas par gyur na 'khor los sgyur ba'i rgyal po mtha' bzhir rnam par rgyal ba/ chos kyi rgyal po chos dang ldan pa/ rin po che sna bdun dang ldan par 'gyur te/ de'i rin po che sna bdun ni 'di lta bu dag 'byung
11b6(mdo sde): ste/ /'di lta ste/ /'khor lo rin po che dang / glang po rin po che dang / rta rin po che dang / nor bu rin po che dang / bud med rin po che dang / khyim bdag rin po che dang / bdun pa ni blon po rin po che'o/ /bu dpa' ba/ rtul phod pa/ yan lag mchog gi gzugs dang ldan
11b7(mdo sde): pa/ pha rol gyi sde rab tu 'joms pa stong 'byung ba de rgya mtsho la thug pa'i sa chen po ma lus par gnod par sdo ba med cing 'tshe ba med pa 'di nyid chad pa med cing mtshon gyis 'debs pa med pa/ chos dang 'thun pas legs par phab ste gnas par 'gyur ro/ /gal te skra dang kha
12a1(mdo sde): spu bregs nas gos ngur smrig bgos te/ dad pa yang dag pa kho nas khyim nas khyim med par rab tu byung na/ de bzhin gshegs pa dgra bcom pa yang dag par rdzogs pa'i sangs rgyas zhes bya bar 'jig rten du sgra rnam par grags par 'gyur ba skyes bu chen
12a2(mdo sde): po'i mtshan sum cu rtsa gnyis dang ldan nas lha mad lags te/ gzhon nu skyes bu chen po'i mtshan sum cu rtsa gnyis dang ldan pa ni 'gro ba gnyis su 'gyur gyi gzhan du ni ma yin te zhes bya ba nas yang dag par rdzogs pa'i sangs rgyas zhes bya bar 'jig rten du gdags par 'gyur
12a3(mdo sde): zhes bya ba'i bar du ste/ snga ma bzhin du 'di ni 'dir chos nyid yin no/ /de la 'di skad ces bya ste/ rgyal pos gzhon nu bltam nas skyes bu yi/ /mtshan shes bram ze la dris de tshe smras/ /rgyal bu gal te khyim na gnas gyur na/ /nges par 'di ni mi dbang dag tu 'gyur/ /
12a4(mdo sde): brtul bar ldan zhing rgyal po gzhan rnams kyi/ /spyi la dbang ba'i 'khor los sgyur bar 'gyur/ /'di ni gling rnams kun tu mngon rgyal ba'i/ /chos kyi rgyal srid dag ni byed par 'gyur/ /rin chen gyur pa 'di ni rin chen bdun/ /mi mchog bsod nams las kyis
12a5(mdo sde): 'thob par 'gyur/ /gang gi mthu yis sa ni ma lus pa/ /'di ni lung mi gcog par spyod par 'gyur/ /gser las legs byas lte ba shin tu zlum/ /rtsibs stong ldan zhing mu khyud ma nyams bzang / /dang por sa la rnam par rgyal 'gyur gang / /'khor lo de 'dis
12a6(mdo sde): dang por thob par 'gyur/ /yan lag thams cad legs skyes sa la ni/ /rab gnas gangs can rtse 'dra'i glang po'i mchog /rgyal po la 'os mkha' la 'gro ba yi/ /rin chen mchog ni gnyis pa 'dis 'thob 'gyur/ /tho rangs dus su phyogs kun ma lus pa'i/ /
12a7(mdo sde): sa rnams bskor nas slar ni ldog gyur gang / /rma bya'i mgrin 'dra spu ni yid 'ong ba'i/ /rin chen rta ni 'di yis 'thob par 'gyur/ /rin chen dri med bai dUr+ya rang bzhin/ /kun tu dpag tshad tsam du snang byed pa/ /dri med mtshan mo ci 'dra nyin de bzhin/ /rin chen mchog ni
12b1(mdo sde): bzhi pa 'thob par 'gyur/ /gang zhig reg dri gzugs dang mdangs ldan pa'i/ /bud med dam pa dregs ldan rnams kyi mchog /lha mo bzhin du yon tan kun ldan pa/ /bud med rin chen de 'dir 'thob par 'gyur/ /gang yang 'di na rgyal la mu tig dang / /
12b2(mdo sde): gser sogs shin tu mang po 'bul ba yi/ /nor ldan mtshungs par nor mang khyim bdag ni/ /rin chen thob nas rnam par spyod par 'gyur/ /'gro dang kun tu gnas dang rnam ldog dang / /ma lus dpung la mkhas par byed pa yi/ /dpa' ldan bdun pa 'byung bar
12b3(mdo sde): 'gyur ba ni/ /mi yi rin chen blon po zhes bya yin/ /dpa' zhing rtul phod yan lag mchog gzugs ldan/ /bu stong dag ni 'di la 'byung 'gyur zhing / /gang gi gzi brjid shin tu stobs che zhing / /sa bdag gzhan dag 'dud par byed pa 'byung / /gal te
12b4(mdo sde): khyim ni nyes mang gis dkrugs pa/ /rab 'bar shing ni bya yis spong ba ltar/ /nye bar zhi phyir nags su nges song na/ /de 'dir ring por mi thogs sangs rgyas 'gyur/ /khyod kyi sras 'di deng ni 'di 'dra ba/ /gzhon nu 'gro ba'i rin chen gcig bltam pa/ /'gro ba
12b5(mdo sde): gnyis las gzhan du mi 'gro ba/ /de ltar sngags kyi tshig las mthong ba lags/ /shes ldan dag gang dag dang ldan pa'i skyes bu chen po 'gro ba gnyis su 'gyur gyi gzhan du ma yin zhes bya ba nas snga ma bzhin du 'jig rten gyi sgra rnam par grags par 'gyur zhes bya ba'i bar
12b6(mdo sde): gyi skyes bu chen po'i mtshan sum cu rtsa gnyis po ni gang dag yin/ lha gzhon nu'i zhabs shin tu gnas pa lags so/ /zhabs gnyis shin tu gnas pa nyid kyis sa la mnyam par 'bab ste/ lha 'di ni gzhon nu'i skyes bu chen po'i skyes bu chen po'i mtshan lags so/ /de'i
12b7(mdo sde): zhabs kyi mthil gyi ngos gnyis la 'khor lo rtsibs stong pa lte ba dang mu khyud du bcas pa rnam pa thams cad yongs su rdzogs pa mchis te/ lha 'di ni gzhon nu'i skyes bu chen po'i skyes bu chen po'i mtshan lags so/ /lha gzhon nu'i sor mo ring ba dang / zhabs kyi rting pa yangs pa
13a1(mdo sde): dang / de'i phyag dang zhabs 'jam zhing gzhon sha chags pa lags te/ phyag dang zhabs 'jam zhing gzhon sha chags pa ni dper na/ shing bal gyi 'da' ba 'am/ ras bal gyi 'da' ba bzhin no/ /lha 'di ni gzhon nu'i skyes bu chen po'i skyes bu chen po'i
13a2(mdo sde): mtshan lags so/ /lha gzhon nu'i phyag dang zhabs dra bar 'brel pa lags te/ de'i phyag dang zhabs dra bar 'brel pa ni dper na ngang pa'i rgyal po gzhon nu bzhin no/ /lha 'di ni gzhon nu'i skyes bu chen po'i skyes bu chen po'i mtshan lags so/ /lha gzhon nu'i zhabs
13a3(mdo sde): long mo'i tshigs mi mngon pa dang / byin pa e na ya'i lta bu dang / sku mdud pa dang / sku bzhengs bzhin du ma btud par phyag pus mo'i lha nga gnyis slebs shing reg pa ste/ lha 'di ni gzhon nu'i skyes bu chen po'i skyes bu chen po'i mtshan lags so/ /lha
13a4(mdo sde): gzhon nu ni mdoms kyi sba ba sbubs su nub pa lags te/ de'i mdoms kyi sba ba sbubs su nub pa ni dper na glang po che cang shes kyi'am/ rta cang shes byung ma thag gi bzhin no/ /lha 'di ni gzhon nu'i skyes bu chen po'i skyes bu chen po'i mtshan lags so/ /lha gzhon nu'i sku
13a5(mdo sde): ci srid par 'dom yang de srid la/ 'dom ci srid par sku yang de srid pas shing n+ya gro d+ha ltar chu zheng gab pa lags te/ lha 'di ni gzhon nu'i skyes bu chen po'i skyes bu chen po'i mtshan lags so/ /lha gzhon nu'i ro stod kyi spu re re nas skye zhing de'i sku la spu re re nas skye ba yang
13a6(mdo sde): mthing ga la g.yas phyogs su 'khyil bar skye lags te/ lha 'di ni gzhon nu'i skyes bu chen po'i skyes bu chen po'i mtshan lags so/ /lha gzhon nu ni mdog gser 'dra ba dang / 'od 'dom gang ba dang / pags pa srab cing mdog gser gyi 'dra ba lags te/ pags pa srab
13a7(mdo sde): pa nyid kyis rdul dang dri mas sku la mi gos pa ste/ /lha 'di ni gzhon nu'i skyes bu chen po'i skyes bu chen po'i mtshan lags so/ /lha gzhon nu'i sku ni bdun mtho ba ste sku bdun mtho bar 'khrungs pa ni phyag gnyis dang / zhabs gnyis dang / dpung mgo gnyis dang ltag pa lags
13b1(mdo sde): te/ lha 'di ni gzhon nu'i skyes bu chen po'i skyes bu chen po'i mtshan lags so/ /lha gzhon nu ni thal gong rgyas pa dang / sku ro stod seng ge'i 'dra ba dang / sku drang zhing kho lag che ba dang / dpung mgo shin tu zlum pa dang / tshems bzhi bcu mnga' ba dang / tshems mnyam
13b2(mdo sde): pa dang / tshems thags bzang ba dang / mche ba shin tu dkar ba dang / 'gram pa seng ge'i 'dra ba dang / ro bro ba'i mchog dang ldan pa lags te/ /lha 'di ni gzhon nu'i skyes bu chen po'i skyes bu chen po'i mtshan lags so/ /lha gzhon nu ni ljags shin tu ring zhing srab
13b3(mdo sde): pa lags te/ ljags shin tu ring ba nyid dang / srab pa nyid kyi phyir ljags zhal nas phyang bas skra mtshams nas bzung ste/ zhal gyi dkyil 'khor thams cad kyi bar du yog par mdzad pa ste/ lha 'di ni gzhon nu'i skyes bu chen po'i skyes bu chen po'i mtshan lags so/ /lha
13b4(mdo sde): gzhon nu ni tshangs pa'i dbyangs dang / ka la ping ka'i skad ltar yid du 'ong ba dang / rnga'i dbyangs can lags te/ lha 'di ni gzhon nu'i skyes bu chen po'i skyes bu chen po'i mtshan lags so/ /lha gzhon nu'i spyan mthon mthing la ba'i rdzi ma lta bu dang / gtsug tor dang ldan
13b5(mdo sde): pa dang / smin mtshams kyi mdzod spu dung ltar dkar zhing g.yas su 'khyil ba lags te/ lha 'di ni gzhon nu'i skyes bu chen po'i skyes bu chen po'i mtshan lags so/ /lha 'di dag ni gang dang ldan pa'i 'gro ba gnyis su 'gyur gyi gzhan du ni ma lags pa zhes bya ba nas snga ma bzhin
13b6(mdo sde): du 'jig rten du sgra rnam par grags par 'gyur ro zhes bya ba'i bar gyi skyes bu chen po'i mtshan sum cu rtsa gnyis lags so/ /bdag nyid legs bsgoms sku la ni/ /sku yi tha ma 'dzin mdzad pa'i/ /thub pa chen po'i mtshan rnams ni/ /de ni bdag gis brjod par
13b7(mdo sde): bgyi/ /'di zhabs shin tu gnas pa ste/ /sa la mnyam par 'bab pa yin/ /'di zhabs phyag gi mthil la ni/ /'khor lo shin tu dbyibs legs skyes/ /'di zhabs rting pa yangs pa dang / /de ni sor mo ring zhing mdzes/ /phyag zhabs dra bar 'brel pa
14a1(mdo sde): dang / /shing bal lta bur 'jam pa dang / /'di'i zhabs long bu'i tshigs mi mngon/ /byin pa e ne ya dang mtshungs/ /mi mchog sku yang ma btud par/ /phyag gis pus mo'i lha nga slebs/ /mdoms kyi sba ba sbubs su nub/ /n+ya gro d+ha ltar
14a2(mdo sde): chu zheng gab/ /ro stod spu ni re re nas/ /skye zhing de spu g.yas su 'khyil/ /mdog ni gser sbyangs 'dra ba dang / /kun nas 'dom gang 'od dang ldan/ /bcom ldan de ni pags srab cing / /'di sku bdun ni mtho ba ste/ /bcom ldan thal gong rgyas pa dang / /sku stod
14a3(mdo sde): seng ge 'dra ba dang / /sku drang kho lag che ba dang / /dpung mgo shin tu zlum pa dang / /bcu phrag bzhi yi tshems rnams ni/ /yongs su rdzogs shing ma tshang med/ /mnyam dang thags bzang nyid du ni/ /de yi tshems ni legs par gnas/ /rab dkar 'gram pa seng ge 'dra/ /
14a4(mdo sde): ro bro mchog dang ldan pa dang / /ljags ni shin tu srab pa dang / /bcom ldan tshangs pa'i dbyangs dang ldan/ /rdzi ma ba 'dra spyan mthon mthing / /smin ma'i mtshams kyi mdzod spu ni/ /dung ltar dkar zhing g.yas su 'khyil/ /mtshan bzang sum cu rtsa gnyis 'di/ /gang
14a5(mdo sde): zhig la ni 'byung 'gyur ba/ /de ni 'gro ba gnyis 'gyur gyi/ /gsum par 'gyur ba ma lags so/ /'di ni gal te khyim gnas na/ /'khor los sgyur rgyal nyid 'gyur te/ /dran ldan bu ni mang ba dang / gnod pa chung zhing mkhas par 'gyur/ /gal te rab byung
14a6(mdo sde): rdzogs sangs rgyas/ /gang zag mnyam pa med par 'gyur/ /bshos dang btung dang na bza' dang / /gzims cha rnams kyang rnyed 'gyur la/ /'di yi 'khor ni mi phyed cing / /lus can kun gyi yid du 'ong / /lha rnams rjes su 'brang ba dang / /mi rnams kyang ni de
14a7(mdo sde): bzhin te/ /chos kyi bdag po mchog 'gyur zhing / /mi yul dag tu'ang de bzhin 'gyur/ /mnyam pa med cing 'dra ba med/ /rnam 'dren mtshungs pa med par 'gyur/ /lha 'di ni gzhon nu'i skyes bu chen po'i mtshan lags te/ gang dang ldan na 'gro ba gnyis su 'gyur gyi
14b1(mdo sde): gzhan ni ma lags zhes bya ba ni snga ma bzhin no/ /chos nyid kyis byang chub sems dpa' shAkya thub pa bltam nas zhag bdun lon pa dang / de skrun pa'i yum nongs par gyur te/ nongs ma thag tu sum cu rtsa gsum gyi lha'i ris gya nom par skyes so/ /de nas rgyal po zas
14b2(mdo sde): gtsang mas byang chub sems dpa' ma ma rnams la gtad nas ma ma khyed kyis gzhon nu 'di dus dus su sku mnye byos shig / dus dus su khrus byos shig /dus dus su zas byin cig /dus dus su yang dag pa'i bde bas bsnyen bkur byos shig /ma ma dga' ba'i lag pa
14b3(mdo sde): gnyis kyis de blangs nas dus dus su sku mnye byed/ dus dus su khrus byed/ dus dus su zas byin/ dus dus su yang dag pa'i bde bas bsnyen bkur byed do/ /yang de'i tshe dri shin tu yid du 'ong ba'i ngo bo gang yin pa de rnams byugs shing rgyan thams cad kyis brgyan nas yab
14b4(mdo sde): zas gtsang la phul ba dang / rgyal po zas gtsang gis de blangs te dga' bas pang du bzhag nas yang dang yang du rtog cing dga' ba skyed do/ /chos nyid kyis byang chub sems dpa' shAkya thub pa ni gzugs bzang ba/ mdzes pa/ blta na sdug pa/ mi'i kha dog las yang
14b5(mdo sde): dag par 'das la lha'i kha dog ma thob pa/ skyes pa dang / bud med rnams kyis bltas pa na ngoms mi shes shing dga' ba 'thob ste/ dper na 'dzam bu'i chu bo'i gser la mgar ba mkhas pas/ rgyan brdungs pa/ la ba dkar po sar pa'i steng du bzhag na shin tu gsal
14b6(mdo sde): zhing 'bar la rnam par 'tsher ba de bzhin du byang chub sems dpa' shAkya thub pa gzugs bzang ba/ mdzes pa blta na sdug pa/ mi'i kha dog las 'das shing lha'i kha dog ni ma thob pa yin no/ /chos nyid kyis byang chub sems dpa' shAkya thub pa skye bo'i tshogs chen po'i snying du sdug
14b7(mdo sde): pa dang yid du 'ong bar 'gyur te/ /yang 'di skye bo'i tshogs chen pos de phrag pa nas phrag par spo bar byed pa ni dper na ston ka'i pad ma skye bo'i tshogs chen po'i snying du sdug cing yid du 'ong bas skye bo'i tshogs chen pos de lag pa nas lag par brgyud par byed pa bzhin te snga ma bzhin
15a1(mdo sde): no/ /chos nyid kyis byang chub sems dpa' bltam pa'i mod nas spyan mi 'dzums par gzugs rnams la lta ste/ de spyan mi 'dzums pa ni dper na sum cu rtsa gsum gyi lha rnams bzhin no/ /chos nyid kyis byang chub sems dpa' bltam pa'i mod nas sngon gyi las
15a2(mdo sde): kyi rnam par smin pa las skyes pa'i lha'i spyan des de nyin dang mtshan du dpag tshad gcig kho ra khor yug tu gzigs so/ /las bcas las byung dri med spyan gyis ni/ /gzugs chen po dang de bzhin phra rab rnams/ /nyin dang mtshan du khor yug dpag tshad gcig /mdun
15a3(mdo sde): na gnas pa bzhin du'ang gzigs par 'gyur/ /chos nyid kyis byang chub sems dpa' bltam pa'i mod nas gsung snyan cing 'jebs pa dang / gsung snyan pa dang / gsung yid du 'ong ba yin te/ dper na gangs can gyi bya skad snyan cing 'jebs pa dang / skad snyan pa dang /
15a4(mdo sde): yid du 'ong ba de bzhin du byang chub sems dpa' bltam pa'i mod nas gsung snyan cing 'jebs pa dang / gsung snyan pa dang / gsung yid du 'ong ba yin no/ /ri bo kun 'dzin la drang srong nyon mongs med ces bya ba mngon par shes pa lnga dang ldan pa/ byams pa'i bdag nyid can snying
15a5(mdo sde): rje dang ldan pa/ skye dgu la mnyes gshin pa zhig gnas te de la tsha bo mis byin zhes bya ba yod pa dang / de de'i tshe phug tu zhugs te bsam gtan byed pa na byang chub sems dpa' bltam ste/ /'jig rten thams cad snang ba rgya chen pos gsal bar gyur pa'i snang ba de mthong ba dang nyon mongs med
15a6(mdo sde): la smras pa/ mkhan po 'dir ni nyi ma thams cad dag /cig car byung bar gyur tam ci/ /'di ltar ri ni phug bcas pa/ /'di ni 'od kyis gsal bar gyur/ /nyon mongs med kyis de la smras pa/ nyi ma'i 'od ni rgyun du rno/ /bu gcig snang ba 'di dag ni/ /yan lag reg
15a7(mdo sde): na 'od bsil bas/ /nges par thub pa de yi 'od/ /byang chub sems dpa' 'od can ni/ /nges par lhums nas bltam gyur la/ /bltams nas sems dpa' chen po de'i/ /'od zer gser dang 'dra ba ni/ /dri ma med pa 'di dag gis/ /'jig rten gsum ni snang byas yin/ /
15b1(mdo sde): mis byin gyis smras pa/ mkhan po bzhud/ ci re zhig 'khor los sgyur ba'i rgyal por 'gyur ram/ 'on te bla na med pa'i ye shes rtogs par 'gyur ba rang nyid kyis blta bar mdzod cig /drang srong nyon mongs med kyis smras pa/ da ltar na ni rgyal po zas gtsang ma'i
15b2(mdo sde): khyim nyi 'og gi rgyal po dang / mkhar gyi rgyal po dang / tshong pa dang / tshong dpon dang / ded dpon rnams dang / bram ze dang / khyim bdag brgya stong dpag tu med pas kun tu khyab nas 'dug gis gang gi tshe de dben par gyur pa de'i tshe rgyal po zas gtsang ma'i gan du 'gro
15b3(mdo sde): bar bya'o/ /de nas rgyal po zas gtsang ma 'di snyam du kye ma'o drang srong nyon mongs med rkang gis ser skya'i gzhir 'ongs na ci ma rung snyam du sems so/ /de nas drang srong nyon mongs med steng gi nam mkha' la mngon par 'phags nas rgyal po zas gtsang ma'i pho brang sgor phyin
15b4(mdo sde): pa dang / ji tsam na sgo srungs kyis rgyal po zas gtsang ma la lha dgyes pa bskyed du gsol/ drang srong nyon mongs med 'dir mchis so zhes rig par byas pa dang / rgyal po zas gtsang mas thos te dga' ba dang / mgu ba dang / rab tu dga' ba dang / mchog tu rangs pa
15b5(mdo sde): byung nas mchog tu gus pas mchod de 'di skad ces smras so/ /drang srong chen po legs par 'ongs so/ /dgos pa ci zhig la 'ongs/ nyon mongs med kyis smras pa/ rgyal po chen po bdag ni 'dir/ /khyed sras blta ba'i phyir mchis te/ /'jig rten gtso bo rnam
15b6(mdo sde): 'dren pa/ /thub pa de ni mthong bar 'tshal/ /rgyal pos smras pa/ gal te de lta na ni gzhon nu gnyid log gis sad kyi bar du re zhig sdod cig /nyon mongs med kyis smras pa/ rigs dang ldan pa'i rta rnams ni/ /mtshan mo'i bzhi cha nyal ba ltar/ /dgos pa don
15b7(mdo sde): gnyer rnams kyi gnyid/ /mig la yun ring mi gnas so/ /de nas gzhon nu shAkya thub pa ma ma'i pang na 'dug pa drang srong nyon mongs med la byin pa dang / drang srong nyon mongs med kyis lag pa gnyis kyis blangs nas yud tsam brtags te smras pa/ lha gzhon nu 'di mtshan mkhan
16a1(mdo sde): rnams kyis ji skad lung bstan/ rgyal po zas gtsang mas smras pa/ rin po che sna bdun dang ldan pa'i 'khor los sgyur ba'i rgyal por 'gyur ro zhes zer ro/ /de nas drang srong nyon mongs med kyis byang chub sems dpa' mthong nas tshigs su bcad de smras
16a2(mdo sde): pa/ sa bdag rtog pa po rnams blo 'khrul te/ /rtsod pa'i dus na 'khor los sgyur mi 'byung / /bsod nams mchog gis chos kyi mdzod 'di ni/ /nyes las rnam par rgyal nas sangs rgyas 'gyur/ /mtshan mi gsal dang ldan na mi dbang po/ /gling bzhi rnams kyi bdag
16a3(mdo sde): po dbang phyug 'gyur/ /thub dbang mtshan ni shin tu gsal bas na/ /mi mchog sangs rgyas chos kyi 'khor los sgyur/ /de nas drang srong nyon mongs med kyis bdag nyid kyi tshe'i mtha'i nges pa dang / byang chub sems dpa'i mngon par byang chub pa brtag pa la zhugs
16a4(mdo sde): pa dang / byang chub sems dpa' lo nyi shu rtsa dgu bzhes nas/ khab nas byung nas lo drug tu dka' ba spyod par 'gyur te de nas bdud rtsi rtogs par 'gyur bar mthong ngo / /bdag ni bar skabs der 'chi ba'i dus byed par mthong nas de mig mchi mas gang ste 'dug pa
16a5(mdo sde): rgyal po zas gtsang gis mthong nas dngangs nas tshigs su bcad de smras pa/ skyes pa bud med rnams kyis mthong ba na/ /ngoms par mi 'gyur dga' ba thob 'gyur ba/ /lus bzang dge byed de ni 'dir mthong nas/ /drang srong chen po ci slad ngu bzhin gyur/ /
16a6(mdo sde): gang las bdag gi gzhon nu 'jigs pa'am/ /tshe zad 'gyur ba nye bar mi gnas grang / /de ni myur du legs par bdag la smros/ /khyod kyi mchi mas bdag ni 'dar bar gyur/ /drang srong nyon mongs med kyis kyang tshigs su bcad de smras pa/ gal te 'di yi steng
16a7(mdo sde): du nam mkha' las/ /rdo rje ser drag 'phangs pa bab gyur kyang / /thub pa chen po'i sku la ba spu ni/ /nyag ma gcig kyang g.yos par mi nus so/ /me chen rlung gi shugs kyis bdas pa dang / /mtshon cha rnon po shin tu mi bzad dang / /drag po'i dug dang sbrul gyi dug
16b1(mdo sde): rnon yang / /gzhon nu la bab skad cig 'jigs mi 'gyur/ /thugs rje nyid la gnas gyur gang lags pa/ /'jigs pas nyen pa rnams la mi 'jigs stsol/ /de ni 'jig rten kun gyi 'jigs 'joms na/ /mi dbang 'di la 'jigs pa ga la 'byung / /
16b2(mdo sde): 'jig rten na ni bdag nyid che rnams kyi/ /gtsor gyur bdag nyid chen po gang zhig la/ /tshangs bcas lha yang rtag tu srung byed pa/ /mi dbang de la 'jigs pa ga la 'byung / /mi dbang bdag gi rgud pa mthong nas ni/ /gang phyir zhi ba mi 'thob bdag tu mod/ /chos
16b3(mdo sde): kyi mchog mdzod 'di dang phrad nas ni/ /don ma thob par bdag ni 'chi bar 'gyur/ /gang dag smra ba dam pa mtshungs med pa/ /'di yi chos thos 'gyur zhing thos nas kyang / /rab tu zhi ba'i pha rol 'gro de dag /skyid cing bsod nams ldan la rims nad bral/ /
16b4(mdo sde): de nas drang srong nyon mongs med byang chub sems dpa' la reg pa'i mthus de'i rdzu 'phrul nyams so/ /nyams pa dang nyon mongs med kyis smras pa/ rkang kho nas grong khyer nas phyir 'byung bar bya'o/ /de nas rgyal po zas gtsang mas thos pa dang grong khyer thams cad rdo ba dang /
16b5(mdo sde): gseg ma dang / gyo mo rnams bsal nas spos dang / phye mas khyab par byed du bcug go/ /de nas drang srong nyon mongs med 'byor pa chen pos grong khyer nas byung ste/ rim gyis ri bo kun 'dzin du phyin pa dang mis byin la smras pa/ ngas gzhon nu mthong ste/ bla na med pa'i ye
16b6(mdo sde): shes rtogs par 'gyur na ngas ni de sleb par mi 'gyur te nga ni bar skabs su dus byed par 'gyur gyis khyod ni de'i thad du rab tu byung la/ nga rgyal dang dregs pa nges par bcom par gyur pa dang / tshangs par spyod pa la spyad par bya ste/ rigs kyis dregs par mi bya/ rus kyis
16b7(mdo sde): dregs par mi bya/ rigs rgyud kyis dregs par mi bya ste/ khyod kyis kyang yun ring po mi thogs par bdud rtsi 'thob par 'gyur gyis zhes smras nas yang tshigs su bcad de smras pa/ de bzhin gshegs pa tshol 'dod na/ /shar phyogs su ni khyod 'dug dang / /rdzogs
17a1(mdo sde): pa'i sangs rgyas grags ldan pa/ /rnyed par dka' ba mthong bar 'gyur/ /de nas dus gzhan zhig na rgyal po zas/ gtsang mas gzhon nu ma ma'i pang na 'dug pa la yang dang yang du lta zhing nga'i bu ci 'dra ba de lta bu ni sa'i steng na su la yang med do snyam du
17a2(mdo sde): sems shing shin tu dga' bar gyur to/ /de nas byang chub sems dpa' 'khrungs nas ring por ma lon par ma ma'i pang du bzhugs nas/ gser gyi gzhong par 'bras dang shar bsres pa'i chan gsol ba na de ma mas bkag kyang ma thub par mang por gsol nas dbrog par
17a3(mdo sde): brtsams pa dang / dbrog ma nus nas des rgyal po zas gtsang la sbran pa dang / rgyal po btsun mo dang lhan cig gis dbrog par brtsams pa dang des kyang ma nus so/ /de nas rgyal pos blon po rnams dang ser skya na gnas pa'i skye bo'i tshogs rnams la bsgo na de rnams kyis
17a4(mdo sde): kyang dbrog par ma nus so/ /de nas glang po che lnga brgya la btags pa dang / byang chub sems dpas bsams pa/ 'di rnams kyis bdag gi stobs nyams na mi rung gis ma la bdag gis mdzub mo bkug pas gser gyi gzhong pa nas gzung ngo snyam nas des mdzub mo
17a5(mdo sde): bkug pas gser gyi gzhong pa bzung nas drangs pa dang / glang po che lnga brgya po de dag kha phyir bsgyur te drangs nas de dag gis kyang gser gyi gzhong pa dbrog par ma nus so/ /rgyal po zas gtsang gis bsams pa/ ji ltar byang chub sems dpa'i lag pa g.yon pas glang po
17a6(mdo sde): che lnga brgya drangs pa dang sbyar na gdon mi za bar lag pa gnyis kyis ni glang po che stong thub kyis de bas na gzhon nu'i ming glang po che stong gi stobs can zhes gdags so zhes btags so/ /grong khyer ser skya'i gzhi na gnod sbyin shAkya 'phel zhes bya ba zhig gnyug mar gnas so/ /
17a7(mdo sde): shAkya rnams kyis kun tu spyod pa ni shAkya su yang rung ba la khye'u'am/ bu mo btsas pa gang yin pa de gnod sbyin shAkya 'phel gyi rkang pa la phyag 'tshal du gzhug pa'i phyir 'khrid pa yin pas rgyal pos blon po rnams la bsgo ba/ shes ldan dag deng la gzhon nu gnod sbyin shAkya 'phel
17b1(mdo sde): gyi rkang pa la phyag 'tshal du chug shig / de nas byang chub sems dpa' glang po che la bskyon te dpung gi tshogs dpag tu med pas yongs su bskor te grong khyer ser skya'i gzhir 'jug par brtsams pa dang / grong khyer ser skya'i gzhi sgra bcu gnyis dang bral bar gyur cing byang chub
17b2(mdo sde): sems dpa' de nang du zhugs pa na thub pa bzhin du gnas par gyur to/ /de nas rgyal po zas gtsang mas bsams pa/ grong khyer 'di 'di lta ste/ glang po che'i sgra dang / rta'i sgra dang / shing rta'i sgra dang / dpung bu chung gi sgra dang / dung gi sgra dang / rnga bo che'i sgra dang /
17b3(mdo sde): be de'i sgra dang / rwa dung gi sgra dang / gar gyi sgra dang / glu'i sgra dang / rol mo'i sgra dang / sbyin pa ni byin/ bsod nams ni gyis/ bsnyen gnas la ni nye bar gnas/ /tshul khrims yang dag par blangs te mnos shig ces bya ba'i sgra ste sgra bcu gnyis dang bral zhing
17b4(mdo sde): gzhon nu de nang du zhugs pa na thub pa bzhin du zhi bar gnas pas gzhon nu'i ming shAkya thub pa zhes gdags so zhes byang chub sems dpa'i ming shAkya thub pa zhes bya bar btags so/ /de nas byang chub sems dpa' gnod sbyin shAkya 'phel gyi gan du khyer ba dang / gnod
17b5(mdo sde): sbyin shAkya 'phel gyis byang chub sems dpa' gnas dang nye bar phyin pa mthong ngo / /mthong nas kyang phyir byung nas lus thams cad kyis byang chub sems dpa'i rkang pa gnyis la gtugs te phyag byas so/ /de mthong ba dang / rgyal po zas gtsang mas smras pa/ lhas kyang
17b6(mdo sde): rkang pa gnyis la gtugs pas 'di ni lha'i yang lha yin pas gzhon nu'i ming lha'i yang lha zhes bya'o zhes byang chub sems dpa'i ming lha'i yang lha zhes bya bar btags so/ /de nas de'i tshe rgyal po zas gtsang gis dgos pa'i ched la 'dug nas don zab mo'i tshig dang yi ge dag
17b7(mdo sde): shes rab kyis so sor 'byed par byed do/ /de nas byang chub sems dpa' shAkya thub pa 'khor lnga brgya dang yi ge'i slob dpon srin bu go cha la yi ge slob par btang nas yi ge'i slob dpon srin bu go chas byang chub sems dpa' la yi ger bris nas phog pa dang / byang chub sems
18a1(mdo sde): dpas smras pa/ 'di ni ngas shes so/ /de nas des yi ge gnyis dang gsum nas de bzhin du lnga brgya'i bar bris nas phog pa dang / byang chub sems dpas smras pa/ 'di dag thams cad kyang ngas shes kyis gzhan dag smros shig /srin bu go chas
18a2(mdo sde): smras pa/ 'jig rten na ni yi ge 'di tsam spyod kyi gzhan ni bdag gis ma 'tshal to/ /de nas byang chub sems dpa' nyid kyis yi ge bris te srin bu go cha la byin nas gsungs pa/ yi ge 'di ming ci yin smros shig /des smras pa ma 'tshal to/ /byang chub sems dpas
18a3(mdo sde): gsungs pa/ 'jig rten du gnyis shig byung nas mngon par 'gyur te byang chub sems dpa' dang 'khor los sgyur ba'o/ /nam mkha'i ngos la gnas pa'i tshangs pas smras pa/ srin bu go cha byang chub sems dpas ji skad gsungs pa de de bzhin te/ yi ge 'di ni
18a4(mdo sde): 'jig rten du gnyis shig byung na mngon par 'gyur te byang chub sems dpa' 'am/ 'khor los sgyur ba'i rgyal po'o/ /byang chub sems dpas yi ge de tshangs pa'i dbyangs kyis bklags la nam mkha'i ngos la gnas pa'i tshangs pas dbang byas pas tshangs pa'i yi ge zhes bya
18a5(mdo sde): bar gyur to/ /de nas byang chub sems dpa' yi ge'i mthar phyin pa dang 'khor lnga brgya dang bcas par bzang len dang / lhar bcas zhes bya ba 'phong gi slob dpon gyi gan du 'phong gi gnas su gtad do/ /de nas byang chub sems dpa' gnas lnga po rgyang nas phog pa dang / sgra
18a6(mdo sde): grag par phog pa dang / gnad du phog pa dang / mi 'chor bar phog pa dang / tshabs che ba la byang bar gyur to/ /de nas bzang len dang / lhar bcas 'di snyam du sems te byang chub sems dpa' 'di ni snying rje can yin pas bslab par bya ba thams cad bslab kyi lha sbyin 'di ni gdug
18a7(mdo sde): pa yin pas 'jig rten thams cad du gnod par 'gyur na mi rung gis 'di la gnad du bsnun par bslab par mi bya'o snyam mo/ /de nas dus gzhan zhig na lha sbyin gyis ngang pa lcags mdas bsnun pa dang / byang chub sems dpa' steng gi khang gzhi la bzhugs pa de'i pang
18b1(mdo sde): par de lhu nga ngo / /de nas byang chub sems dpas bzung nas mda' phyung ste sman gyis byugs pas sos so/ /lha sbyin gyis smras pa/ byang chub sems dpa' ngang pa 'di ni ngas yongs su bzung ba yin gyis bskur cig /byang chub sems dpas smras pa/ ngas ches sngar
18b2(mdo sde): yongs su bzung ste gang gi tshe bla na med pa yang dag par rdzogs pa'i byang chub tu sems bskyed pa de kho na'i tshe yongs su bzung ngo / /der byang chub sems dpa' la lha sbyin gnod sems dang / bzod pa ma yin pa dang / phebs pa ma yin pa byung bar gyur to/ /de nas lha sbyin la
18b3(mdo sde): sogs pa shAkya'i gzhon nu lnga brgya byung ba dang / lha sbyin gyis ras kyis bcings nas shAkya'i gzhon nu lnga brgya bsgyel to/ /ci tsam na byang chub sems dpa' phyogs der bzhud pa dang / lha sbyin gyis smras pa/ byang chub sems dpa' ci la sdod/ byang chub sems dpas kyang
18b4(mdo sde): ras bcings te shAkya'i gzhon nu lnga brgya bsgyel to/ /de nas lha sbyin ras kyis bcings pa dang / byang chub sems dpas kyang bzung ste rkang pa gyen du bstan nas gan rgyal du bsgyel pa dang / der yang byang chub sems dpa' la lha sbyin gnod sems dang / mi bzod pa dang /
18b5(mdo sde): bag mi phebs pa'i sems gnyis pa bskyed par gyur to/ /de nas shAkya gzhon nu lnga brgya mda' gzhu thogs te phyi rol du byung nas ta la la tshabs byed pa la zhugs pa dang / la las ni ta la gcig phigs so/ /la las ni gnyis so/ /lha sbyin gyis ni gsum mo/ /byang chub
18b6(mdo sde): sems dpas lcags mda' 'phangs pa dang shing ta la bdun phigs pa las ji srid rlung gis bskyod de thams cad 'gyel ba'i bar du rgya cher sbyar ro/ /de nas gtsang ma'i lha rnams kyis 'bab chu ro hi ta ka'i 'gram na shing dge ba'i snying po zhes bya ba nyi ma gcig cing khru brgyar skye ba mtshan
18b7(mdo sde): mo ni sen mos kyang gcad du rung la nyin par ni mtshon gyis kyang gcad par mi nus pa zhig yod pa dang / gnas gtsang ma pa'i lha rnams kyis gang gis shing dge ba'i snying po rtsa ba steng du bton nas ro hi ta ka'i nang du bcug pa de lta bu'i rlung dang char drag cig sprul to/ /de rgyal po zas gtsang ma dang /
19a1(mdo sde): legs par rab sad kyis thos nas shing 'dis grong khyer brlag par ma gyur tam snyam nas srog chags brgya stong dpag tu med pa dang / shing dge ba'i snying po gang na ba der song ste phyin pa dang / 'khor brgya stong dpag tu med pas drangs su zin kyang ci tsam du bskyod
19a2(mdo sde): par yang ma nus so/ /'char kas smras pa/ lha byang chub sems dpa' sbron cig /rgyal pos smras pa/ kho bos gzhon nu la bka' stsol bar mi nus so/ /'char kas smras pa/ khyed rnams kyis ca co'i sgra gsang mthon po sgrogs shig /ci nas kyang ngas
19a3(mdo sde): byang chub sems dpa' gshegs par bya'o/ /de nas skye bo'i tshogs de rnams kyis sgra gsang mthon po dang chen pos ca co'i sgra bsgrags so/ /'char ka byang chub sems dpa'i thad du song ba dang / byang chub sems dpas smras pa/ 'char ka ca co'i sgra 'di ci zhig yin/
19a4(mdo sde): 'char kas rnam pa de dag rgya cher gsol to/ /de nas byang chub sems dpas gsungs pa/ gal te de lta na 'byin du 'deng / de nas 'char ka dang / byang chub sems dpa' chas pa dang / ci tsam na khung nas sbrul gdug pa zhig byung ngo / /'char kas byang chub sems dpa' zin par
19a5(mdo sde): gyur du 'ong ngo zhes ral gri rnon pos rked pa bcad pa dang / sbrul gyi dug gi dbugs kyis 'char ka la phog ste de nag por gyur nas de'i ming yang 'char ka nag po zhes bya bar gyur to/ /de nas byang chub sems dpa' shing dge ba'i snying po gang na ba der bzhud de phyin pa dang / lha sbyin la
19a6(mdo sde): gsungs pa/ khyod kyi stobs ci tsam pa blta yis bskyod cig /lha sbyin gyis 'bad de cung zad cig bsgul to/ /dga' bos ni cung zad drangs so/ /ji tsam na byang chub sems dpa' stobs kyi nyams sad par mdzad cing shing dge ba'i snying po phyag gis blangs te 'bab chu ro hi ta ka'i 'gram
19a7(mdo sde): nas 'phangs te byang chub sems dpas gsungs pa/ shes ldan dag shing dge ba'i snying po 'di ni bsil ba'i rang bzhin yin pas mkhris pa'i nad dang / shu ba dang / phol mig byung ba la byugs na zhi bar 'gyur gyis dum bur byos la khyer te rang rang gi khyim du zhog shig /yang yangs
19b1(mdo sde): pa can du glang po che rin po che zhig skyes pa dang / de nas yangs pa can gyi lid tsa bi rnams kyis glang po che mtshan dang ldan pa zhig rnyed nas de rnams kyis bsams pa/ rgyal po zas gtsang gi sras mtshan mkhan rnams kyis 'khor los sgyur ba'i rgyal por 'gyur ro zhes lung bstan pa de'i
19b2(mdo sde): mthus glang po che rin po che 'di byung gis dong la de kho na la dbul lo snyam mo/ /de rnams kyis glang po che de rgyan thams cad kyis brgyan nas khrid de dong ba las rim gyis ser skya'i gzhir phyin nas rgyal po'i pho brang gi sgor glang po che'i dam pa bzhag nas sdod pa dang / ma stes te gdug pa'i
19b3(mdo sde): las can lha sbyin phyir byung ba des glang po che'i dam pa de de ltar rgyan gyis brgyan par mthong nas de des phrag dog chen po skyes te de phrag dog dang mi bzod pa skyes pas dris pa/ glang po che'i dam pa 'di su'i yin/ de rnams kyis smras pa/ gzhon nu shAkya thub pa mtshan mkhan rnams
19b4(mdo sde): kyis 'khor los sgyur ba'i rgyal por lung bstan pa de la yangs pa can gyi tshogs rnams kyis glang po rin po che 'di skyes su phul lo/ /lha sbyin lhag par mi bzod pa skyes nas smras pa/ re zhig de 'khor los sgyur bar ma gyur par je khyed cag glang po rin po che 'bul lam zhes smras nas
19b5(mdo sde): thal lcag gis glang po che bsad do/ /ji tsam na phyogs der dga' bo 'ongs pa des de mthong nas dris pa/ shes ldan dag glang po che bzang po 'di sus bsad/ de rnams kyis smras pa/ lha sbyin gyis so/ des bsams pa gdon mi za bar 'di la lha sbyin gyi mthu sad kyis ma la bdag
19b6(mdo sde): gis kyang 'di la mthu sad par bya'o snyam nas mjug ma nas bzung ste gom pa bdun du bor ro/ /ji tsam na byang chub sems dpa' shAkya thub pa phyir byung ba des de gzigs nas dris pa/ glang po che 'di gang nas 'ongs/ de rnams kyis ji ltar gyur pa smras so/ /sus bsad/ lha sbyin
19b7(mdo sde): gyis so/ /mgron rnams la mgron gyi mchod pa bya ba yin nam legs pa zhig byas so/ /phyogs gang du bsad/ pha bir ro/ /'dir sus drud/ dga' bos so/ /des dgongs pa 'dir gdon mi za bar de gnyis kyis 'di la mthu sad kyis ma la ngas kyang 'di la mthu sad par bya'o
20a1(mdo sde): snyam du dgongs nas mjug ma nas bzung ste ra ba'i khar 'phangs pa las ra ba rim pa bdun dang / 'obs rim pa bdun las 'das te bor ro/ /de lhung bas gshong btod pa glang po che'i gshong glang po che'i gshong zhes bya bar gyur to/ /'dir smras pa/
20a2(mdo sde): lha sbyin gyis ni glang chen dbang po bsad/ /dga' bos de ni gom pa bdun du drud/ /byang chub sems dpas phyag gis bar snang la/ /rdo ba bzhin du phyi rol rgyang ring 'phangs/ /mtshan mkhan rnams kyis lung bstan pa/ gal te gzhon nu lo bcu gnyis kyi bar du rab tu ma
20a3(mdo sde): byung na 'khor los sgyur ba'i rgyal por 'gyur ro/ /de nas rgyal po zas gtsang ma 'di snyam du sems te/ ma la bdag gis 'di la 'dod pa'i yon tan lnga phal po che byin na de lta na ni de rnams la dga' bas rab tu 'byung bar mi 'gyur ro snyam nas rgyal po zas gtsang gis byang chub sems dpa'i
20a4(mdo sde): mdun du gos dang / rgyan gyi phung po bzhag nas smras pa/ deng khyed kyis shAkya'i bu mo rnams la rgyan dang gos rnams byin cig /de nas rgyal po zas gtsang gis ser skya'i grong khyer du deng gzhon nu gos dang rgyan rnams ster bar 'gyur gyis shAkya'i bu mo thams cad shog shig ces dril
20a5(mdo sde): sgrog tu bcug go/ /de nas shAkya'i gzhon nu ma lnga brgya 'ongs pa dang / thams cad la byang chub sems dpas gos dang rgyan rnams byin no/ /de nas shAkya dbyig pa can la grags 'dzin ma zhes bya ba'i bu mo yod pa dang / des de la smras pa/ khyed la yang gzhon nu gos dang
20a6(mdo sde): rgyan rnams ster bar 'gyur gyis song / de nas grags 'dzin ma ci bdag la byang chub sems dpa' las gzhan su zhig khyor 'gyur snyam du bsams nas byang chub sems dpa'i thad du song ba dang / ci tsam na gos dang rgyan thams cad byin zin nas ci yang ma lus pa dang / des byang
20a7(mdo sde): chub sems dpa'i mgul na shin tu mdzes shing rin che ba'i mu tig phreng gcig lus pa mthong nas de de la dga' bas bag 'khums pa med par rang nyid kyis bkrol te rang gi mgul du btags nas byang chub sems dpa'i thad nas song ngo / /de nas rgyal po zas gtsang 'di snyam du sems te bu mo
20b1(mdo sde): 'di phebs shing brtan pa las na 'dis gzhon nu'i thugs dang bstun par nus kyis 'di blang bar bya'o snyam du bsams nas grags 'dzin ma bud med kyi 'khor nyi khri dang byang chub sems dpa'i btsun mor blangs so/ /rgyal po zas gtsang mas byang chub sems dpa' la smras pa/ song las
20b2(mdo sde): kyi mtha' ci tsam pa la ltos shig / de nas byang chub sems dpa' rgyal po zas gtsang mas bsgo ba gsan te shing rta bzang po la zhugs nas phyi rol du gshegs te yab rgyal po zas gtsang ma'i las kyi mtha' gzigs shing byang chub sems dpa' las kyi mtha' la zhugs pa rnams kyi gan du
20b3(mdo sde): byon pa dang / gshol lnga brgya dang zhing rmed cing zhing pa'i mi de rnams kyis kyang gshol gnon cing 'dren pas stobs nye bar nyams pa mgo lus rdul gyis yog pa dang / rlung dang than pas lus la gdungs pas lus rtsub cing mdog ngan pa/ rkang pa dang / lag pa gas pa dang / dengs
20b4(mdo sde): shing dri ma can gyi gos gyon pa/ rkang pa dri ma can/ ltogs pa dang skom pas mdog ngan zhing / lkog ma dang / mkhur ba dang / mig gi logs skams pa dang / glang de rnams kyang rmon pa lcags gzer rnon po can gyis lus dral bas rgyab dang / mjug do'i phyogs khrag gis g.yogs
20b5(mdo sde): pa/ ltogs pa dang skom pas dbugs brtsegs shing snying ga'i phyogs nas dbugs brtsegs pa ring du 'dren la gnya' shing gis mnan pa'i rma las rnag khrag 'dzag pa la sbrang bu dang / 'bu'i tshogs kyis za ba/ thong lcags kyis rkang pa la rma byung zhing kha dang sna nas kha chu dang sna chu 'dzag
20b6(mdo sde): pa la sbrang ma dang / sha sbrang dang / sbrang bu mchu yog pa rnams gzigs so/ /gzigs nas kyang thog ma med pa'i dus nas bsod nams bskyed cing bsags pa'i thugs rjes kun nas bskyod pa'i thugs kyis zhing pa rnams la 'di skad ces gsungs so/ /shes ldan
20b7(mdo sde): dag khyed su'i yin/ de rnams kyis gsol pa/ byang chub sems dpa'i lags so/ /des gsungs pa/ shes ldan dag khyed deng phan cad bran du mi bya/ mngag gzhug par mi bya/ rang dbang can gar dga' bar 'gro bar byas/ bde ba la reg par gnas shig /rmon pa
21a1(mdo sde): rnams kyang bkrol nas gsungs pa/ khyed cag kyang deng phan cad rtswa mchog ma nyams pa za zhing chu ma rdul ma brnyogs shing dang bdag la 'thung shig /khyed la phyogs bzhi nas kyang rlung bsil ba ldang bar gyur cig /de nas byang chub sems dpa' yid byung ba
21a2(mdo sde): de nyid kyis yab shAkya zas gtsang gi zhing blas kyi mtha' la gzigs nas snum zhing sngo la 'dab ma mthug cing grib ma bzang po dang ldan pa'i 'dzam bu'i shing gi grib ma gang na ba der gshegs te byon nas shing 'dzam bu'i grib ma la bzhugs te/ 'dod pa las dben pa sdig pa
21a3(mdo sde): mi dge ba'i chos rnams las dben pa/ rtog pa dang bcas dpyod pa dang bcas shing dben pa las skyes pa'i dga' ba dang bde ba zag pa med pa dang 'dra ba'i bsam gtan dang po la snyoms par zhugs so/ /skye bo'i tshogs chen po yang byang chub sems dpa' spangs te mi 'gro bar shing
21a4(mdo sde): gzhan rnams kyi drung na sdod do/ /rgyal po zas gtsang gis bsams pa/ byang chub sems dpa' ring zhig thogs te 'di ltar dro'i dus las yol gyis bltar 'gro'o zhes de shing rtar zhugs nas zhing pa'i grong du song ste phan tshun du byang chub sems dpa' tshol zhing shing 'dzam
21a5(mdo sde): bu'i drung du phyin to/ /de'i tshe nyi ma'i gung yol nas shing gzhan rnams kyi grib ma shar phyogs su gzhol/ shar phyogs su 'bab/ shar phyogs su bab par gyur to/ /byang chub sems dpa'i mthus shing 'dzam bu'i grib ma ni byang chub sems dpa'i sku mi gtong ngo / /rgyal po
21a6(mdo sde): zas gtsang gis nyi ma'i gung yol nas shing gzhan rnams kyi grib ma ni shar phyogs su gzhol/ shar phyogs su 'bab/ shar phyogs su bab par gyur na/ shing 'dzam bu'i grib ma ni byang chub sems dpa'i sku mi gtong ba mthong ngo / /mthong nas kyang de 'di snyam du sems te/
21a7(mdo sde): gzhon nu ni rdzu 'phrul che zhing mthu che ba yin te/ 'di ltar da nyi ma'i gung yol nas shing gzhan rnams kyi grib ma ni shar phyogs su gzhol/ shar phyogs su 'bab/ shar phyogs su bab par gyur na/ shing 'dzam bu'i grib ma ni byang chub sems dpa'i sku mi gtong ba ngo mtshar che'o snyam
21b1(mdo sde): mo/ /de nas dga' ba'i bsti stang byas te byang chub sems dpa'i zhabs gnyis la gtugs nas tshigs su bcad de smras pa/ ji ltar bltam tshes ni g.yos pa ltar/ /'dzam bu'i grib ma khyod sku mi gtong ba/ /blo chen khyod kyi ya mtshan gnyis 'di ste/ /kun gzigs khyod kyi
21b2(mdo sde): zhabs la phyag 'tshal lo/ /de nas byang chub sems dpa' ting nge 'dzin de las bzhengs nas shing rtar zhugs pa dang / ji tsam na gter skyong ba skra dang kha spu dang sen mo ring ba gter thogs te byang chub sems dpa' gang na ba der song ste phyin nas byang chub sems dpa' la 'di skad
21b3(mdo sde): ces gsol to/ /lha gter 'di rnams bzhes shig /byang chub sems dpas gsungs pa/ 'di gang gi lha skyes bu gang zhig dus las 'das pa de rnams kyi lags so/ /byang chub sems dpas gsungs pa/ 'di rnams kyis chog gis re zhig de rnams kyi blun po
21b4(mdo sde): yongs su gzung ba byas nas ci zhig byas khyed nga la dgos pa med kyis song shig / tshigs su bcad pas kyang gsungs pa/ gang gis nga la 'chi ba'i gtam smras pa/ /de dag kyang shi gtam du gyur pa yin/ /bdag kyang shi nas ring por mi thogs par/ /gzhan dag gi yang
21b5(mdo sde): gtam du 'gyur bar 'ong / /de rnams kyis yang sgra phyung ba/ gzhon nu gal te mi bzhes na bdag cag rgya mtsho chen por 'jug go/ /byang chub sems dpas ci bde bar zhugs shig ces gsungs pa dang / de rnams rgya mtsho chen po'i nang du zhugs so/ /de nas gnas gtsang ma'i
21b6(mdo sde): ris kyi lha rnams 'di snyam du sems te/ byang chub sems dpa' rnams ni rgyu'i stobs can yin mod kyi 'on kyang rkyen bsgrub par bya dgos te 'di ltar rgyu'i stobs chen po yang rkyen gyi stobs la ltos so snyam nas byang chub sems dpa' dur khrod kyi nang nas gshegs pa na/ lha
21b7(mdo sde): rnams kyis mi ro rnam par sngos pa dang / rnam par rnags pa dang / rnam par 'bus gzhigs pa dang / rnam par bam pa dang / rnam par zos pa zhig bstan pa dang / byang chub sems dpas gzigs nas skyo ba 'khrungs so/ /de nas rgyal po zas gtsang mas byang chub
22a1(mdo sde): sems dpa' lam gzhan nas grong khyer ser skya'i gzhir 'jug par byas so/ /de nas grong khyer ser skya'i gzhi'i bud med kyi tshogs skar khung dang / skar khung dra ba can dang / ba gam dag na byang chub sems dpa' la lta zhing 'dug pa dang / shAkya dus legs
22a2(mdo sde): kyi bu mo sa 'tsho ma zhes bya ba steng gi khang gzhi la 'dug pa byang chub sems dpa' la rtog pa na rkang pa'i mthe bos sa la brkos te khrag byung yang ma tshor ro/ /byang chub sems dpa' yang sa 'tsho ma la gzigs pa na phyag g.yas kyis mda' phye mar rlags so/ /kha lo bas
22a3(mdo sde): lcags mda' phul ba dang de yang phye mar rlags so/ /de nas rgyal po zas gtsang ma 'di snyam du sems te/ 'dis ni gzhon nu'i thugs dang bstun par nus so snyam mo/ /de nas kha lo sgyur bas shing rta drangs pa dang / shAkya dril bu sgra'i bu mo skyes zhes bya bas byang
22a4(mdo sde): chub sems dpa' shing rtar zhugs te byon pa mthong ba dang / yang steng gi khang gzhi la 'dug nas tshigs su bcad de smras pa/ kye ma 'di yi yum bde zhing / /yab kyang shin tu bde ba yin/ /kye ma gang gi khyim thab gyur/ /bud med de yang mya ngan 'das/ /skyes
22a5(mdo sde): mchog bsam gtan pa de yis/ /mya ngan 'das pa'i sgra gsan nas/ /mya ngan 'das pa zhi nyid du/ /mkhyen nas de la thugs dgyes gyur/ /de nas byang chub sems dpas mya ngan las 'das pa'i sgra gsan pas skyes la dgyes te mgul nas mu tig phreng cig phog ste/
22a6(mdo sde): 'phangs nas shing rta de la bsam gtan la snyoms par zhugs par mdzad do/ /phreng ba de yang de'i mgul du 'khris par gyur to/ /de nas rgyal po zas gtsang ma 'di snyam du sems te/ 'dis ni byang chub sems dpa'i thugs dang bstun par nus so snyam nas sa 'tsho ma bud med nyi
22a7(mdo sde): khris bskor ba dang / skyes kyang bud med nyi khris bskor ba byang chub sems dpa'i btsun mor blangs so/ /de ltar na grags 'dzin ma dang / sa 'tsho ma dang / skyes la sogs pa btsun mo stong phrag drug cu byung bar gyur to/ /mtshan mkhan rnams kyis gal te byang
22b1(mdo sde): chub sems dpa' lo bdun gyi bar du rab tu ma byung na 'khor los sgyur ba'i rgyal por 'gyur ro zhes lung bstan to/ /de nas rgyal po zas gtsang ma 'di snyam du sems te ma la bdag gis byang chub sems dpa' la 'dod pa'i yon tan lnga las phal po che zhig sbyin par bya'o snyam
22b2(mdo sde): nas phal po che byin no/ /mtshan mkhan gyis gal te byang chub sems dpa' zla ba bdun gyi bar du rab tu ma byung na gdon mi za bar 'khor los sgyur ba'i rgyal por 'gyur ro zhes lung bstan to/ /de nas rgyal po zas gtsang mas byang chub sems dpa' la 'dod pa'i yon tan lnga shin tu
22b3(mdo sde): yang mang du byin te 'di ltar yang 'di la mngon par dga' bas rab tu 'byung bar mi 'gyur ro snyam mo/ /chos nyid kyis byang chub sems dpa' skyed mos tshal gyi gzhir gshegs bzhed par gyur pa de'i tshe kha lo sgyur ba la/ kye kha lo sgyur ba re zhig bzhon pa bzang po myur bar shoms
22b4(mdo sde): shig dang / der zhugs nas skyed mos tshal gyi gzhir 'gro'o/ /zhes gsung bar 'gyur bas de nas byang chub sems dpas kha lo sgyur ba la bsgo ba/ kye kha lo sgyur ba re zhig bzhon pa bzang po myur du shoms shig dang der zhugs nas skyed mos tshal gyi gzhir 'gro'o/ /lha
22b5(mdo sde): bka' bzhin 'tshal zhes kha lo sgyur bas byang chub sems dpa' shAkya thub pa'i ltar mnyan nas bzhon pa bzang po myur du bshams te byang chub sems dpa' shAkya thub pa gang na ba der song nas phyin pa dang / byang chub sems dpa' shAkya thub pa la 'di skad ces smras so/ /lha bcibs
22b6(mdo sde): pa bzang po bshams lags kyis/ lha da de'i dus la bab par dgongs su gsol/ de nas byang chub sems dpa' shAkya thub pa bzhon pa bzang por zhugs nas skyed mos tshal gyi gzhir byung ba dang / byang chub sems dpa' shAkya thub pas mi rgas 'khogs gtugs pa/
22b7(mdo sde): sgur po phyam dgu po ltar kyar kyor can mdun nas 'khar ba la rten cing / lus 'dar zhing 'gro ba de'i skra se ba/ ji ltar yang mi gzhan dag dang mi 'dra ba zhig gzigs so/ /gzigs nas kyang kha lo sgyur ba la gsungs pa/ kha lo sgyur ba mi rgas 'khogs gtugs pa/ sgur
23a1(mdo sde): po phyam dgu po ltar kyar kyor can mdun nas 'khar ba la rten cing / lus 'dar zhing 'gro ba de'i skra se ba/ ji ltar yang mi gzhan dag dang mi 'dra ba 'di ci yin/ lha mi 'di ni rgas pa zhes bgyi'o/ /kha lo sgyur ba rgas pa zhes bya ba 'di ci yin/ lha mi 'di ring
23a2(mdo sde): por mi thogs pa kho nar 'gum par 'gyur bas de rgas pa zhes bgyi'o/ /kha lo sgyur ba nga yang rga ba'i chos dang / rga ba'i chos nyid las ma 'das sam/ lha yang rga ba'i chos dang rga ba'i chos nyid las ma 'das so/ /kha lo sgyur ba de'i phyir shing rta phyir sgyur cig /pho brang nyid du
23a3(mdo sde): 'dong ngo / /'di ltar nga pho brang du phyin nas nga rga ba las ma 'das so zhes grag pa'i don de nyid bsam par bya'o/ /kha lo sgyur bas shing rta phyir sgyur nas pho brang nyid du chas te der byang chub sems dpa' shAkya thub pa pho brang gi nang du byon nas nga yang rgas pa las ma 'das pa lta zhig ces
23a4(mdo sde): mi dgyes shing thugs ngan dgongs so/ /'dir smras pa/ dar yol rgas shing sgur la mgo skya ba/ /lag na 'khar ba thogs pa'i mi gzigs nas/ /'di bdag rgas las ma 'das zhes grag ces/ /de nas mi dgyes thugs ngan dgongs par mdzad/ /de nas rgyal po
23a5(mdo sde): zas gtsang gis kha lo sgyur ba la smras pa/ kha lo sgyur ba ci gzhon nu yid dga' ba dang mgu bas skyed mos tshal gyi gzhir byung ngam/ skyed mos tshal la mngon par dga' 'am/ lha ma lags so/ /de ci'i slad du zhe na/ lha gzhon nu skyed mos tshal gyi gzhir gshegs pa na/
23a6(mdo sde): mi rgas 'khogs gtugs pa sgur po phyam dgu po ltar kyar kyor can mdun nas 'khar ba la rten cing / lus 'dar zhing mchi la de'i skra se ba/ ji ltar yang mi gzhan dag dang mi 'dra ba zhig gzigs so/ /gzigs nas kyang bdag la 'di skad ces bka' stsal to/ /kha lo
23a7(mdo sde): sgyur ba mi rgas 'khogs gtugs pa sgur po phyam dgu po ltar kyar kyor can mdun nas 'khar ba la rten cing / lus 'dar zhing 'gro la de'i skra se ba/ ji ltar yang mi gzhan dag dang mi 'dra ba 'di ci yin/ de la bdag gis 'di skad ces gsol to/ /lha 'di ni rgas pa zhes bgyi'o/ /
23b1(mdo sde): des 'di skad ces gsungs te/ kha lo sgyur ba rgas pa zhes bya ba 'di ci yin/ de la bdag gis 'di skad ces gsol to/ /lha mi 'di ring po mi thogs pa kho nar 'gum par 'gyur bas lha de ni rgas pa zhes bgyi'o/ /des 'di skad ces gsungs te/ kha lo sgyur ba nga yang rga
23b2(mdo sde): ba'i chos dang rga ba'i chos nyid las ma 'das sam/ de la bdag gis 'di skad ces gsol to/ /lha yang rga ba'i chos dang / rga ba'i chos nyid las ma 'das so/ /des 'di skad ces gsungs te/ kha lo sgyur ba de'i phyir shing rta phyir sgyur cig /pho brang nyid du 'dong ngo / /
23b3(mdo sde): 'di ltar pho brang du phyin nas nga rga ba las ma 'das so zhes grag pa'i don de nyid bsam par bya'o/ /lha gzhon nu de pho brang gi nang du gshegs te/ de nas rga ba las ma 'das pa lta zhig ces mi dgyes shing thugs ngan dgongs so/ /de nas rgyal po zas gtsang ma 'di snyam du sems
23b4(mdo sde): te/ mtshan mkhan dang ltas mkhan gyi bram ze de rnams kyis tshig yang dag par bden par mi 'gyur grang / gzhon nu skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung bar 'gyur du 'ong gis ma la bdag gis gzhon nu la
23b5(mdo sde): 'dod pa'i yon tan lnga las phal po che zhig byin la ci nas kyang 'di la dga' zhing rab tu 'byung bar mi 'gyur bar bya'o snyam mo/ /de nas rgyal po zas gtsang gis byang chub sems dpa' shAkya thub pa la 'dod pa'i yon tan lnga las phal po che byin te ci nas kyang 'di la dga' zhing rab tu 'byung
23b6(mdo sde): bar mi 'gyur bar byas so/ /'dir smras pa/ kha lo sgyur ba'i tshig de thos pa dang / /gzhon nu la ni yab de dogs bzhin du/ /de tshe slar dga' nags su mi 'gro'i phyir/ /'dod pa'i yon tan lngar bcas mang du byin/ /de nas chos nyid kyis byang chub sems dpa' skyed mos tshal
23b7(mdo sde): gyi gzhir gshegs par bzhed par gyur pa de'i tshe kha lo sgyur ba la kye kha lo sgyur ba re zhig bzhon pa bzang po myur du shoms shig dang de la nga zhon nas skyed mos tshal gyi gzhir 'gro'o zhes gsung bar 'gyur bas de nas byang chub sems dpas kha lo sgyur ba la gsungs pa/ kye kha lo sgyur ba
24a1(mdo sde): re zhig bzhon pa bzang po myur du shoms shig / de la nga zhon nas skyed mos tshal gyi gzhir gshegs so/ /lha bka' bzhin 'tshal lo zhes kha lo sgyur bas byang chub sems dpa' shAkya thub pa'i ltar mnyan nas bzhon pa bzang po bshams te/ byang chub sems dpa'
24a2(mdo sde): shAkya thub pa gang na ba der song ste phyin nas byang chub sems dpa' shAkya thub pa la 'di skad ces gsol to/ /lha bcibs pa bzang po bshams lags na/ lha da de'i dus la bab par dgongs su gsol/ de nas byang chub sems dpa' shAkya thub pa bzhon pa bzang por zhugs nas skyed
24a3(mdo sde): mos tshal gyi gzhir byung ba dang / byang chub sems dpa' shAkya thub pas mi skya bo rbab rbab po rid pa nyam chung ba dbang po nyams pa/ skye bo mang po'i mig gis lta mi phod pa zhig gzigs so/ /gzigs nas kyang kha lo sgyur ba la gsungs pa/ kha lo sgyur ba mi skya bo rbab rbab po rid pa nyam
24a4(mdo sde): chung ba dbang po nyams pa/ skye bo mang po'i mig gis lta mi phod pa 'di ci yin/ lha 'di ni bro nad kyis thebs pa zhes bgyi'o/ /kha lo sgyur ba bro nad kyis thebs pa zhes bya ba 'di ci yin/ lha mi 'di gang gis 'gum par 'gyur ba'i gnas de mchis te/ lha 'di ni bros thebs pa zhes bgyi'o/ /
24a5(mdo sde): kha lo sgyur ba nga yang nad kyi chos dang nad kyi chos nyid las ma 'das sam/ lha yang snyun gyi chos dang snyun gyi chos nyid las ma 'das so/ /kha lo sgyur ba de'i phyir shing rta phyir sgyur cig /pho brang nyid du 'dong ngo / /'di ltar pho brang du phyin nas nga nad las ma 'das pa zhes bya ba'i don de nyid bsam
24a6(mdo sde): par bya'o/ /kha lo sgyur bas shing rta phyir bsgyur nas pho brang nyid du chas te/ der byang chub sems dpa' shAkya thub pa pho brang gi nang du gshegs nas bdag kyang nad las ma 'das pa lta zhig ces mi dgyes shing thugs ngan dgongs so/ /'dir smras pa/ mi ni lus rid skya bo rbab rbab po/ /
24a7(mdo sde): rang dbang med pa'i nad thebs 'dir gzigs nas/ /nad las bdag ma 'das pa lta zhig ces/ /de nas mi dgyes thugs ngan dgongs par mdzad/ /de nas rgyal po zas gtsang gis kha lo sgyur ba la smras pa/ kha lo sgyur ba ci gzhon nu yid dga' ba dang mgu bas skyed mos tshal gyi gzhir
24b1(mdo sde): byung ngam/ /skyed mos tshal la mngon par dga' bar gyur tam/ /lha ma lags so/ /de ci'i slad du zhe na/ lha gzhon nu skyed mos tshal gyi gzhir byung ba na/ mi skya bo rbab rbab po rid pa nyam chung ba dbang po nyams pa/ /skye bo mang po'i mig gis lta mi phod pa zhig gzigs so/ /
24b2(mdo sde): gzigs nas kyang bdag la bka' stsal pa/ kha lo sgyur ba mi skya bo rbab rbab po rid pa nyam chung ba dbang po nyams pa/ skye bo mang po'i mig gis lta mi phod pa 'di ci yin/ de la bdag gis 'di skad ces gsol to/ /lha 'di ni bro nad kyis thebs pa zhes bgyi'o/ /des 'di skad ces
24b3(mdo sde): gsungs te/ kha lo sgyur ba nad kyis thebs pa zhes bya ba 'di ci yin/ de la bdag gis 'di skad ces gsol to/ /mi 'di gang gnod pa 'dis 'gum pa'i gnas mchis te/ lha de ni bros thebs pa zhes bgyi'o/ /des 'di skad ces gsungs te/ kha lo sgyur ba nga yang nad kyi chos dang
24b4(mdo sde): nad kyi chos nyid las ma 'das sam/ de la bdag gis 'di skad ces gsol to/ /lha yang snyun gyi chos dang snyun gyi chos nyid las ma 'das so/ /des 'di skad ces gsungs te/ kha lo sgyur ba de'i phyir shing rta phyir sgyur cig /pho brang nyid du 'dong ngo / /'di ltar nga pho brang nyid du phyin
24b5(mdo sde): nas nga nad las ma 'das zhes grag pa'i don de nyid bsam par bya'o/ /gzhon nu de pho brang gi nang du gshegs nas nga yang nad las ma 'das pa lta zhig ces mi dgyes shing thugs ngan dgongs so/ /de nas rgyal po zas gtsang ma 'di snyam du sems te mtshan mkhan dang ltas mkhan gyi bram
24b6(mdo sde): ze de rnams kyi tshig yang dag par bden par mi 'gyur grang zhes bya ba la sogs pa snga ma bzhin no/ /'dir smras pa/ de tshe dga' nas bdag ngor mi gzhug phyir/ /gzugs dang sgra dang dri dang ro rnams dang / /reg bya yid du 'ong ba gtso rnams kyi/ /'dod pa'i yon tan lnga po yang
24b7(mdo sde): byin no/ /chos nyid kyis byang chub sems dpa' shAkya thub pa skyed mos tshal gyi gzhir gshegs par bzhed par gyur pa de'i tshe/ kha lo sgyur ba la bka' stsal pa la sogs pa snga ma bzhin te/ byang chub sems dpa' shAkya thub pas ras kha dog sna tshogs las byas pa'i bla re bres
25a1(mdo sde): pa dang / khyogs khyer ba dang / mdun nas me sgron thogs pa dang / skye bo'i tshogs chen po mdun nas 'gro ba dang / bud med skra bshig pa rnams ngu zhing rjes bzhin du 'brang ba zhig gzigs so/ /gzigs nas kyang kha lo sgyur ba la gsungs pa/
25a2(mdo sde): kha lo sgyur ba ras kha dog sna tshogs las byas pa'i bla re bres pa dang / khyogs khyer ba dang / mdun nas me sgron thogs pa dang / skye bo'i tshogs chen po mdun nas 'gro ba dang / bud med skra bshig pa rnams ngu zhing rjes bzhin du 'brang ba 'di ci yin/ lha 'di ni gum pa zhes bgyi'o/ /
25a3(mdo sde): kha lo sgyur ba shi ba zhes bya ba 'di ci yin/ lha mi 'dis slan chad sdug pa'i pha ma mi mthong zhing bu pho dang / bu mo dang / bran pho dang / bran mo dang / las bgyid pa dang / /zho shas 'tsho ba'i mi rnams kyang ma lags la de dag gis kyang slan chad 'di mi mthong bas lha 'di ni gum pa zhes bgyi'o/ /
25a4(mdo sde): kha lo sgyur ba nga yang 'chi ba'i chos dang 'chi ba'i chos nyid las ma 'das sam/ lha yang 'chi ba'i chos dang 'chi ba'i chos nyid las ma 'das so/ /kha lo sgyur ba de'i phyir shing rta phyir sgyur cig /pho brang nyid du 'dong ngo / /'di ltar nga pho brang du phyin nas nga 'chi ba las ma 'das zhes grag pa'i
25a5(mdo sde): don de nyid bsam par bya'o/ /kha lo sgyur bas shing rta phyir bsgyur nas pho brang nyid du chas te der byang chub sems dpa' shAkya thub pa pho brang gi nang du gshegs nas bdag kyang 'chi ba las ma 'das pa lta zhig ces mi dgyes shing thugs ngan dgongs so/ /'dir smras pa/ tshe zad pa yis
25a6(mdo sde): 'du shes bral gyur cing / /sems med mi yi ro zhig gzigs nas ni/ /'chi las bdag ma 'das pa lta zhig ces/ /de nas mi dgyes thugs ngan dgongs par mdzad/ /de nas rgyal po zas gtsang gis kha lo sgyur ba la smras pa zhes bya ba la sogs pa ni snga ma bzhin no/ /'dir smras
25a7(mdo sde): pa/ grong khyer dam pa dpal ldan yid 'ong der/ /lha yi lhar gyur sgron ma dang mtshungs pa/ /'dod pa'i yon tan lnga pos kun dgyes pa/ /mig stong dga' ba'i tshal na gnas pa bzhin/ /de nas gnas gtsang ma'i ris kyi lha rnams 'di snyam du sems te/ byang chub sems dpa'
25b1(mdo sde): ni rgyu'i stobs can yin mod kyi 'on kyang rkyen bsgrub par bya dgos te 'di ltar rgyu'i stobs chen po yang rkyen gyi stobs la ltos so snyam nas de rnams kyis mi skra bregs shing gos ngur smrig gyon pa/ lag pa na lhung bzed thogs pa zhig khyim nas khyim dang / khang pa nas khang par rgyu zhing 'gro
25b2(mdo sde): ba zhig sprul to/ /chos nyid kyis byang chub sems dpa' skyed mos tshal gyi gzhir gshegs par bzhed par gyur pa zhes bya ba la sogs pa ni snga ma bzhin no/ /skyed mos tshal gyi gzhir byung ba dang / byang chub sems dpa' shAkya thub pas mi skra bregs shing gos ngur smrig gyon pa lag
25b3(mdo sde): pa na lhung bzed thogs pa zhig khyim nas khyim dang / khang pa nas khang par rgyu zhing 'gro ba zhig gzigs so/ /gzigs nas kyang kha lo sgyur ba la gsungs pa/ kha lo sgyur ba mi skra bregs shing lag pa na lhung bzed thogs nas khyim nas khyim dang / khang pa nas khang par rgyu zhing 'gro la
25b4(mdo sde): 'di'i gos kyang kha dog mi mtshungs te ji ltar yang mi gzhan dag gi dang mi 'dra ba ci yin/ lha de ni rab tu byung ba zhes bgyi'o/ /kha lo sgyur ba rab tu byung ba zhes bya ba 'di ci yin/ lha rab tu byung ba de ni dul ba legs pa dang / yang dag par sdom pa legs pa dang / don spyod pa
25b5(mdo sde): legs pa dang / chos spyod pa legs pa dang / dge ba spyod pa legs pa dang / dge legs spyod pa legs par rig nas skra dang / kha spu bregs te/ gos ngur smrig bgos nas dad pa yang dag pa kho nas khyim nas khyim med par rab tu byung ba ste/ lha 'di ni rab tu byung ba zhes
25b6(mdo sde): bgyi'o/ /kha lo sgyur ba de'i phyir shing rta 'di rab tu byung ba gang na ba de logs su sgyur cig /lha bka' bzhin 'tshal zhes kha lo sgyur bas byang chub sems dpa' shAkya thub pa'i ltar mnyan nas shing rta de rab tu byung ba gang na ba der bsgyur to/ /de nas byang chub sems dpa' shAkya thub
25b7(mdo sde): pas rab tu byung ba de la 'di skad ces bka' stsal to/ /kye mi khyod ci'i phyir skra bregs shing lag pa na lhung bzed thogs nas khyim nas khyim dang / khang pa nas khang par rgyu zhing 'gro la khyod kyi gos kyang kha dog mi mtshungs te ji ltar yang mi gzhan dag gi dang mi 'dra ba yin/ des 'di
26a1(mdo sde): skad ces smras so/ /gzhon nu bdag ni rab tu byung ba zhes bgyi'o/ /kye mi khyod ji ltar na rab tu byung ba zhes bya/ /gzhon nu bdag gis dul ba legs pa dang / yang dag par sdom pa legs pa dang / don spyod pa legs pa dang / chos
26a2(mdo sde): spyod pa legs pa dang / dge ba spyod pa legs pa dang / dge legs spyod pa legs par rig nas/ skra dang kha spu bregs te/ gos ngur smrig bgos nas dad pa yang dag pa kho nas khyim nas khyim med par rab tu byung ste/ de ltar na bdag rab tu byung ba zhes bya'o/ /kye mi
26a3(mdo sde): khyod kyis dul ba legs pa dang / yang dag par sdom pa legs pa dang / don spyod pa legs pa dang / chos spyod pa legs pa dang / dge ba spyod pa legs pa dang / dge legs spyod pa legs par rig nas skra dang kha spu bregs te/ gos ngur smrig bgos nas dad pa
26a4(mdo sde): yang dag pa kho nas khyim nas khyim med par rab tu byung ba legs so/ /de nas byang chub sems dpa' shAkya thub pas kha lo sgyur ba la gsungs pa/ kha lo sgyur ba de'i phyir shing rta phyir sgyur cig /pho brang nyid du 'dong ngo / /'di ltar nga pho brang nyid du phyin nas don 'di kho na bsam
26a5(mdo sde): par bya'o/ /kha lo sgyur bas shing rta phyir sgyur nas pho brang nyid du chas te/ der pho brang du gshegs pa dang / byang chub sems dpa' shAkya thub pa kye ma'o bdag ni skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung
26a6(mdo sde): bar bya'o snyam pa'i don de nyid dgongs so/ /de nas rgyal po zas gtsang gis kha lo sgyur ba la smras pa la sogs pa ni snga ma bzhin no/ /de nas skye dgu'i bdag mo chen mos rmi lam rmis pa dbang po'i tog lhung ba dang / shAkya rnams phyag dar gyis khengs pa dang / sa ldog
26a7(mdo sde): pa dang / dpal khyim nas byung ba dang / phyi rol na skad cig cing ngu zhing dgod pa la bdag nyid lta ba dang / nyi ma gang nas shar ba de nyid nas nub pa'o/ /byang chub sems dpas de gsan pa dang / dgongs pa nga ni shAkya rnams kyi dbang po'i tog gi gnas yin pa dang /
26b1(mdo sde): nga grong khyer nas 'byung na dpal 'byung bar 'gyur ro/ /rgyal po zas gtsang mas kyang rmi lam rmis pa dpal gyi mal khri chag pa dang / pha'i rgyud chad pa'o/ /byang chub sems dpas de gsan pa dang / de de bzhin te/ nga ni grags 'dzin ma'i dpal gyi gnas su
26b2(mdo sde): gyur pa dang / zas gtsang ma'i pha'i rigs rgyud kyi gnas su gyur pas nga rab tu byung na shAkya rnams kyi rigs rgyud chad par 'gyur ro/ /mtshan mkhan rnams kyis rgyal po zas gtsang ma'i mdun du gal te gzhon nu zhag bdun gyi bar du rab tu ma byung na 'khor los sgyur ba'i rgyal
26b3(mdo sde): por 'gyur ro zhes lung bstan to/ /'di skad ces kyang smras so/ /gal te de yi bzang po gzigs bzhed na/ /de slad dgung bdun bar du srungs shig dang / /mi dbang gdugs ni bdal bar gyur pa lta'i/ /rin chen sna bdun 'byung bar the tsom med/ /khyod sras
26b4(mdo sde): rin chen bdun po yi/ /dbang phyug gi ni rgyal por 'gyur/ /rgya mtsho la ni thug pa'i sa/ /chad pa med pas skyong bar 'gyur/ /'on te sa ni spangs nas su/ /bsnyengs med nags su bzhud na ni/ /thams cad mkhyen pa thob gyur nas/ /'gro ba sgrol ba mdzad
26b5(mdo sde): par 'gyur/ /zhes thos so/ /thos nas kyang zas gtsang dang / zas dkar dang / bre bo zas dang / bdud rtsi zas bzhi lhan cig gcig tu tshogs nas gros bya bar brtsams pa/ shes ldan dag mtshan mkhan dang ltas mkhan gyi bram ze rnams kyis byang chub sems dpa'
26b6(mdo sde): shAkya thub pa la gal te zhag bdun gyi bar du rab tu ma byung na 'khor los sgyur ba'i rgyal por 'gyur ro zhes lung bstan gyis de lta bas na bdag cag gis byang chub sems dpa' zhag bdun gyi bar du bsgrims te bsrung bar bya zhing grong khyer yang legs par bsrung bar bya'o/ /de nas
26b7(mdo sde): de rnams kyis ser skya'i gzhi'i grong khyer ra ba rim pa bdun dang / 'obs rim pa bdun gyis bskor nas grong khyer gyi sgo 'phar lcags las byas shing sgo 'phar rnams la dril bu shin tu sgra gsal ba btags te/ sgo phye na de'i sgras dpag tshad gcig khor yug tu grag par 'gyur ro/ /
27a1(mdo sde): byang chub sems dpa' khang gzhi na bud med yid 'phrog pa/ gzugs bzang ba rnams dang gar dang / glu dang / rol mo rnams kyi spyod pas bsnyen bkur byed du bcug go/ /skas shin tu che ba spor rung ba mi lnga brgyas bteg pa byas so/ /
27a2(mdo sde): chibs bsngags ldan gyi sa phyogs ni zangs ma'i glegs bus g.yogs shing gser gyi sil dkrol gyi dra ba btags pas bskor to/ /byang chub sems dpa' ni steng gi khang gzhi skyes pa med par zhugs nas/ pi bang dang / gling bu dang / khar rnga dang / sgra
27a3(mdo sde): snyan la sogs pa rol mo'i cha byad dag nye bar len cing 'byor pa chen pos bzhugs so/ /mtshan mo ni rgyal po zas gtsang yang dpung gi tshogs yan lag bzhi dang shar sgo'i phyi rol na 'dug go/ /lho phyogs na ni bre bo zas so/ /nub phyogs na ni zas dkar ro/ /byang phyogs
27a4(mdo sde): na ni bdud rtsi zas so/ /grong khyer gyi dbus kyi 'dram po byed pa ni shAkya ming chen dpung gi tshogs yan lag bzhi dang ldan pa'o/ /de shar sgor song nas smras pa/ su zhig mel tse byed/ su zhig mel tse byed/ rgyal po zas gtsang gis smras pa/ kho bo mel tse byed
27a5(mdo sde): do/ /lha mel tse mdzod cig /mel tse mdzad dang khyod la legs par 'gyur zhes smras te tshigs su bcad de smras pa/ 'jig rten gnyid log ro dang mtshungs/ /gnyid log bdud kyi dbang du song / /'di ni mi nyal rtag tu mkhas/ /de bas ma nyal mel tse byos/ /lho
27a6(mdo sde): sgor song nas smras pa/ su zhig mel tse byed/ su zhig mel tse byed/ bre bo zas kyis smras pa/ kho bo mel tse byed do/ /lha mel tse mdzod cig /mel tse mdzad dang / khyod la legs par 'gyur ro zhes smras nas tshigs su bcad de smras pa/ 'jig rten gnyid
27a7(mdo sde): log ro dang mtshungs/ /gnyid log bdud kyi dbang du song / /gnyid log 'chi bdag dbang du song / /de bas ma nyal mel tse byos/ /nub sgor song nas smras pa/ su zhig mel tse byed/ su zhig mel tse byed/ zas dkar gyis smras pa/ kho bo mel tse byed do/ /
27b1(mdo sde): lha mel tse mdzod cig /mel tse mdzad dang khyod la legs par 'gyur ro zhes smras nas tshigs su bcad de smras pa/ gnyid log pa ni rtag tu myos/ /myos 'gyur bre bos 'thungs pa nyal/ /dgon pa nags su nyal ba 'dras/ /de bas ma nyal mel tse byos/ /byang sgor
27b2(mdo sde): song nas smras pa/ su zhig mel tse byed/ su zhig mel tse byed/ bdud rtsi zas kyis smras pa/ kho bo mel tse byed do/ /lha mel tse mdzod cig /mel tse mdzad dang khyod la legs par 'gyur ro zhes smras nas tshigs su bcad de smras pa/ ri nyal ri sul nyal ba bzhin/ /rgya
27b3(mdo sde): mtsho'i chur ni nyal ba dang / ljon shing rtse la nyal ba bzhin/ /de bas ma nyal mel tse byos/ /dbus kyi bzhi mdo dang / sum mdo dag tu song nas smras pa/ su zhig mel tse byed/ su zhig mel tse byed/ srungs ma rnams kyis smras pa/ bdag cag mel tse bgyid do/ /
27b4(mdo sde): mel tse byos shig /mel tse byas dang legs par 'gyur ro/ /zhes smras nas tshigs su bcad de smras pa/ chos spyod chos ma yin ma spyod/ /bden par smros shig ma smra/ /mun pa chen por 'jug par 'gyur/ /de bas ma nyal mel tse byos/ /de nas nam
27b5(mdo sde): nangs nas shAkya ming chen gyis rgyal po zas gtsang la smras pa/ lha dgung sangs lags te/ dgung bdun la dgung gcig ni thal dgung drug ni lus so/ /rgyal po zas gtsang gis smras pa/ legs kyis zhag drug 'das nas gzhon nu 'khor los sgyur bar gyur na bdag
27b6(mdo sde): cag nam mkha'i ngos la rgyu zhing gling bzhir phyi bzhin 'dong ngo / /de bzhin du dgung gcig lus so zhes bya ba'i bar du'o/ /de nas lha'i dbang po brgya byin 'di snyam du sems te/ mi dbang shAkya'i sras po thub pa 'di/ /bdag nyid chen po pha rol phyin drug rdzogs/ /thugs
27b7(mdo sde): rnams dgyes par mdzad pa dka' thub tshal/ /'phags pa dgyes pa'i nags su gshegs par bzhed/ /de nas byang chub sems dpa' 'di snyam du dgongs te/ bdag la gzhan dag gzhon nu shAkya thub pa ni skyes pa ma yin te/ gang gi phyir grags 'dzin ma dang /
28a1(mdo sde): sa 'tsho ma dang / skyes dang / bud med drug khri spangs nas rab tu 'byung ngo zhes gzhi de las kha zer bar 'gyur du 'ong gis ma la bdag gis grags 'dzin ma dang lhan cig dga' mgur spyad par bya'o snyam nas des grags 'dzin ma dang lhan cig dga' mgur spyad
28a2(mdo sde): pa dang grags 'dzin ma sems can dang ldan par gyur nas/ de 'di snyam du sems te/ nam nangs nas byang chub sems dpa'i snyan du gsol lo snyam mo/ /de nas byang chub sems dpa' de'i tshe rten cing 'brel par 'byung ba dang ldan pas tshigs su bcad de gsungs pa/ bud med dang
28a3(mdo sde): bdag khyim nyal ba'i/ /tha ma deng gi 'di yin te/ /phyin cad khyim du bud med dang / /nga ni lhan cig mi gnas so/ /de nas bud med de rnams gar dang / glu dang / rol mos ngal zhing lci la dub nas kha nas kha chu 'dzag cing skra zhig la gos dang lag pa dag lhug par btang nas bla
28a4(mdo sde): ba'i tshig byung rgyal du rdol zhing gnyid log go/ /byang chub sems dpas bud med de dag thams cad kha nas kha chu 'dzag cing skra zhig la gos dang lag pa dag lhug par btang nas/ bla ba'i tshig byung rgyal du rdol zhing gnyid log pa gzigs so/ /gzigs nas kyang btsun mo'i
28a5(mdo sde): 'khor la dur khrod kyi 'du shes skyes so/ /de nas byang chub sems dpa' skyo ba 'khrungs pa dang tshigs su bcad de gsungs pa/ rlung gi shugs kyis pad ma'i tshal ltar sa gzhi 'dir/ /lag pa dag dang rkang pa brkyang nas 'gyel 'gyur te/ /skra rnams zhig cing
28a6(mdo sde): mdoms dang rkub kyi phyogs snang ba/ /shAkya'i sras kyis gzigs nas rang bzhin skyo bar 'gyur/ /tshul dang bral ba'i bud med na chung tshogs 'di dag /dur khrod 'jigs su rung ba'i rang bzhin 'drar mthong nas/ /sems can byis pa'i spyod yul la ni deng dga' na/ /sems
28a7(mdo sde): dang blo gros dran dang bral ba yin nam ci/ /'dod pa tha chad 'dam dang mda' mdung dug me 'dra/ /rmi lam lta bu yin te tshwa chu'i ro dang mtshungs/ /'dod pa phung byed rtsod dang sdig pa'i rgyur gyur pa/ /mtha' ngan sbrul gyi kha 'dra bdag gis spang bar bya/ /de nas byang chub sems
28b1(mdo sde): dpa' gzims mal chen po la gzims pa na/ mtshan mo de nyid la rmi lam lnga rmis pas chen po nyid gzims mal du byas shing ri rab ri'i rgyal po dbu rten du bcug /phyag g.yon pa shar phyogs kyi rgya mtsho chen por 'jug /phyag g.yas pa nub phyogs kyi rgya mtsho chen por 'jug /
28b2(mdo sde): zhabs gnyis rgya mtsho chen por 'jug pa dang / 'greng ba zhes bya ba'i rtsa'i rigs lte ba nas byung nas nam mkha'i bar du 'phags te 'dug pa dang / bya kun nas dkar la mgo nag pa rnams kyis zhabs gnyis la gtugs nas pus mo'i lha nga la thug pa'i bar du lta ba dang / bya sna tshogs
28b3(mdo sde): phyogs bzhi nas 'ongs nas mdun du kha dog gcig tu 'dug pa dang / mi gtsang ba'i ro'i steng nas bdag nyid mi gtsang bas ma gos par 'chag pa'o/ /de lta bu rmis nas kyang thugs dgyes te dgongs pa nga'i rmi lam 'di 'dra ba rmis pas ring po mi thogs pa kho nar bla na med pa'i
28b4(mdo sde): ye shes thob par 'gyur ro snyam mo/ /grags 'dzin mas kyang rmi lam du mthong ba bdag gi so kun lhags pa dang / dung gi dpung pa chag pa dang / zla ba sa la lhung ba dang / skar ma rnams ni ngu ba'o/ /grags 'dzin mas kyang rmi lam rmis pa de byang chub sems
28b5(mdo sde): dpa' la gsol pa dang / byang chub sems dpas gsungs pa/ khyod kyi so ni kha nang gnas/ /zla ba 'di ni mkhar gnas kyis/ /yid kyi gdung ba bsal nas ni/ /dogs med bde bar gnyid log cig /de nas grags 'dzin ma 'di snyam du sems te/ rmi lam
28b6(mdo sde): 'jigs pa rmis pa na/ /bdag yid dogs dang bcas par 'gyur/ /deng gi mtshan mo sdug pa dang / /'bral bdag tu mi 'gyur grang / /de nas lha'i dbang po brgya byin 'di snyam du sems te/ byang chub sems dpa' rnams ni ji ltar rgyu'i stobs can yin mod kyi 'on
28b7(mdo sde): kyang rkyen gyis bsgrub par bya dgos te/ 'di ltar rgyu'i stobs chen po yang rkyen gyi stobs la ltos so snyam nas byang chub sems dpa' gang na ba der song ste phyin pa dang / khang gzhi la 'dug ste byang chub sems dpa' la 'di skad ces gsol to/ /nags kyi spre'u
29a1(mdo sde): ni spyod yul rgyu 'dra zhing / /yan par 'dug pa'i rte'u dang 'dra ba'i thugs/ /gal te 'dod pa'i yon tan las bzlog na/ /de las shin tu gsal ba'i snang ba gzigs/ /blo gros bzang po bzhengs shig bzhengs/ /sa ni spangs te bzhud mdzod
29a2(mdo sde): la/ /thams cad mkhyen nyid brnyes nas ni/ /'gro ba dag ni bsgral bar mdzod/ /byang chub sems dpas gsungs pa ni/ /kau shi ka ma mthong ngam/ /nga ni bdag po rgyas bskor ltar/ /mi ni mthu ldan gzhu mtshon ral gri thogs/ /rta glang shing rta dpung tshogs
29a3(mdo sde): mang po yis/ /grong khyer ser skya kun nas yongs su bskor/ /zas gtsang la sogs shAkya'i tshogs 'di dag /glang chen rta zhon legs par go bgos lus/ /mi sdug sna tshogs lag na mtshon thogs te/ /khyams dang rta babs khang gzhi nang gnas/ /
29a4(mdo sde): pho brang dang ni khyim sgo dang / /de bzhin grong khyer sgo dag kyang / /bcad nas gtan pa dam bcug ste/ /de bzhin kun nas bsrungs par gyur/ /ru dung pa Ta ha sgra rnga sgra yis/ /khyams dang rta babs khang nang gnas shing / /glang chen rta dmag 'bad pa'i skye bo'i
29a5(mdo sde): tshogs/ /rgyun du nga mi gtang phyir srung bar byed/ /brgya byin gyis gsol pa/ des pa mar me mdzad kyis lung bstan dang / /sdug bsngal gyis gdungs 'jig rten 'di dang yang / /khyod kyi sngon gyi dam bcas dgongs mdzod la/ /khab dag spangs te nges par 'byung bar
29a6(mdo sde): mdzod/ /ji ltar khyod ni bgegs med par/ /deng nyid nags su gshegs 'gyur ba/ /bdag cag tshangs sogs bcas pa yi/ /lha rnams kyis ni de bzhin bgyi/ /byang chub sems dpas legs so zhes gsungs nas thugs dgyes par gyur to/ /de nas lha rnams kyi dbang
29a7(mdo sde): po brgya byin gyis gnyid kyis myos par byas nas gnod sbyin gyi sde dpon chen po lngas rtsen la bsgo ba/ grogs po byang chub sems dpa' steng gi khang nas babs kyis skas long shig /des skas blangs pa la byang chub sems dpa' babs pa dang de nas brgya byin gyis brda byas
29b1(mdo sde): ma thag tu zhabs 'bring ba 'dun pa gang na ba der gshegs na ji tsam na 'dun pa gnyid stug pos non par gzigs nas byang chub sems dpas bsgrims te bslang nas tshigs su bcad pa'i dbyangs kyis gsungs pa/ 'dun pa longs kye khyim nas myur bar ni/ /nga yi rta pho rin chen bsngags
29b2(mdo sde): ldan long / /sngon gyi rgyal bas longs spyad dka' thub tshal/ /thub rnams dgyes pa mdzad par nga gshegs so/ /'dun pa gnyid log pa'i mig phye nas smras pa/ lha khyod skyed mos tshal gyi dus ma bab/ /des pa khyod dang 'ga' yang 'khon ma mchis/ /khyod la dgra bo su yang ma mchis
29b3(mdo sde): na/ /dgung phyed khyod la bcibs pa ci zhig bgyi/ /byang chub sems dpas bka' stsal pa/ 'dun pa khyod kyis lan 'ga' yang / /nga yi tshig ni ma bcag na/ /nga yi deng dus tha ma la/ /nga yi tshig 'di ma gcag shig /'dun pas gsol pa/ gzhon nu mtshan mo 'di ni 'jigs pa dang
29b4(mdo sde): 'jigs su rung ba mchis pas bdag bcibs pa mi len no/ /byang chub sems dpas dgongs pa/ lan dang yang lan gyis gdon mi za bar skye bos da par 'gyur gyis bdag nyid song la rta'i rgyal po bsngags ldan sta gon bya'o snyam nas de nas nyid kyis pho brang gi sgo phye nas
29b5(mdo sde): rta'i rgyal po bsngags ldan gzung bar brtsams pa na mjing kyog byed la phar bros tshur bros shing 'dug tu mi btub bo/ /de nas byang chub sems dpa'i phyag bsod nams brgya phrag du mas bskyed pa 'khor lo dang / bkra shis dang / g.yung drung 'khyil pa mnga' ba/ skrag pa rnams dbugs
29b6(mdo sde): 'byin par mdzad pas mgo la byugs nas gsungs pa/ bsngags ldan tha ma yi ni khur long ste/ /dka' thub nags su ma thogs nga skyol cig /byang chub thob nas myur du 'gro ba kun/ /bsam gtan rnam thar char gyis tshim par bya/ /chos nyid kyis dud 'gro yang gdams na
29b7(mdo sde): phyi lang mi byed pas rta'i rgyal po bsngags ldan mi g.yo bar 'dug go/ /de nas byang chub sems dpa' thugs dgyes pa skyes te rta'i rgyal po bsngags ldan bstad do/ /ji tsam na shAkya ming chen 'dram po byed pa skye bo nyul zhing phyogs der phyin pa dang / byang chub sems dpa'
30a1(mdo sde): gshegs par chas pa mthong ngo / /de nas skad 'dzer cing mig mchi mas gang bas smras pa/ gzhon nu 'di ci mdzad/ ming chen 'gro'o gzhon nu 'di ni rigs pa ma lags so/ /byang chub sems dpas gsungs pa/ ming chen 'di nyid rigs pa yin te/
30a2(mdo sde): gang gi phyir ngas bskal pa grangs med pa gsum du dka' ba brgya stong du mas sems can rnams kyi don du byang chub yang dag par bsgrubs pa des na dang ci khyim na 'dug phod dam/ 'di ni nges te dka' thub kyi tshal du 'gro'o/ /gang zhig 'bar ba'i khyim chen las/ /mkhas rnams
30a3(mdo sde): myur du 'byung ba la/ /legs min smra bar mi 'os kyi/ /de ni bsngags par 'os nyid yin/ /de bzhin rgan da 'chi ba yis/ /rab 'bar srid pa'i gzeb las ni/ /'byung bar 'dod gyur gang yin la/ /'dir ni mi rigs ci zhig mthong / /de ltar gsung drag pos spyos pa
30a4(mdo sde): dang / ming chen gdong las mchi ma char bzhin du 'bab cing cho nge 'debs pa la zhugs te kyi hud/ deng du rgyal po zas gtsang dang / /shAkya dag ni thams cad kyis/ /yang dang yang du bsam pa yi/ /re ba 'bras bu med par gyur/ /deng du rgyal po zas gtsang ni/ /sras kyi
30a5(mdo sde): mya ngan gyis gdungs pa/ /lag bsgreng bzhin du sdug bsngal zhing / /mi bzad sgra ni 'byin par 'gyur/ /sa 'tsho grags 'dzin skyes/ /de bzhin btsun mo'i 'khor rgyas pa'ang / /don grub dang ni bral ba yis/ /shin tu sdug bsngal myong bar 'gyur/ /zhes
30a6(mdo sde): smras nas/ de dngangs pas grags 'dzin ma bslang ste smras pa/ don grub 'di ni shes gyur gyis/ /khyim thab sdug bsngal gyis gdungs nas/ /sdug bsngal nyam thag du ma 'ong / /khyim thab sdug pa de zlog shig /khyed kyi khyim thab gshegs gyur 'di ni mthong dka' ste/ /
30a7(mdo sde): khyod kyis 'di ltos khyim thab mthong ba'i tha ma yin/ /kyi hud phongs pa bdag gis mtshan mo khus btab kyang / /sus kyang lan ma ster bas bdag gis ma nyes so/ /des ni de ltar khus btab kyang / /'di ltar lha rnams byin brlabs kyis/ /dgon par 'o dod bos pa bzhin/ /
30b1(mdo sde): 'ga' yang sad par ma gyur to/ /de nas byang chub sems dpa' 'di snyam du dgongs te/ gang bdag gis yab la ma bltas par 'gro ba ni nga'i tshul dang 'thun pa ma yin no snyam nas rgyal po zas gtsang ma gang na ba der gshegs te byon pa dang / rgyal po zas gtsang ma gnyid
30b2(mdo sde): kyis non par gyur to/ /de nas 'di snyam du dgongs te ji ltar nga 'jig rten thams cad kyi phar gyur cing 'jig rten gyi bla ma dang / 'jig rten gyi thu bo yin mod kyi de ltar na yang pha dang ma ni skyes bu'i slob dpon du gyur pa dang / lhar gyur pa dang / tshangs par gyur pa yin zhing shin tu
30b3(mdo sde): phan pa byed pa yin no snyam du dgongs nas yab kyi zhabs gnyis la btud de bskor ba lan gsum mdzad nas 'di skad ces gsungs so/ /bdag kyang yid la brtser ldan zhing / /bdag kyang nye du rnams la dga'/ /'on kyang 'khor ba rang bzhin ngan/ /'di mthong nas ni mchi ba lags/ /gal
30b4(mdo sde): te rgan da 'chi ba dang / /sdug pa'i gnyen bral las byung ba'i/ /gnod byed sdug bsngal ma mchis na/ /khyod ni spong bar su zhig byed/ /gang phyir mi 'dod bzhin du ni/ /rab che gnyen gyi dkyil 'khor dang / /mdza' bshes chung ma dbang phyug rnams/ /yun mi ring bar 'khor bar 'gyur/ /de bas ma
30b5(mdo sde): chags yid kyis ni/ /'khor ba las ni rnam grol phyir/ /brtser ldan nye du spangs nas ni/ /skye bo med nags bstan pa lags/ /lus can 'du ba nges par ni/ /mthar ni 'bral 'gyur nyid lags pas/ /bdag ni rjes su dgongs nas ni/ /rmongs pas thugs ngan ma mdzad cig /
30b6(mdo sde): ces gsungs nas chas so/ /de nas ming chen gyis rgyal po zas gtsang ma bslang ste smras pa/ don grub 'di ni bzhud lags kyis/ /sa bdag de ni zlog par mdzod/ /sras kyi mya ngan gyis thebs nas/ /sdug bsngal gyis gdungs bshums 'gyur mchi/ /ma stes te de
30b7(mdo sde): yang gnyid ma sad do/ /de nas lha'i dbang po brgya byin gyis lha'i bu myu gu dang / mang ku ra dang / 'od zer can dang / lo ma gyon pa ste bzhi la smras pa/ grogs po dag khyed rnams kyis byang chub sems dpa' gdeg par nus sam/ de rnams kyis smras pa/ shin tu yang nus
31a1(mdo sde): lags so/ /khyed rnams la stobs ci tsam yod/ myu gus smras pa/ bdag gis ni sa la ri ji snyed yod pa de phrag pa gcig tu thogs te nyam nga ba chung ngus 'gro nus pa de tsam gyi stobs yod do/ /mang ku ras smras pa/ bdag gis kyang sa la chu ji snyed
31a2(mdo sde): yod pa de thams cad phrag pa gcig tu thogs nas 'gro nus so/ /'od zer can gyis smras pa/ bdag gis kyang sa la rdul ji snyed yod pa de thams cad phrag par thogs te nyam nga ba chung ngus 'gro nus so/ /lo ma gyon pas smras pa/ bdag gis kyang sa la rtswa dang shing dang
31a3(mdo sde): yal ga dang lo ma ji snyed pa de thams cad phrag pa gcig tu thogs te nyam nga ba chung ngus 'gro nus so/ /brgya byin gyis smras pa/ grogs po dag stobs 'di dang ldan na/ byang chub sems dpa' gdeg par nus kyis de nas myu gu dang / mang ku ra dang / 'od zer can
31a4(mdo sde): dang / lo ma gyon pa ste/ bzhis chibs rin po che bsngags ldan khyer te/ byang chub sems dpa' gang na ba der song ste phyin nas smras pa/ byang chub sems dpa' ci la bzhugs/ de nas byang chub sems dpa' 'di snyam du dgongs te 'di rnams ni bdag cag gis byang chub
31a5(mdo sde): sems dpa' bteg ste/ bar snang la khyer ro zhes dregs pa skye bar 'gyur ro snyam nas byang chub sems dpa' rdo rje'i skur byin gyis brlabs pa dang / de rnams kyis bsgul bar yang ma nus nas ngo mtshar skyes te gsol pa/ gzhon nu bdag cag gis ni byang chub sems
31a6(mdo sde): dpa' rnams la stobs 'di 'dra ba mnga' bar ma 'tshal to/ /de nas byang chub sems dpa' chibs rin po che bsngags ldan la bcibs te 'di ltar byang chub sems dpa' rnams kyi byang chub sems dpa'i mthu dang lha rnams kyi lha'i mthus chibs rin po che bsngags ldan dang 'dun
31a7(mdo sde): pa steng gi nam mkha' la 'phags so/ /de nas brgya byin dang tshangs pa la sogs pa lha rnams kyang lha brgya stong phrag du mas yongs su bskor nas byang chub sems dpa' gang na ba der song ste phyin pa dang / byang chub sems dpa' bskor cing dong ste g.yas phyogs nas gzugs na
31b1(mdo sde): spyod pa'i lha rnams kyang spyod lam zhi ba dang / g.yon phyogs nas 'dod pa na spyod pa rnams kyis rgyal mtshan dang ba dan bsgreng nas lha'i rol mo'i khyad par sna tshogs dang / mdun nas brgya byin dang tshangs pa la sogs pa rang rang gi spyod lam gyis dong ngo / /nam mkha'i ngos la
31b2(mdo sde): gnas pa'i lha brgya stong du mas ni byang chub sems dpa'i steng nas lha'i me tog ud pal dang / pad ma dang / ku mu da dang / pad ma dkar po rnams kyis gtor ro/ /a ga ru'i phye ma dang / tsan dan gyi phye ma dang / ta ma la'i 'dab ma'i phye ma dang / /lha'i me tog man dA ra
31b3(mdo sde): bas kyang gtor to/ /lha'i rol mo'i cha spyad sna tshogs kyang brdungs so/ /gos rnams kyang gtor ro/ /'dir smras pa/ mkha' la lha rnams ga zha'i sgra chen 'byin byed la/ /dga' ba'i yid kyis gos kyi g.yab mo 'debs byed cing / /kha cig byang chub sems dpa' la
31b4(mdo sde): ni stod byed de/ /nam mkha' la ni rol mo brgya phrag sgyur bar byed/ /kha cig dag ni sgo rnams 'byed byed cing / /me tog man dA ra bas 'thor bar byed/ /kha cig dag ni bcibs pa'i rkang 'dzin cing / /bde bar gshegs la rtog cing rjes bzhin 'brang / /kha cig dag kyang
31b5(mdo sde): g.yas nas rjes bzhin 'brang / /g.yon nas 'gro ba dag kyang rjes bzhin 'brang / /brgya byin de bzhin tshangs par bcas pa dang / /lus ngan bdag nyid shul ni mtshon par byed/ /zla ba nya ba rgyu skar tshogs kyis ltar/ /bdag nyid chen po lha tshogs mdun bdar
31b6(mdo sde): nas/ /dka' thub nags ni thub rnams dgyes byed pa/ /'phags pa dgyes pa'i nags su thugs dgyes gshegs/ /de nas byang chub sems dpas bsngags ldan la dbugs dbyung ba'i phyir gsungs pa/ ma skyo ma skyo stobs ni gzung bar gyis/ /'gro don dal
31b7(mdo sde): ba gcig ni de ring long / /mi ring byang chub thob nas 'gro ba rnams/ /bsam gtan rnam thar gyis tshim byed par bya/ /byang chub sems dpa' dpag tshad bcu gnyis su bzhud nas nang par grong khyer dpe med du byon to/ /de nas lha rnams kyang byang chub sems dpa'
32a1(mdo sde): byung nas 'di slar yang rang gi grong khyer du 'jug par mi 'gyur ram snyam pa la sku thams cad kyi g.yas phyogs su glang po che'i lta stangs kyis gzigs nas/ sangs rgyas rnams kyis bstan pa yi/ /lam gyi mchog ni ma thob par/ /grong khyer ser
32a2(mdo sde): skya'i gzhir ni slar/ /nga ni 'jug par mi bya'o/ /zhes gsungs so/ /de nas byang chub sems dpa'i zhabs la bskor ba lan gsum byas nas rang rang gi gnas su song ngo / /byang chub sems dpas chibs las babs te rgyan bkrol nas 'dun pa la bka' stsal
32a3(mdo sde): pa/ 'dun pa rgyan dang rta khyer la slar song shig /'dir smras pa/ kha lo sgyur khyod nga yi rta 'di dang / /rgyan 'di rnams kyang gnyen pa dag la byin/ /nga ni 'dod pa rgya chen spangs nas su/ /da lta 'di nyid du ni rab 'byung bya/ /'dod pa 'di ni spu gri'i so 'dra zhing / /me
32a4(mdo sde): 'obs 'bar dang mtshungs shing mtha' ngan pa/ /'jig rten phan phyir snying rjes nga spangs te/ /dgon par song nas khyim du phyir mi ldog /de nas 'dun pa gdong la mchi ma char bzhin 'bab pas byang chub sems dpa' la gsol pa/ seng ge stag gis gtams pa dang /
32a5(mdo sde): phyugs rdzis gtams pa'i nags tshal du/ /'ba' zhig sku gnyen dang bral bas/ /'phags pa ji ltar spyod par 'gyur/ /byang chub sems dpas gsungs pa/ skye dgu 'di ni skye na gcig pu skye/ /de bzhin 'chi na'ang gcig pu 'chi bar 'gyur/ /'di ni gcig
32a6(mdo sde): pus sdug bsngal myong 'gyur gyi/ /'khor ba la ni grogs yod ma yin no/ /'dun pas gsol pa/ kyi hud gzhon nus sdug bsngal ma gzigs te/ /zhabs 'jam glang chen rta la chibs goms pa/ /sa gzhi rtswa dang rdo bas gtams rtsub par/ /ji ltar zhabs kyis
32a7(mdo sde): gshegs shing nags su rgyu/ /byang chub sems dpas gsungs pa/ 'chi bdag 'jigs pa de ni lan 'ga' yang / /skyid la med min bde bar goms la min/ /mgon bcas la min rigs btsun la ma yin/ /dpa' dang btsun min skye bo dga' la min/ /rga bas
32b1(mdo sde): 'chi bdag 'jigs pa dag / bskyed nas 'ong bar 'gyur zhes grag /don ma byas shing ma brtsams par/ /'chi bar yang ni 'gro bar 'gyur/ 'dun pas gsol pa/ rgyal po bgres po ni sras kyi mya ngan gyis 'grongs par 'gyur ro/ /'on kyang byang chub
32b2(mdo sde): sems dpa' byang chub kyi tshogs bsags pa'i phyir 'dun pa'i tshig thugs la ma bab bo/ /de nas byang chub sems dpas ud pal sngon po 'dra ba'i ral gri shubs nas phyung nas gtsug phud bregs te/ steng gi nam mkha' la bor ba dang / lha rnams kyi dbang po brgya byin
32b3(mdo sde): gyis blangs nas bkur sti chen po byas te sum cu rtsa gsum gyi lha rnams kyi nang du khyer nas gtsug phud kyi mchod pa chen po btsugs so/ /de nas lha'i dbang po brgya byin 'di snyam du sems te gzhon nu ni rgyal rigs kyi mngon pa'i nga rgyal gyis 'di bzlog par mi nus so snyam
32b4(mdo sde): nas dga' bar gyur to/ /de nas byang chub sems dpas 'dun pa la gsungs pa/ khyod kyis bsngags ldan pho brang gi nang du ma bkri shig /de skad ces gsungs pa dang / 'dun pa skad 'dzer cing mig mchi mas gang nas rta'i rgyal po bsngags ldan khrid de yang dang
32b5(mdo sde): yang du byang chub sems dpa' la lta zhing song ste ser skya'i gzhir phyin pa dang der ca co skyes te ji tsam na rgyal po zas gtsang ma la smras pa/ lha gzhon nu byon gyis dgyes pa bskyed du gsol/ grong khyer ser skya'i gzhir yang sgra gsang chen po bsgrags so/ /rta'i rgyal po
32b6(mdo sde): bsngags ldan pho brang gi nang du zhugs pa dang / btsun mo'i tshogs thams cad kyis bsngags ldan gyi mgul du 'jus te ngu bar brtsams so/ /bsngags ldan yang dbugs khong du song ste de nyid du dus byas so/ /shi nas de sgra can gyi bram ze las drug la brtson pa
32b7(mdo sde): zhig gi rigs su nying mtshams sbyor ba blangs so/ /de nas byang chub sems dpa' rim gyis drang srong ngan spong gi bsti gnas su gshegs pa dang / de'i tshe drang srong ngan spong gi bu lag pa 'gram pa la gtad nas sems khong du chud cing 'dug pa de lta bu de byang chub sems dpas
33a1(mdo sde): gzigs nas gsungs pa/ drang srong chen po ci'i phyir lag pa 'gram pa la gtad nas sems khong du chud cing 'dug /des gsol pa/ bdag gi bsti gnas 'di na shing ta la rnams gser gyi lo ma dang / me tog dang / 'bras bu chags pa las
33a2(mdo sde): de rnams snga mkho bzhin du ma gyur to/ /byang chub sems dpas gsungs pa/ drang srong chen po gang gi mthus bsti gnas 'di na shing ta la rnams gser gyi lo ma dang / me tog dang / 'bras bur ldan pa de rga ba dang na ba dang 'chi ba yang dag par mthong nas yid byung ste
33a3(mdo sde): dka' thub kyi nags su gnas pas so/ /gal te des rga ba dang / na ba dang / 'chi ba yang dag par mthong nas yid byung ste dka' thub kyi nags su gnas par ma gyur na skyed mos tshal 'di de'i yin pa zhig /de skad ces gsungs pa dang / drang srong ngan spong gi bus
33a4(mdo sde): byang chub sems dpa' la brtag par brtsams so/ /de nas gzugs bzang zhing zhi ba'i cha byad du mthong nas yun ring du brtags te ngo mtshar skyes nas gsol pa/ kye rab tu byung ba de khyod kho nam lags grang / byang chub sems dpas gsungs pa/ drang srong
33a5(mdo sde): chen po de ltar nges so/ /de nas ngan spong gi bu ya mtshan skyes pa'i mig bgrad de bltas nas byang chub sems dpa' thog mar gdan la spyan drangs te/ me tog dang / 'bras bu bstabs so/ /grong khyer dpe med na khyim bdag phyug pa dang / nor mang la longs spyod che ba
33a6(mdo sde): zhes bya ba nas de la khye'u bcu btsas so zhes bya ba'i bar du ste/ /de dag thams cad kyang rab tu byung nas rang sangs rgyas kyi byang chub mngon sum du byas so/ /ji tsam na bdag nyid chen po de rnams la ma rgan mos sha na'i gos dag cig byin pa dang / de rnams kyis smras pa/
33a7(mdo sde): yum mkhyen par mdzod cig /rgyal po zas gtsang gi sras gzhon nu don thams cad grub pa zhes bya ba rga ba dang / na ba dang / shi ba mthong nas kun tu skyo ba'i yid kyis nags su song nas de bla na med pa yang dag par rdzogs pa'i byang chub mngon par rdzogs par 'tshang rgya bar
33b1(mdo sde): 'gyur te/ de bas na bdag cag rnams sangs rgyas kyi zhing du gnas par mi nus pas na bdag cag yongs su mya ngan las 'da'o/ /sha na'i gos 'di rgyal po zas gtsang ma'i sras la khyed kyis phul cig /bdag nyid chen po de ni bla na med pa'i ye shes thugs su chud par
33b2(mdo sde): 'gyur la khyed kyis kyang 'bras bu chen po 'thob par 'gyur ro zhes smras nas 'bar ba dang / gsal ba dang / char 'bebs pa dang / glog 'byin pa'i cho 'phrul dag byas nas phung po lhag ma med pa'i mya ngan las 'das pa'i dbyings su yongs su mya ngan las 'das so/ /rgan
33b3(mdo sde): mo des kyang 'chi kar gos de dag bu mo la gtad nas ji ltar gyur pa rnams smras so/ /de'i bu mo de yang nad kyis thebs te 'chi bar shes nas des kyang shing drung zhig tu bzhag nas shing de la gnas pa'i lha gang yin pa de la khyod kyis 'di dag rgyal po zas gtsang gi sras la phul
33b4(mdo sde): cig ces gsol ba btab bo/ /lha rnams kyi dbang po brgya byin gyi shes pa mthong ba ni 'og tu 'jug pa yin pas des de dag shes nas blangs te/ de nas rngon pa rgas 'khogs pa lta bu zhig tu bdag nyid mngon par sprul nas de dag bgos te/ lag pa la mda' gzhu thogs
33b5(mdo sde): nas byang chub sems dpa' gshegs pa'i lam kar bsdad pa dang / byang chub sems dpa' yang rim gyis lam der byon nas rngon pa lag na mda' gzhu thogs shing gos ngur smrig gyon pa zhig gzigs so/ /gzigs nas kyang mi de la gsungs pa/ kye nang rje sha na'i
33b6(mdo sde): gos 'o ni dag ni rab tu byung ba la 'tsham pa yin gyis ka shi ka'i ras phran 'di dag khyer la 'o ni dag nga la byin cig / des gsol pa/ gzhon nu bdag la gzhan dag khyod kyis rgyal bu gzhon nu bkrongs nas ka shi ka'i ras phran gyi gos 'di dag blangs so zhes gzhi des
33b7(mdo sde): g.yar 'chi bar 'gyur lags pas bdag 'di dag mi 'bul lo/ /byang chub sems dpas gsungs pa/ kye nang rje nga ni mthu ji lta bu dang ldan pa 'jig rten thams cad kyis shes te su zhig gis nga bkrongs par nus/ khyod kyis nga bkrongs par su zhig yid ches kyis bag tsha ba med par
34a1(mdo sde): byin cig / de nas lha rnams kyi dbang po brgya byin gyis byang chub sems dpa'i zhabs gnyis la gtugs nas sha na'i gos dag phul te ka shi ka'i ras phran rnams blangs so/ /byang chub sems dpa'i sku dang sha na'i gos dag 'tsham par ma gyur pa dang / de 'di snyam
34a2(mdo sde): du dgongs te kye ma'o sha na'i gos rnams bdag gi sku dang 'tsham par gyur cig snyam nas tshig smras ma thag tu sha na'i gos de dag 'di ltar byang chub sems dpa' rnams kyi byang chub sems dpa'i mthu dang / lha rnams kyi lha'i mthus byang chub sems dpa'i sku dang 'tsham par gyur to/ /de nas
34a3(mdo sde): byang chub sems dpa' 'di snyam du dgongs te/ da ni bdag rab tu byung zin gyis 'gro ba rnams rjes su gzung bar bya'o snyam mo/ /de nas byang chub sems dpa' mthar gyis rgyu zhing gshegs pa dang rgyal po'i khab tu byon to/ /byang chub sems dpa' bzo'i gnas dang / las
34a4(mdo sde): kyi gnas de dang de rnams la mkhas pa yin pas des shing kar bI ra'i lo ma las lhung bzed byas nas spyod lam zhi bas rgyal po'i khab tu bsod snyoms kyi phyir zhugs so/ /de'i tshe rgyal po gzugs can snying po steng gi khang gzhi na 'dug pa des 'gro ba dang / ldog pa
34a5(mdo sde): dang / lta ba dang / rnam par lta ba dang / bskum pa dang / brkyang ba dang / chos gos snam sbyar dang / lhung bzed thogs pa mdzes pas bsod snyoms spyod pa mthong ngo / /mthong nas kyang 'di snyam du sems te/ rgyal po'i khab na rab tu byung ba ji snyed cig gnas pa
34a6(mdo sde): la rab tu byung ba 'di'i spyod lam de lta bu ni 'ga' yang med do snyam mo/ /'dir smras pa/ ji ltar mig can 'gro ba ltar/ /rab tu byung ba bsgrags par byas/ /'dis ni brtag par mdzad nas su/ /rab tu byung ba yang dag bzhed/ /khyim gnas 'di ni sdug
34a7(mdo sde): bsngal te/ /'di ni rdul gyi gnas yin zhing / /rab tu byung ba bar snang ltar/ /mkhyen nas de tshe rab tu byung / /rab tu byung nas sku yis ni/ /sdig pa'i las ni spangs pa dang / gsung gi sdig pa spangs nas ni/ /'tsho ba kun nas dag par mdzad/ /de nas ma
34b1(mdo sde): ga d+hA yi ni/ /grong mchog rgyal po'i khab gshegs nas/ /mgon po shes bzhin dran ldan pa/ /bsod snyoms phyir ni gshegs pa der/ /bzo sbyangs ma ga d+hA yi bdag /khang 'di na 'dug pas mthong / /mthong nas sems dang de nas ni/ /blon po rnams la
34b2(mdo sde): 'di skad smras/ /mtshan mchog gis ni rgyas gyur cing / /kho lag phun sum tshogs pa dang / /gnya' shing gang du lta ba yi/ /'di la shes ldan dag ltos shig /spyan mi 'deg la yid gzhungs shing / /dman pa'i rigs las ma 'khrungs 'di/ /gang du gnas par
34b3(mdo sde): gshegs 'gyur ba/ /rgyal pos pho nya rjes bzhin btang / /de nas pho nya la bsgo ba/ /dge slong de ni gar 'gro zhing / /gang du gnas ni btab pa yi/ /rjes bzhin du ni 'brang bar gyis/ /de ni bsod snyoms gshegs pa na/ /sgo drug legs par bsdams
34b4(mdo sde): nas ni/ /shes bzhin dran dang ldan pa yis/ /lhung bzed myur du gang bar mdzad/ /bsod snyoms spyad pa byas nas kyang / /thub pa grong khyer phyir byung nas/ /skya bseng la ni mngon gshegs te/ /de la gnas ni btab par gyur/ /gnas btab pa ni shes nas
34b5(mdo sde): kyang / /pho nya gcig gis bsdad byas nas/ /gzhan ni myur du slar log ste/ /rgyal po la ni tshig smras pa/ /rgyal po chen po dge slong de/ /seng ge'am stag gi phru gu dag /ri sul dag na gnas pa ltar/ /skya bseng gi ni steng na gnas/ /pho nya rnams kyi tshig thos
34b6(mdo sde): nas/ /sa bdag shing rtar zhugs nas ni/ /de ni blon pos yongs bskor nas/ /myur ba kho nar dong bar gyur/ /bzhon pas bgrod pa'i sar zhon te/ /de ni bzhon pa la babs nas/ /rkang gis nye bar song nas ni/ /de nas de bzhin gshegs pa mthong / /
34b7(mdo sde): rgyal po 'dug nas dgyes pa dang / /mgu bar 'gyur ba'i gtam gsol nas/ /de ni ma khengs mi brlang bar/ /don 'di dag ni rab smras so/ /dge slong lang tsho dang po la/ /bab par yang dag gnas gyur cing / /'di 'dra gzi brjid ldan pa la/ /bsod snyoms
35a1(mdo sde): spyod par mdzes ma lags/ /khang pa nyams dga' dag dang ni/ /bud med rgyan gyis brgyan pa dang / /longs spyod mchog ni khyod gsol na/ /nyid kyi gdung ni zhu yis gsungs/ /rgyal po gangs ri nye ba na/ /yul gyi ljongs ni nor dag dang / /'bru dag
35a2(mdo sde): gis ni gang gyur pa/ /ko sa la zhes grags pa yod/ /bu ram shing pa nyi ma'i rus/ /shAkya dag ni de na gnas/ /rgyal po nga ni rgyal rigs te/ /nga ni 'dod pa'i don mi gnyer/ /sa 'di ri dang bcas shing rgya mtshor bcas/ /rin chen kun dang ldan pa 'byor gyur kyang / /
35a3(mdo sde): mi ni nams kyang ngoms par mi 'gyur te/ /so ga tsha dus shing gi mi bzhin no/ /'dod pa rnams ni sha khon 'brel ces gsungs/ /mi dbang rgal bar dka' zhing 'dam rdzab 'dra/ /sdug bsngal dang ni mya ngan 'jigs pa yi/ /rtsa ba'i gtso ste blo ngan rnams
35a4(mdo sde): kyis bsten/ /rgyal po ngas ni byung ma thag tu yang / /'dod pa rnams la mi dga'i blo bskyed na/ /'jigs byed chos kyi dgra bor gyur pa dag /bor ba de ko slar yang ci ltar blang / /rtse mo sna tshogs yangs par gyur pa yi/ /lhun po gangs can rlung gis bskyod srid kyi/ /nga
35a5(mdo sde): yi blo ni thar pa la rten pa/ /'dod pa'i shugs kyis bskyod par mi nus so/ /'jig rten 'di ni 'dod par bying gyur nas/ /'khor ba'i 'khor los yongs su 'khyam pa la/ /mi dbang nga skyabs yin te gzhan med pas/ /'jigs pa che las de ni thar bar bya/ /'dod pa rnams
35a6(mdo sde): kyi nyes dmigs mkhyen/ /mya ngan 'das pa zhi ba gzigs/ /spang phyir gang du nga yi yid/ /dga' bdag tu 'gro bar bya/ /rgyal po gzugs can snying pos gsol pa/ kye rab tu byung ba brtul zhugs 'dis ci zhig don du gnyer/ des gsungs pa/ bla na med pa
35a7(mdo sde): yang dag par rdzogs pa'i byang chub bo/ /rgyal pos gsol pa/ kye rab tu byung ba gang gi tshe khyod bla na med pa yang dag par rdzogs pa'i byang chub mngon par rdzogs par sangs rgyas par gyur pa de'i tshe bdag la yang dgongs shig /byang chub sems dpas gsungs pa/ de
35b1(mdo sde): bzhin du bsam par bya'o zhes gsungs nas rgyal po'i khab nas byung ste bya rgod kyi phung po'i ri dang ha cang yang mi ring bar drang srong rnams kyi bsti gnas der gshegs so/ /de nas spyod pa dang gnas pas bsam gtan la brtson par gnas te/ de rnams gang gi tshe rkang pa gcig
35b2(mdo sde): gis nyin thun gcig 'greng ba de'i tshe byang chub sems dpa' thun gnyis su bzhugs so/ /gal te de rnams gdung ba lnga'i sbyor bas nyin thun gcig 'dug pa de'i tshe/ byang chub sems dpas kyang sbyor ba des thun gnyis su bzhugs so/ /de nas de rnams ya mtshan skyes nas dge
35b3(mdo sde): sbyong 'di ni chen po zhig go zhes smras pa/ dge sbyong chen po dge sbyong chen po zhes bya bar gyur to/ /byang chub sems dpas de rnams la smras pa/ shes ldan dag khyed brtul zhugs 'dis ci zhig don du gnyer/ /de na kha cig gis gsol pa/ brgya byin nyid do/ /kha cig gis
35b4(mdo sde): gsol pa/ bdag cag ni tshangs pa nyid do/ /kha cig gis gsol pa/ bdag cag ni bdud nyid do/ /byang chub sems dpas dgongs pa/ drang srong 'di dag ni slar yang ltung ba/ lam log par zhugs pa'o/ /lam 'di ni shes par nus pa ma yin/ mthong bar
35b5(mdo sde): nus pa ma yin/ /bla na med pa yang dag par rdzogs pa'i byang chub par nus pa ma yin no/ /de nas byang chub sems dpas lam de nyid nus pa med par mkhyen nas/ sgyu rtsal shes kyi bu ring 'phur gang na ba der gshegs te byon pa dang / sgyu rtsal shes kyi bu ring 'phur
35b6(mdo sde): la 'di skad ces gsungs so/ /ring 'phur gal te khyod la mi bde ba med na khyod kyi drung du kho bo tshangs par spyod pa spyad do/ /des smras pa/ tshe dang ldan pa gau tam bdag la mi bde ba med kyis ci bde ba kho nar bzhugs shig /byang chub sems dpas gsungs pa/ ring 'phur
35b7(mdo sde): khyod kyis chos ji snyed cig rang gi mngon par shes pas rtogs par gyur/ des gsol pa/ tshe dang ldan pa gau tam ci yang med pa'i skye mched kyi bar du'o/ /de nas byang chub sems dpa' 'di snyam du dgongs te/ sgyu rtsal shes kyi bu ring 'phur dad pa de la ni nga yang dad la/ sgyu rtsal
36a1(mdo sde): shes kyi bu ring 'phur la brtson 'grus dang dran pa dang / ting nge 'dzin dang shes rab yod pa ltar bdag la yang brtson 'grus dang dran pa dang / ting nge 'dzin dang / shes rab yod pas sgyu rtsal shes kyi bu ring 'phur gyis ci yang med pa'i skye mched kyi bar gyi chos
36a2(mdo sde): de snyed mngon sum du byas te/ ci'i phyir bdag gis kyang chos 'di dag mngon sum du mi bya snyam nas de nas byang chub sems dpas chos de rnams kho na ma thob pa thob par bya ba'i phyir dang / ma rtogs pa rtogs par bya ba'i phyir dang / mngon sum du ma byas pa mngon sum du bya ba'i
36a3(mdo sde): phyir dang / gcig pu dben pa bag yod pa rtun pa dang ldan pa/ bdag nyid gtod par gnas te/ gcig pu dben pa bag yod pa/ rtun pa dang ldan pa/ bdag nyid gtod par gnas pa na ring po mi thogs pa kho nar chos de dag mngon sum du mdzad par gyur to/ /
36a4(mdo sde): chos de mngon sum du mdzad nas yang sgyu rtsal shes kyi bu ring 'phur gang na ba der gshegs te byon nas sgyu rtsal shes kyi bu ring 'phur la 'di skad ces gsungs so/ /ring 'phur khyod kyis ci yang med pa'i skye mched kyi bar gyi chos 'di dag rang gi mngon par shes pas mngon
36a5(mdo sde): sum du byas sam des 'di skad ces smras so/ /tshe dang ldan pa gau ta ma mad de bdag gis ci yang med pa'i skye mched kyi bar gyi chos de dag mngon sum du byas so/ /byang chub sems dpas gsungs pa/ tshe dang ldan pa ring 'phur bdag gis kyang ci yang med pa'i skye mched kyi
36a6(mdo sde): bar gyi chos de dag rang gi mngon par shes pas mngon sum du byas so/ /tshe dang ldan pa gau ta ma de ltar na khyod kyi ji tsam pa bdag gi yang de tsam la/ bdag gi ji tsam pa khyod kyi yang de tsam pas don 'di la 'o skol mtshungs shing mnyam ste 'dra bar thos kyis tshur spyon/ 'o skol
36a7(mdo sde): gnyi gas 'khor 'di yongs su drang bar bgyi'o/ /de nas sgyu rtsal shes kyi bu ring 'phur byang chub sems dpa'i thog ma'i slob dpon nyid kyis byang chub sems dpa' la rjed pa'i dam pas rjed cing mchod pa'i dam pas mchod do/ /de'i rtogs pa dag la yang dga' ba dang /
36b1(mdo sde): mgu bar gyur to/ de nas byang chub sems dpa' 'di snyam du dgongs te/ lam 'di ni shes par nus pa ma yin/ mthong bar nus pa ma yin/ bla na med pa yang dag par rdzogs par byang chub par nus pa ma yin no snyam mo/ /de nas byang chub sems dpas lam de nus pa
36b2(mdo sde): med par rig nas/ rangs byed kyi bu lhag spyod gang na ba der gshegs te byon nas rangs byed kyi bu lhag spyod la 'di skad ces gsungs so/ /lhag spyod gal te khyod la mi bde ba med na khyod kyi drung du tshangs par spyod pa spyad do/ /des gsol pa/ tshe dang ldan pa gau ta ma bdag
36b3(mdo sde): la mi bde ba med kyis khyod ci bde ba kho nar bzhugs shig / khyod kyis chos ji snyed cig mngon sum du byas/ tshe dang ldan pa gau ta ma 'du shes med 'du shes med min skye mched kyi bar du'o/ /de nas byang chub sems dpa' 'di snyam du dgongs te/ rangs byed kyi bu lhag
36b4(mdo sde): spyod dad pa la ni bdag kyang dad la/ rangs byed kyi bu lhag spyod brtson 'grus dang / dran pa dang / ting nge 'dzin dang / shes rab yod pa lta bu'i brtson 'grus dang / dran pa dang / ting nge 'dzin dang / shes rab ni bdag la yod na rangs byed kyi bu lhag spyod kyis 'du
36b5(mdo sde): shes med 'du shes med min skye mched kyi bar gyi chos 'di snyed cig mngon sum du byas na bdag gis kyang chos 'di dag ci'i phyir mngon sum du mi bya snyam mo/ /de nas byang chub sems dpas chos de rnams kho na ma thob pa thob par bya ba'i phyir dang / ma rtogs pa rtogs par bya ba'i phyir
36b6(mdo sde): dang / mngon sum du ma byas pa mngon sum du bya ba'i phyir gcig pu dben pa/ bag yod pa rtun pa dang ldan pa/ bdag nyid gtod par gnas te/ gcig pu dben par bag yod pa bdag nyid gtod par gnas pa na ring po mi thogs pa kho nar chos de mngon sum du mdzad
36b7(mdo sde): par gyur to/ /chos de mngon sum du mdzad nas rangs byed kyi bu lhag spyod gang na ba der gshegs te byon pa dang / rangs byed kyi bu lhag spyod la 'di skad ces gsungs so/ /lhag spyod khyod kyis 'du shes med 'du shes med min skye mched kyi bar du chos 'di dag rang gis
37a1(mdo sde): mngon sum du byas sam/ tshe dang ldan pa gau ta ma mad lags te/ bdag gis 'du shes med 'du shes med min skye mched kyi bar gyi chos 'di dag mngon sum du bgyis so/ /byang chub sems dpas gsungs pa/ tshe dang ldan pa lhag spyod bdag gis
37a2(mdo sde): kyang 'du shes med 'du shes med min skye mched kyi bar gyi chos 'di dag rang gis mngon sum du byas so/ /tshe dang ldan pa gau ta ma de ltar na khyod kyi ji tsam pa bdag gi yang de tsam la/ bdag gi ji tsam pa khyod kyi yang de tsam pas don 'di la 'o skol mtshungs shing mnyam ste 'dra bar
37a3(mdo sde): thos kyis tshur spyon/ 'o skol gnyi gas tshogs 'di yongs su drang bar bgyi'o/ /de nas rangs byed kyi bu/ lhag spyod byang chub sems dpa'i thog ma'i slob dpon gyis byang chub sems dpa' la rjed pa dam pas rjed cing mchod pa'i dam pas mchod do/ /de'i shes pa rnams la
37a4(mdo sde): yang dga' ba dang mgu bar gyur to/ /de nas byang chub sems dpas 'di snyam du dgongs te/ lam 'di ni shes par nus pa ma yin/ mthong bar nus pa ma yin/ bla na med pa yang dag par rdzogs par byang chub par nus pa ma yin no snyam mo/ /de nas byang chub sems
37a5(mdo sde): dpas lam de yang nus pa med par rig nas gshegs so/ /de nas sgyu rtsal shes kyi bu ring 'phur gyi 'khor gsum dang / rangs byed kyi bu lhag spyod kyi 'khor gnyis te drang srong lnga byang chub sems dpa'i rjes su 'brangs so/ /de nas byang chub sems dpa' lnga
37a6(mdo sde): po dang lhan cig gang gA'i lho phyogs na lteng rgyas 'od srung gi sde'i grong rdal gang na ba der rgyu zhing gshegs te byon nas de phan tshun 'chag pa na phyogs dga' dga' ltar 'dug pa/ nags tshang tshing mdzes pa/ chu klung nai rany+dza nA bsil bar 'bab pa/ gse gu can 'jug
37a7(mdo sde): ngogs bde zhing mtha' rgya che la gsing ma sngon po dang / shing sna tshogs kyis brgyan pa dga' dga' ltar 'dug pa zhig gzigs so/ /gzigs nas kyang 'di snyam du dgongs te/ kye ma'o sa phyogs 'di ni dga' dga' ltar 'dug pa nags tshang tshing mdzes pa/ chu
37b1(mdo sde): klung nai rany+dza nA bsil bar 'bab pa/ gse gu can 'jug ngogs bde zhing mtha' rgya che la gsing ma sngon po dang / shing sna tshogs kyis brgyan pa dga' dga' ltar 'dug pa zhig ste/ kye ma spong ba don du gnyer ba'i rigs kyi bus nags khrod 'dir brten na spong ba bya bar nus
37b2(mdo sde): so/ /bdag spong ba don du gnyer ba yin pas/ ma la bdag gis kyang nags khrod 'dir rten la spang bar bya'o snyam mo/ /de nas byang chub sems dpa' nags khrod du zhugs te shing gi drung du zhugs nas/ tshems la tshems gtad/ ljags rkan la bcar nas/ thugs
37b3(mdo sde): kyis thugs mngon du bzung / mngon du bsdams/ shin tu mngon du bsdams so/ /de thugs kyis thugs mngon du bzung / mngon du bsdams shin tu mngon du bsdams pas/ ba spu'i khung bu thams cad nas rngul byung bar gyur te/ dper na mi stobs dang ldan pas
37b4(mdo sde): mi stobs shin tu chung ba zhig phyin ka log tu bcings/ mngon du bsdams/ shin tu mngon du bsdams na de'i ba spu'i khung bu thams cad nas rngul byung ba de bzhin du de'i tshe/ byang chub sems dpa' tshems la tshems gtad/ ljags rkan la bcar te/ thugs kyis
37b5(mdo sde): thugs mngon du bzung / mngon du bsdams/ shin tu mngon du bsdams pa la sogs pa ni snga ma bzhin no/ /de nas byang chub sems dpa' 'di snyam du dgongs te/ ma la bdag gis rnam par bam pa'i bsam gtan dag la snyoms par 'jug par bya'o snyam mo/ /des
37b6(mdo sde): rnam par bam pa'i bsam gtan dag la snyoms par 'jug par brtsams te/ des rnam par bam pa'i bsam gtan dag la snyoms par zhugs pa na/ zhal dang shangs nas dbugs rngub pa dang 'byung ba bgags so/ /de'i zhal dang shangs nas dbugs rngub
37b7(mdo sde): pa dang 'byung ba bgags pa dang / rlung thams cad spyi bo'i nang du song nas de'i dbu la dbu'i tshor ba shin tu mi bzad pa skyes so/ /dper na mi stobs dang ldan pas mi stobs shin tu chung ba'i spyi bor lcags kyi phur pa rnon po btab na/ de'i mgo la mgo'i tshor ba shin tu
38a1(mdo sde): mi bzad pa skye ba de bzhin du/ byang chub sems dpa' rnam par bam pa'i bsam gtan dag la snyoms par zhugs pa na/ dbu la dbu'i tshor ba shin tu mi bzad pa skyes kyang de zhum pa ma yin gyi/ brtson 'grus ba rtsams pa yin/ sku ma sbyangs pa ma yin
38a2(mdo sde): gyi sbyangs pa yin/ rmugs pa ma yin gyi dran pa nye bar gzhag pa yin te/ sems rtse gcig tu mnyam par gzhag pa yin no/ /byang chub sems dpa' sdug bsngal drag po mi bzad pa rtsub pa tsha ba yid du mi 'ong ba'i tshor ba de lta bu nyams su myong yang 'di ltar sku bsgoms pa yin
38a3(mdo sde): pa'i phyir thugs yongs su gtugs te mi gnas so/ /de 'di snyam du dgongs te/ ma la bdag gis lhag par rnam par bam pa'i bsam gtan dag la snyoms par 'jug par bya'o snyam mo/ /des lhag par rnam par bam pa'i bsam gtan dag la snyoms par 'jug
38a4(mdo sde): par brtsams te/ de rnam par bam pa'i bsam gtan dag la snyoms par zhugs pa na/ zhal dang shangs nas dbugs rngub pa dang / 'byung ba bgags so/ /de'i zhal dang shangs nas dbugs rngub pa dang / 'byung ba bgags pas rlung thams cad snyan gnyis kyi
38a5(mdo sde): bu gnas rgyus par gyur to/ /dper na mgar bas sbud pa bus na rlung thams cad kyi rgyun grwa gnyis kyi bu gnas rgyu ba de bzhin du byang chub sems dpa' rnam par bam pa'i bsam gtan dag la snyoms par zhugs pa na rlung thams cad kyi rgyun snyan gnyis kyi bu gnas
38a6(mdo sde): rgyus par gyur kyang de zhum pa ma yin gyi/ brtson 'grus brtsams pa yin zhes bya ba la sogs pa ni snga ma bzhin no/ /de nas byang chub sems dpa' de 'di snyam du dgongs te/ ma la bdag gis lhag par yang rnam par bam pa'i bsam gtan dag la snyoms par 'jug
38a7(mdo sde): par bya'o snyam mo/ /des lhag par rnam par bam pa'i bsam gtan dag la snyoms par 'jug par brtsams te/ de rnam par bam pa'i bsam gtan dag la snyoms par zhugs pa na/ zhal dang shangs nas dbugs rngub pa dang 'byung ba bgags so/ /de'i zhal dang
38b1(mdo sde): shangs nas dbugs rngub pa dang 'byung ba bgags pas phyal gyi nang thams cad rgyas par gyur/ shin tu rgyas par gyur te/ dper na mgar ba mkhas pas sbud pa bus na gang bar gyur/ shin tu gang bar gyur pa de bzhin du de'i tshe/ byang chub sems dpa' rnam par
38b2(mdo sde): bam pa'i bsam gtan dag la snyoms par zhugs pa na phyal gyi nang thams cad rgyas par gyur/ shin tu rgyas par gyur kyang de zhum pa ma yin gyi/ brtson 'grus brtsams pa yin zhes bya ba la sogs pa ni snga ma bzhin no/ /de nas byang chub sems dpa' de 'di snyam du
38b3(mdo sde): dgongs te/ ma la bdag gis rnam par bam pa'i bsam gtan dag la snyoms par 'jug par bya'o snyam mo/ /des lhag par rnam par bam pa'i bsam gtan dag la snyoms par 'jug par brtsams te/ /de rnam par bam pa'i bsam gtan dag la snyoms par zhugs
38b4(mdo sde): pa na/ zhal dang shangs nas dbugs rngub pa dang 'byung ba bgags so/ /de'i zhal dang shangs nas dbugs rngub pa dang 'byung ba bgags pa dang / de'i tshe dbu la dbu'i tshor ba shin tu mi bzad pa skyes so/ /dper na mi stobs dang ldan pas mi stobs shin tu chung
38b5(mdo sde): ba'i mgo phreng bas yang nas yang du bcings na/ de'i mgo la mgo'i tshor ba shin tu mi bzad pa skye ba de bzhin du de'i tshe byang chub sems dpa' rnam par bam pa'i bsam gtan dag la snyoms par zhugs pa na/ dbu la dbu'i tshor ba shin tu mi bzad pa skyes kyang de zhum
38b6(mdo sde): pa ma yin gyi brtson 'grus brtsams pa yin zhes bya ba la sogs pa ni snga ma bzhin no/ /de nas byang chub sems dpa' 'di snyam du dgongs te/ ma la bdag gis rnam par bam pa'i bsam gtan dag la snyoms par 'jug par bya'o snyam mo/ /de lhag par rnam par bam
38b7(mdo sde): pa'i bsam gtan dag la snyoms par 'jug par brtsams te/ des rnam par bam pa'i bsam gtan dag la snyoms par zhugs pa na zhal dang shangs nas dbugs rngub pa dang 'byung ba bgags so/ /de'i zhal dang shangs nas dbugs rngub pa dang 'byung ba bgags
39a1(mdo sde): pa dang / de'i tshe khong du khong gi tshor ba mi bzad pa skyes so/ /dper na ba lang gi shan pa mkhas pa'am/ ba lang gi shan pa'i slob ma mkhas pas ba lang bsad pa'i gri rnon pos ba lang gi lto dral na de'i khong du khong gi tshor ba shin tu mi bzad pa skye ba de bzhin du de'i
39a2(mdo sde): tshe byang chub sems dpa' rnam par bam pa'i bsam gtan dag la snyoms par zhugs pa na khong du khong gi tshor ba shin tu mi bzad pa skyes kyang de zhum pa ma yin gyi brtson 'grus brtsams pa yin zhes bya ba la sogs pa ni snga ma bzhin no/ /de nas byang chub sems dpa' de 'di snyam du dgongs
39a3(mdo sde): te ma la bdag gis rnam par bam pa'i bsam gtan dag la snyoms par 'jug par bya'o snyam mo/ /de lhag par rnam par bam pa'i bsam gtan dag la snyoms par 'jug par brtsams te/ des rnam par bam pa'i bsam gtan dag la snyoms par zhugs pa na zhal dang shangs
39a4(mdo sde): nas dbugs rngub pa dang 'byung ba bgags so/ /de'i zhal dang shangs nas dbugs rngub pa dang 'byung ba bgags pa na de'i tshe sku la sku'i gdung ba shin tu mi bzad pa skyes so/ /dper na mi shin tu stobs dang ldan pa gnyis kyis mi stobs shin tu chung ba zhig phyin ka log tu
39a5(mdo sde): bzung ste me dong gi nang du sbyangs na/ de'i lus la lus kyi gdung ba shin tu mi bzad pa skye ba de bzhin du de'i tshe byang chub sems dpa' rnam par bam pa'i bsam gtan dag la snyoms par zhugs pa na sku la sku'i gdung ba shin tu mi bzad pa skyes kyang de zhum pa ma yin gyi
39a6(mdo sde): brtson 'grus brtsams pa yin zhes bya ba la sogs pa ni snga ma bzhin no/ /de nas byang chub sems dpa' de 'di snyam du dgongs te/ ma la bdag gis thams cad kyi thams cad du zas mi bza' ba bsgrub par bya'o snyam mo/ /de nas lha rab tu mang po'i sems kyis
39a7(mdo sde): byang chub sems dpa'i thugs shes nas byang chub sems dpa' gang na ba der dong ste phyin nas byang chub sems dpa' la 'di skad ces smras so/ /grogs po gal te khyod mi'i kha zas kyis 'dzem par mdzad/ ngo tsha bar mdzad/ smod par mdzad na/ bdag cag gis
39b1(mdo sde): khyod kyi ba spu'i khung bu thams cad nas lha'i mdangs bsgrub par bgyis khyod kyis bdag gir mdzod cig / de nas byang chub sems dpa' 'di snyam du dgongs te/ gal te bdag gis mi'i kha zas mi bza' bar dam bcas la bdag gi ba spu'i khung bu thams cad du lha rnams
39b2(mdo sde): kyis lha'i mdangs bsgrubs nas de bdag gir byed pa ni bdag gi yin la/ bdag gi gang yin pa de ni bdag gi log pa yin no/ /bdag gi log pa gang yin pa de'i rkyen gyis ni 'di na sems can kha cig lus zhig ste shi nas ngan song ngan 'gro log par ltung ba
39b3(mdo sde): sems can dmyal ba rnams su skye bar 'gyur gyis ma la bdag gis lha rnams kyi tshig ni thams cad kyi thams cad du spangs la kha zas nyung ba dang cung zad chang chung bza' ba'am yang na mon sran sde'u yi khu ba'am/ 'on te rgya sran gyi khu ba'am/ yang na ha re nu ka'i 'bras
39b4(mdo sde): bu'i khu ba btung ngo snyam mo/ /de nas byang chub sems dpas de'i tshe lha rnams kyi tshig thams cad kyi thams cad du spangs nas zhal zas nyung ba dang / chung ba dang / cung zad dang / chang chung gsol ba'am/ yang na mon sran sde'u yi khu ba'am/ 'on te rgya sran gyi khu ba'am/
39b5(mdo sde): yang na ha re nu ka'i 'bras bu'i khu ba gsol lo/ /de nas byang chub sems dpa' zhal zas nyung ba dang / chung ba dang / cung zad dang / chang chung gsol ba na/ yan lag dang / nying lag thams cad kun tu zhum ste/ skam zhing sku dpal chung bar gyur to/ /dper na sdum bu a
39b6(mdo sde): si ta'i sdong bu dang / ka li ka'i sdong bu 'jum/ kun tu 'jum pas sha chung zhing skams par gyur pa de bzhin du de'i tshe byang chub sems dpa' zhal zas nyung ba dang / chung ba dang / cung zad dang / chang chung gsol ba na/ yan lag dang / nying lag thams cad zhum/ kun
39b7(mdo sde): tu zhum ste/ skem zhing sku dpal chung bar gyur to/ /de nas byang chub sems dpa' de'i tshe zhal zas nyung ba dang / chung ba dang / cung zad dang / chang chung gsol ba na/ dbu la dbu'i pags pa rnyings kun tu rnyings te/ 'khums shing 'bar 'bur du gyur to/ /dper na ku
40a1(mdo sde): ba rtsa ba nas bcad na/ rnyis kun tu rnyis pas 'khums la 'bar 'bur du gyur pa de bzhin du de'i tshe byang chub sems dpa' zhal zas nyung ba dang / chung ba dang / cung zad dang / chang chung gsol ba na/ dbu la dbu'i pags pa rnyis kun tu rnyis te 'khums shing 'bar 'bur du gyur kyang de zhum pa ma yin te/ brtson 'grus brtsams
40a2(mdo sde): pa yin zhes bya ba la sogs pa ni snga ma bzhin no/ /de nas byang chub sems dpa' de 'di snyam du dgongs te/ zhal zas nyung ba dang / chung ba dang / cung zad dang / chang chung gsol ba na/ spyan gnyis kyi spyan gyi 'bras bu phug tu song zhing shin tu phug tu song ste zab pa shin tu zab par ring du song bas phyung ba lta bur snang ngo / /dper na khron
40a3(mdo sde): pa zab mo'i chur skar ma'i gzugs brnyan phug tu song zhing shin tu phug tu song ste/ zab pa shin tu zab par ring du song bar gtam du bya ba de bzhin du de'i tshe byang chub sems dpa' zhal zas nyung ba dang / chung ba dang / cung zad dang / chang chung gsol ba na/ spyan gnyis kyi spyan gyi 'bras bu phug tu song / shin tu phug tu song ste/
40a4(mdo sde): zab pa shin tu zab par ring du song bas phyung ba lta bur snang yang de zhum pa ma yin gyi brtson 'grus brtsams pa yin zhes bya ba la sogs pa ni snga ma bzhin no/ /de nas byang chub sems dpa' zhal zas nyung ba dang / chung ba dang / cung zad dang / chang chung gsol ba na/ de'i tshe rtsib ma'i bar mtho dman can du gyur te/
40a5(mdo sde): dper na rtswa khang lo gnyis sam gsum lon pa'i phyam dgu bo mtho dman du gyur pa de bzhin du de'i tshe byang chub sems dpa' zhal zas nyung ba dang / chung ba dang / cung zad dang / chang chung gsol ba na/ rtsib ma'i bar mtho dman can du gyur kyang de zhum pa ma yin gyi brtson 'grus brtsams pa yin zhes bya ba la
40a6(mdo sde): sogs pa rnams ni snga ma bzhin no/ /de nas byang chub sems dpa' zhal zas nyung ba dang / chung ba dang / cung zad dang / chang chung gsol ba na/ sgal pa'i tshigs 'di lta ste/ skra'i lan bu lta bur gyur to/ /mjug do ni 'di lta ste/ rnga mo'i rkang pa lta bur gyur to/ /de lan 'ga' ldang bar 'dod na kha sbub
40a7(mdo sde): tu 'gyel la/ lan 'ga' 'dug par 'dod na gan rkyal du 'gyel lo/ /de ro stod la brten nas ro smad 'jog par byed/ ro smad la brten nas ro stod 'jog par byed do/ /de phyag gnyis kyis sku la byugs te/ de'i phyag gnyis kyis sku la byugs yongs su byugs pa de'i tshe ba spu rnams drung rul bas sa
40b1(mdo sde): la lhags par gyur to/ /de nas byang chub sems dpa' de 'di snyam du dgongs te/ ma la bdag gis til 'bru gcig gis zas bza' bar bya'o zhes te des til 'bru gcig gi zas gsol to/ /de til 'bru gcig gi zas gsol ba na yan lag dang nying lag thams cad zhum kun tu zhum ste/
40b2(mdo sde): skem zhing sku dbal chung bar gyur to/ /til 'bru gcig gis ji lta bar 'bras bu gcig dang / sran go la 'bru gcig dang / rgya sran 'bru gcig dang / mon sran gre'u 'bru gcig dang / mon sran sde'u 'bru gcig dang / rtswa'i gding ba la mnal bar mdzad do/ /rgyal po zas gtsang gis dka' ba spyod pa'i gnas
40b3(mdo sde): skabs de thos nas nyi ma re re zhing rtog pa nyis brgya lnga bcu gtong bar byed do/ /rgyal po legs par rab sad kyis kyang nyis brgya lnga bcu'o/ /de dag nyi ma re re zhing de gnyis la myur ba myur bar gtam skyel bar byed do/ /byang chub sems dpa' ni 'di 'dra ba'i dka' ba spyod de/ /til 'bru gcig dang / 'bras
40b4(mdo sde): 'bru gcig dang / sran go la 'bru gcig dang / rgya sran 'bru gcig dang / mon sran gre'u 'bru gcig dang / mon sran sde'u 'bru gcig gi zas gsol zhing rtswa'i gding ba la mnal to zhes smra'o/ /de rgyal po zas gtsang gis thos nas bu'i mya ngan gyis non pas lhag par dang ka na zhing mig mchi mas brnangs te
40b5(mdo sde): gdungs nas btsun mo'i 'khor dang bcas par rtswa'i gding ba la nyal bar byed do/ /grags 'dzin mas kyang de thos pa dang / khyim thab kyi mya ngan gyis non to/ /til 'bru gcig za ba dang / de'i rum mi bde ba de nyid du zhu bar gyur to/ /de nas byang chub sems dpa' 'di snyam du dgongs te lam 'di yang
40b6(mdo sde): shes par nus pa ma yin/ mthong bar nus pa ma yin/ bla na med pa yang dag par rdzogs par byang chub par nus pa ma yin no snyam mo/ /de nas byang chub sems dpa' de 'di snyam du dgongs te/ /ma la bdag gis kha zas shin tu ngan pa bza' bar bya'o snyam ste des kha zas shin tu ngan pa gsol bar
40b7(mdo sde): mdzad do/ /de la zas phal pa ni 'di yin te be'u byung nas ring po ma lon pa'i 'o ma 'thung ba gang yin pa de rnams kyi gcin dang lci ba yin no/ /de ji srid de'i sku las mdangs de yal bar ma gyur pa de srid du zas gnyis pa mi gsol te/ /yal nas kha zas phyi ma gsol bar mdzad do/ /dur khrod chen por gshegs
41a1(mdo sde): nas kyang mi ro dbu rten du bcug zhabs la zhabs bzhag ste/ snang ba'i 'du shes dang dran pa dang shes bzhin dang ldan pa'i 'du shes yid la mdzad pas glo g.yas pas mnal bar mdzad do/ /de'i tshe grong khyer gyi gzhon nu rnams dang / grong khyer gyi gzhon nu ma rnams lhags nas shing bus de'i snyan gnyis
41a2(mdo sde): kyi bu gar 'dzugs par byed rna ba gnyis ka nas 'dren par byed cing 'di skad ces kye phyag dar khrod kyi sha za la ltos/ kye phyag dar khrod kyi sha za la ltos zhes smra bar yang byed do/ /de'i tshe phyag dar dang bong rdog dang / gseg mas kyang 'thor bar byed do/ /'on kyang byang chub sems dpa' ni grong khyer gyi gzhon
41a3(mdo sde): nu rnams sam/ grong khyer gyi gzhon nu ma de rnams la ngan sems skyed pa'am sdig pa'i tshig dbyung bar mi dgongs so/ /byang chub sems dpa' dka' thub chen po la dka' ba spyod pas na/ dge sbyong chen po dge sbyong chen po zhes mtshan du gyur te/ de ltar lo drug gi bar du dka' thub spyad par mdzad do/ /
41a4(mdo sde): de nas lha gsum zhig byang chub sems dpa' gang na ba der lhags te/ de nas lha gcig gis 'di skad ces smras so/ /dge sbyong gau ta ma ni nag po zhig go/ /gnyis pas 'di skad ces smras so/ /'di ni nag po ma yin gyis/ 'on kyang sngo bsangs zhig go/ /gsum pas 'di skad ces smras so/ /
41a5(mdo sde): 'di ni nag po yang ma yin/ sngo bsangs kyang ma yin gyi dmar smug zhig go/ /byang chub sems dpa'i sku mdog bzang por snang ba ni thams cad kyi thams cad du nub par gyur to/ /de nas de'i tshe byang chub sems dpa' la sngon ma gsan pa'i dpe gsum zhig gsan pa 'di lta ste/ shing rlon pa chu can
41a6(mdo sde): zhig chu nas phyung ste/ nye bar skam la bzhag pa dang / de nas mi me don du gnyer ba me tshol ba zhig 'dir 'ongs nas des de la gtsub stan byas te/ gtsub shing bzhag nas gtsubs na 'di ltar shing de rlon pa chu can yin pa'i phyir me 'byung ba dang 'bar du mi btub pa de bzhin du dge sbyong ngam bram ze kha cig 'dod
41a7(mdo sde): pa rnams la lus dang sems kyis thag sring bar mi gnas kyi de rnams kyi 'dod pa rnams la 'dod pa la 'dun pa dang / 'dod pa la chags pa dang / 'dod pa la dga' ba dang / 'dod pa la zhen pa dang / 'dod pa la 'chums pa dang / 'dod pa la lhag par zhen pa gang yin pa de ni de rnams kyi sems yongs su gtugs te
41b1(mdo sde): gnas pa ma yin pas lus dang sems kyis thag sring bar mi gnas pa rnams kyi ni de dang 'dra'o/ /de rnams bdag nyid gnod pa'i sdug bsngal mi bzad pa rtsub pa tsha ba yid du mi 'ong ba'i tshor ba de lta bu nyams su myong mod kyi 'on kyang de rnams kyis shes par nus pa ma yin/ mthong bar nus pa ma yin/
41b2(mdo sde): bla na med pa yang dag par rdzogs par byang chub par nus pa ma yin te/ de la 'di ni de'i tshe byang chub sems dpa' la sngon ma gsan pa'i dpe snang ba dang po yin no/ /dper na shing rlon pa chu can zhig chu nas phyung ste nye bar skam la bzhag pa dang / de nas mi me don du gnyer ba me tshol ba zhig 'ongs nas de la
41b3(mdo sde): d es gtsub stan byas te gtsub shing bzhag nas gtsubs na 'di ltar shing de rlon pa chu can yin pa'i phyir me 'byung ba dang 'bar du mi btub pa de bzhin du dge sbyong ngam bram ze kha cig 'dod pa rnams la lus kyis spong bar gnas kyi sems kyis ma yin pa de rnams kyi 'dod pa la 'dun
41b4(mdo sde): pa dang / 'dod pa la chags pa dang / 'dod pa la dga' ba dang / 'dod pa la zhen pa dang / 'dod pa la 'chums pa dang / 'dod pa la lhag par zhen pa gang yin pa de rnams kyi sems yongs su gtugs te gnas pa yin no/ /de rnams bdag nyid la gnod pa'i sdug bsngal mi bzad pa rtsub pa tsha ba
41b5(mdo sde): yid du mi 'ong ba'i tshor ba de lta bu nyams su myong mod kyi 'on kyang de rnams shes par nus pa ma yin/ mthong bar nus pa ma yin/ bla na med pa yang dag par rdzogs par byang chub par nus pa ma yin te/ de la 'di ni de'i tshe byang chub sems dpa' la sngon ma gsan pa'i dpe snang ba gnyis pa yin
41b6(mdo sde): no/ /'di lta ste/ shing skam khong stong chu med pa zhig chu dang thag ring por skam la bzhag pa dang / de nas mi me don du gnyer ba me tshol ba zhig 'ongs nas des de gtsub stan byas te/ gtsub shing bzhag nas gtsubs na yang 'di ltar shing de skam zhing khong stong yin pa'i phyir me 'byung ba dang 'bar du
41b7(mdo sde): btub pa de bzhin du dge sbyong ngam bram ze kha cig 'dod pa rnams la lus dang sems kyis thag bsring bar gnas pa de rnams kyi 'dod pa rnams la 'dod pa la 'dun pa dang / 'dod pa la chags pa dang / 'dod pa la dga' ba dang / 'dod pa la zhen pa dang / 'dod pa la 'chums pa dang / 'dod pa la lhag par zhen pa
42a1(mdo sde): gang yin pa de ni de rnams kyi sems yongs su gtugs te de mi gnas pa yin no/ /de rnams bdag nyid la gnod pa'i sdug bsngal mi bzad pa rtsub pa tsha ba yid du mi 'ong ba'i tshor ba de lta bu nyams su myong mod kyi 'on kyang de rnams kyis shes par nus/ mthong bar nus/ bla
42a2(mdo sde): na med pa yang dag par rdzogs par byang chub par nus te/ de la 'di ni de'i tshe byang chub sems dpa' la sngon ma gsan pa'i dpe snang ba gsum pa yin no/ /de nas byang chub sems dpa' 'di snyam du dgongs te/ /gang su dag sdug bsngal spong bar brtson par gnas pa de thams
42a3(mdo sde): cad ni 'di tsam du zad de/ de las lhag pa yang med/ de'i gong na yang med na lam 'di yang shes par nus pa ma yin/ mthong bar nus pa ma yin/ bla na med pa yang dag par rdzogs par byang chub par nus pa ma yin no/ /de nas byang chub sems dpa' 'di snyam du dgongs
42a4(mdo sde): te shes par nus pa dang / mthong bar nus pa dang / bla na med pa yang dag par rdzogs par byang chub par nus pa'i lam de gang yin snyam na de 'di snyam du dgongs te/ bdag yab shAkya zas gtsang gi khyim na gnas pa'i tshe zhing las kyi mtha'i drung du song nas shing 'dzam bu'i
42a5(mdo sde): grib ma la 'dug ste 'dod pa las dben pa/ sdig pa mi dge ba'i chos las dben pa/ rtog pa dang bcas dpyod pa dang bcas shing dben pa las skyes pa'i dga' ba dang bde ba bsam gtan dang po la nye bar bsgrubs te gnas pa de mngon par dran te/ de ni lam yin/ de
42a6(mdo sde): ni bsgrub pa yin/ shes par nus pa yin/ mthong bar nus pa yin/ bla na med pa yang dag par rdzogs par byang chub par nus pa yin na/ de la bdag gis bskyed du yang 'di ltar rid cing nyam chung la zhan pas sla ba ma yin te ma la bdag gis ci bder dbugs rngub pa dang /
42a7(mdo sde): ci bder dbugs dbyung ba dang / ci bder 'bras can dang / zan dron gyi kha zas rags pa bza' zhing lus mar sar dang til mar gyis byugs la chu 'jam pos lus bkru bar bya'o snyam ste/ de ci bder dbugs rngub pa dang / ci bder dbugs 'byung ba dang / ci bder
42b1(mdo sde): 'bras can dang / zan dron gyi zhal zas rags pa gsol zhing sku til mar dang mar sar gyis byugs nas chu 'jam pos sku 'khru bar mdzad do/ /de nas rim gro ba de rnams 'di snyam du sems te/ shes ldan dag dge sbyong gau ta ma 'di ni sdom pa lhod pa/ bya ba mang pa mang pos 'tsho ba
42b2(mdo sde): spong ba nyams par gyur pa yin te/ 'di da ltar 'bras chan dang zan dron gyi kha zas mang du za la lus zhun mar dang / til mar gyis byugs nas chu 'jam pos lus khrus byed de 'dis da ni cung zad kyang thob par ma nus so snyam du bsams nas byang chub sems dpa' bor te dong ba las
42b3(mdo sde): rim gyis bA rA Na sIr phyin nas drang srong smra ba kyi nags na gnas so/ /de nas byang chub sems dpa' rim gyis lus kyi stobs dang mthu dang / brtson 'grus yang dag par bskyed nas rim gyis sde can gyi grong khyer du gshegs so/ /de ni grong khyer sde can zhes bya ba nai rany+dza
42b4(mdo sde): nA'i chu bo'i 'gram na bzhugs pa dang / bram ze lha zhes bya ba byang chub sems dpa'i sngon gyi grogs bshes su gyur pa de sde can gyi grong khyer na gnas pa dang / des byang chub sems dpa' dka' ba spyod pa mdzad pa mthong nas/ grong pa'i bu mo dga' mo dang / dga' stobs
42b5(mdo sde): ma gnyis la smras pa/ khyed gnyis kyis rgyal po zas gtsang ma'i sras mtshan mkhan gyis gal te rab tu byung bar ma gyur na 'khor los sgyur ba'i rgyal por 'gyur ro zhes lung bstan pa de thos sam/ de gnyis kyis smras pa/ bdag cag rnams kyis kyang gal te de 'khor
42b6(mdo sde): los sgyur ba'i rgyal por gyur na bdag cag de'i btsun mor gyur cig ces smon lam btab lags so/ /bram ze lhas smras pa/ bdag nyid chen po de ni dka' thub kyis lus gdungs pas spong ba las bzhengs na khyed gnyis kyis de la thog ma kho nar bsod snyoms phul cig
42b7(mdo sde): dang / de khyed cag gnyis kyi yun ring po'i phan pa dang bde ba'i don du 'gyur ro/ /de nas bu mo dga' mo dang / dga' stobs mas thos pa dang / ba stong bzhos so/ /bzhos nas kyang ba lnga brgya la blud do/ /ba lnga brgya bzhos nas nyis brgya lnga bcu la blud do/ /nyis
43a1(mdo sde): brgya lnga bcu bzhos nas kyang brgya la blud do/ /brgya bzhos nas lnga bcu la blud do/ /lnga bcu bzhos nas nyi shu la blud do/ /nyi shu bzhos te me spar nas shel las byas pa'i snod kyi nang du blugs nas 'o thug bskol bar brtsams pa na/ bram ze rnams kyis
43a2(mdo sde): bsams pa/ 'dir nges par bag ma len tam bag ma gtong bar 'gyur ro snyam nas bram ze mang po 'dus par gyur pa dang / 'o thug stong du bsgres pa bskol ba na bum pa bzang po dang / dpal be'u dang / g.yung drung 'khyil pa'i mtshan ma dag byung ba snang ba dang /
43a3(mdo sde): kun tu rgyu nye 'gro zhes bya bas mthong nas bsams pa/ 'o ma'i thug pa 'di sus 'thungs pa des ni bla na med pa'i ye shes 'thob par 'gyur gyis ma la bdag gis bslang ngo snyam mo/ /de nas brgya byin 'di snyam du sems te/ byang chub sems dpa' de ni dka' thub
43a4(mdo sde): kyis sku lus nyam chung zhing sku la sbrebs pa dang / skyems pas nyen pa yin la byang chub sems dpa' 'o thug gsol na bla na med pa'i ye shes thugs su chud par 'gyur na/ bram ze 'di dag ni rang bzhin gyis brkam pa dag 'dir 'dus par gyur pas gal te byang chub sems
43a5(mdo sde): dpa' la gnod pa byed par 'gyur ro snyam nas/ ri spos kyi ngad ldang nas lha'i sman blangs te de shin tu gzugs bzang ba'i bram ze zhig tu mngon par sprul nas 'o thug de skol ba'i steng du 'dug ste/ lha'i dbang po brgya byin gyis der sman mthu bskyed pa zhes bya ba blugs so/ /de
43a6(mdo sde): nas dga' mo dang / dga' stobs mas 'o thug sbrang rtsi ltar mngar ba stong du bsgres pa bskol nas lha'i dbang po brgya byin la 'di skad ces smras so/ /khyod nyid rgyal po zas gtsang ma'i sras de yin nam/ brgya byin gyis smras pa de ni nga'i mkhan po yin te nga ni de'i slob ma yin
43a7(mdo sde): no/ /de nas lha'i dbang po brgya byin gyis 'o thug sbrang rtsi ltar mngar ba stong du bsgres pa blangs so/ /blangs nas kyang dga' mo dang / dga' stobs ma gnyis la smras pa/ sbyin pa 'dis khyed gnyis ci zhig don du gnyer gang gi don du yon bsngo bar bya/ de gnyis
43b1(mdo sde): kyis smras pa/ bsod pa phul ba'i bsod nams ci mchis pas/ /grags dang ldan pa don rnams kun grub pa/ /mi yi mchog gyur blo mchog ldan pa de'i/ /don kun myur du shin tu grub gyur cig /de nas byang chub sems dpa' chu klung nai rany+dza nAr zhugs
43b2(mdo sde): nas sku khrus mdzad de/ rgal bar bzhed pa dang / sku nyam chung ba nyid kyis rgal bar ma spyod pa na lha rnams kyis ardzu na'i yal ga btud pa dang de la 'jus nas byang chub sems dpa' rgal bar mdzad de chos gos man bas nas chu klung nai rany+dza nA'i 'gram na bzhugs so/ /
43b3(mdo sde): de nas lha'i dbang po brgya byin gyis byang chub sems dpa' bde bar bzhugs par rig nas 'o thug sbrang rtsi ltar mngar ba stong du bsgres pa yol gor blugs te/ byang chub sems dpa' la bstabs so/ /byang chub sems dpas kyang gsol nas yon bsngo bar mdzad do/ /
43b4(mdo sde): de nas byang chub sems dpa' chu klung nai rany+dza nA'i 'gram na phan tshun du bzhugs pa'i sa btsal ba dang / ci tsam na ri brag chen po me tog dang / 'bras bu sna tshogs dang ldan pa zhig gzigs nas de de la 'dzegs te phyogs dben zhing gsal ba'i sa phyogs su
43b5(mdo sde): skyil mo krung bcas te bzhugs so/ /bzhugs ma thag tu ri de nyid du snyil to/ /de nas byang chub sems dpa' 'di snyam du dgongs te 'dir rgyu ci zhig yod na ri snyil bar gyur/ cing 'ong ba la lha rnams mngon par mi dga'am 'on te bgegs 'ga' zhig
43b6(mdo sde): 'byung bar 'gyur snyam mo/ /lha rnams kyis byang chub sems dpa'i thugs shes nas gsol pa/ byang chub sems dpa' sa thams cad kyis gzung bar rngo mi thogs pa ni gnyis te/ dge ba'i rtsa ba chad pa gang lags pa dang / dge ba'i rtsa ba sbyangs pa gang
43b7(mdo sde): lags pa ste/ khyod ni dge ba'i rtsa ba sbyangs pa lags so/ /'di ni byang chub sems dpa' rnams kyi gnas ma lags te/ 'on kyang mdun du bzhud cig dang / de na rdo rje'i gdan mchis te/ der ni 'das pa dang / ma byon pa dang / da ltar byung ba'i byang chub sems dpa' thams
44a1(mdo sde): cad bzhugs nas bla na med pa'i ye shes thob par gyur cing thob par 'gyur ro/ /de nas byang chub sems dpa' lhas lam bstan pa bzhin gshegs pa na de'i zhabs bzhag sar pad ma dag byung bar gyur to/ /rgya mtsho chen po bzhi las kyang chu bab nas pad
44a2(mdo sde): ma'i rdzing dag byung bar gyur to/ /gom pa bor nas mnan pa na sa chen po 'di khar ba'i snod bzhin du sgra 'byin par brtsams so/ /bya tsa sha dang / dag gis kyang byang chub sems dpa' la skor ba byed do/ /rlung gtong ba'i lha'i bu rnams kyis kyang dal bu dal bus rlung
44a3(mdo sde): gtong bar byed do/ /char pa 'bebs pa'i lha'i bu rnams kyis kyang char pa cung zad 'bebs par byed do/ /de nas byang chub sems dpa' 'di snyam du dgongs te/ nga la 'di 'dra ba'i mtshan ma bzang po byung bar gyur pas deng nyid bdag gis bla na med pa'i ye
44a4(mdo sde): shes thob par 'gyur ro snyam mo/ /chu klung nai rany+dza nA'i 'gram na klu'i rgyal po dus can zhes bya ba long ba zhig gnas te/ der de'i las kyi rnam par smin pa las skyes pa'i gnas zhig byung bar gyur te/ de sangs rgyas byung ba na mig thob par gyur la/ yongs
44a5(mdo sde): su mya ngan las 'das pa na slar long bar 'gyur ro/ /de sa'i sgra grag pas gnas nas byung ba dang rgyang ring po kho na nas byang chub sems dpa' sku skyes bu chen po'i mtshan sum cu rtsa gnyis kyis kun nas brgyan la/ dpe byad bzang po brgyad cus spras pa/ 'od
44a6(mdo sde): 'dom gang gis brgyan pa/ nyi ma stong bas lhag pa'i 'od zer dang / rin po che'i ri bo 'gro ba ltar kun nas mdzes pa mthong ngo / mthong ma thag tu byang chub sems dpa' la tshigs su bcad pa'i dbyangs kyis bstod par brtsams pa/ dga' ba'i dbyangs kyis
44a7(mdo sde): kun gang ba'i/ /sa yi sgra ni thos nas kyang / /klu yi gnas nas byung nas su/ /phyogs kun du yang lta bar byed/ /brang gis 'gro ba'i gtso bo ste/ /klu yi rgyal po mthu chen gyis/ /nai rany+dza nA'i ngogs su ni/ /'jig rten 'dren pa gshegs pa mthong / /
44b1(mdo sde): sangs rgyas 'byung ba'i mthu yis ni/ /klu yis mig ni thob gyur te/ /sems ni dga' zhing yid mgu nas/ /des ni 'di skad tshig gsol to/ /bdag gis sngon ni mthong ba yi/ /sangs rgyas mthu chen de rnams dang / /thub pa khyod ni mthong gyur na/ /de dang
44b2(mdo sde): tha dad dbyer ma mchis/ /thub pa ji ltar thog mar ni/ /g.yas pa'i zhabs ni 'degs pa las/ /khyod ni sangs rgyas deng gyur nas/ /'jig rten gyi ni yon gnas 'gyur/ /ji ltar chos gos man bas pa dang / /nai rany+dza nA'i chu bsil la/ /ji lta bur ni 'jug pa las/ /
44b3(mdo sde): de ring khyod ni sangs rgyas 'gyur/ /ji ltar rab brtan 'gros su gshegs pa dang / /ba lang khyu mchog 'gying ba ltar gshegs pas/ /skyes bu khyu mchog chos 'dzin rnams kyi mchog /deng 'dir khyod ni sangs rgyas mchog 'gyur ro/ /ji ltar mkha' la tsa sha brgya phrag gis/ /
44b4(mdo sde): khyod sku rgya chen rgya chen mdzad de la/ /lding zhing skor bar bgyid par gyur pa las/ /mi mchog deng ni sangs rgyas mchog 'gyur ro/ /ji ltar dri zhim rlung ni ldang ba dang / /bya yi tshogs kyang mi skrag la/ /ljon shing rlung gis g.yos par ma gyur pas/ /mi mchog deng ni sangs
44b5(mdo sde): rgyas mchog 'gyur ro/ /ji ltar btsun pa khyod kyi zhal gyi 'od/ /dri med gser 'od 'bar ba 'dra ba de/ /rnam par mdzes shing kha dog ldan pas na/ /mi mchog deng ni sangs rgyas mchog 'gyur ro/ /de nas byang chub sems dpa' klu'i rgyal po dus can gyis yang dag par
44b6(mdo sde): bstod nas rdo rje'i gdan logs su gshegs so/ /de nas byang chub sems dpa' 'di snyam du dgongs te rtswa'i gding ba la 'dug par bya'o snyam pa dang / de la rtswa'i dgos pa byung bar lha'i dbang po brgya byin gyi sems kyis byang chub sems dpa'i dgongs pa shes nas ri
44b7(mdo sde): spos kyi ngad ldang las shing bal gyi 'da' ba ltar reg na bde ba'i rtswa khur cig blangs nas rtswa 'tshong bkra shis kyi cha byad du bdag nyid mngon par sprul te byang chub sems dpa'i spyan snga na sdod do/ /byang chub sems dpas gsungs pa/ bzhin rtswa'o ni dag nga la phul cig /
45a1(mdo sde): lha rnams kyi dbang po brgya byin gyis byang chub sems dpa'i zhabs gnyis la gtugs nas gus pa dang bcas pas phul lo/ /byang chub sems dpa' rtswa 'tshong bkra shis las rtswa bzhes te lha dang mi rnams kyi yid sdud par byed pa'i spyod lam gyis 'gro
45a2(mdo sde): ba rnams dad par mdzad cing lha rnams kyis bstan pa'i lam nas byang chub kyi snying po gang na ba der gshegs te stong gsum gyi stong chen po'i 'jig rten gyi khams kyi 'khor lo'i lte ba lta bu'i rdo rje'i gdan la brten zhing nges pas nyid kyis rtswa rnams ma 'khrugs pa dang / stug srab med par bkram nas thugs bskyed cing tshig tu yang gsung ba/
45a3(mdo sde): ji srid sdug bsngal kun gyi mtha'i/ /zag zad yang dag ma thob pa/ /de srid srog ni mthar gyur kyang / /skyil krung 'di ni gzhig mi bya/ /zhes gsungs nas byang chub sems dpa' rdo rje'i
45a4(mdo sde): gdan la 'dzegs te brang gis 'gro'i rgyal po gnyid log pa'i lus bskyil ba lta bu'i skyil mo krung bcas nas sku drang por bsrang dran pa mngon du bzhag nas bzhugs so/ /bzhugs pa'i mod kho na la bdud sdig can gyi gnas g.yos par gyur to/ /de nas bdud
45a5(mdo sde): sdig can 'di snyam du sems te ci'i phyir nga'i gnas g.yos snyam pa dang / ci tsam na byang chub sems dpa' rdo rje'i gdan la bzhugs pa mthong ngo / /de nas bdud sdig can 'di snyam du sems te/ shAkya zas gtsang gi bu rdo rje'i gdan la 'dug gis ji tsam
45a6(mdo sde): bdag gi yul las ma 'das kyi bar du de la bgegs bya'o snyam du bsams nas phrin yig skyel ba skra gyen du 'greng la sha na'i smad g.yogs bgos pa zhig gi kha dog tu mngon par sprul nas byang chub sems dpa' gang na ba der song ste phyin nas rtabs par smras pa/ grong khyer ser
45a7(mdo sde): skya'i gzhi ni lha sbyin gyis mnan/ pho brang ni bcom/ shAkya rnams ni kha btag na/ khyod ci'i phyir gnas btab ste 'dug /de nas byang chub sems dpa' la sdig pa mi dge ba'i rnam par rtog pa gsum skyes pa 'di lta ste/ 'dod pa'i rnam par rtog pa dang / gnod
45b1(mdo sde): sems kyi rnam par rtog pa dang / rnam par 'tshe ba'i rnam par rtog pa'o/ /de la 'dod pa'i rnam par rtog pa ni grags 'dzin ma dang / skyes dang / sa 'tsho ma la'o/ /gnod sems kyi rnam par rtog pa ni lha sbyin la'o/ /rnam par 'tshe ba'i rnam
45b2(mdo sde): par rtog pa ni de'i rjes su 'tsho ba'i shAkya rnams la'o/ /de nas byang chub sems dpa' 'di snyam du dgongs te/ ci'i phyir bdag la sdig pa mi dge ba'i rnam par rtog pa gsum skyes snyam na/ ji tsam na bdud sdig can 'di lta ste/ dkrug pa'i las kyi phyir nye bar 'ongs
45b3(mdo sde): pa gzigs so/ /de nas byang chub sems dpa' dge ba'i rnam par rtog pa gsum skyes te/ 'di lta ste nges par 'byung ba'i rnam par rtog pa dang / gnod sems med pa'i rnam par rtog pa dang / rnam par mi 'tshe ba'i rnam par rtog pa'o/ /yang bdud kyis smras pa/
45b4(mdo sde): khyod ci'i phyir byang chub kyi snying po la 'dug /byang chub sems dpas bka' stsal pa/ bla na med pa'i ye shes thob par bya ba'i phyir ro/ /bdud kyis smras pa/ khyod kyis bla na med pa'i ye shes ga la thob/ byang chub sems dpas bka' stsal pa/ sdig can khyod
45b5(mdo sde): kyis re zhig mchod sbyin gcig byas pas kyang 'dod pa'i khams kyi dbang phyug phun sum tshogs par gyur na ngas bskal pa grangs med pa gsum du mchod sbyin bye ba khrag khrig brgya stong du ma byas shing sems can rnams kyi phyir mgo dang / lag pa dang / rkang pa dang /
45b6(mdo sde): mig dang / sha dang / khrag dang / bu dang / chung ma dang / dbyig dang / gser la sogs pa yongs su btang nas bla na med pa'i ye shes thob par 'gyur ba lta smos kyang ci dgos te ngas bla na med pa'i ye shes thob par mi 'gyur ba de srid re skan/ de skad ces
45b7(mdo sde): bka' stsal pa dang bdud kyis smras pa/ re zhig ji ltar bdag gi mchod sbyin gcig gis 'dod pa'i khams kyi dbang phyug thob par 'gyur ba'i bdag gi dpang ni khyod yin na/ ji ltar khyod kyis bla na med pa'i ye shes thob par bya ba'i phyir bskal pa grangs
46a1(mdo sde): med pa gsum du mchod sbyin bye ba khrag khrig brgya stong phrag du ma byas shing sems can rnams kyi phyir mgo dang / lag pa dang / rkang pa dang / mig dang / sha dang / khrag dang / bu dang / chung ma dang / dbyig dang / gser la sogs pa yongs su btang bar khyod la
46a2(mdo sde): dpang su yod/ de nas byang chub sems dpa' bcom ldan 'das kyi phyag 'khor lo dang / bkra shis dang / g.yung drung 'khyil pa dang / dra bas 'brel pa dang / bsod nams brgya phrag du mas bskyed pa/ skrag pa rnams la dbugs 'byin par mdzad pas sa la reg par
46a3(mdo sde): mdzad nas ngas bskal pa grangs med pa gsum du mchod sbyin bye ba khrag khrig brgya stong phrag du ma byas shing sems can rnams kyi phyir mgo dang / lag pa dang / rkang pa dang / mig dang / sha dang / khrag dang / bu dang / chung ma dang / dbyig dang / gser la sogs pa
46a4(mdo sde): yongs su btang ba'i nga'i dpang ni sa 'di yin no/ /de nas sa'i lhas sa brtol nas thal mo sbyar te skad phyung ba/ sdig can bcom ldan 'das kyis ji skad bka' stsal pa de bzhin yin no zhes de skad ces smras pa dang / bdud sdig can cang mi smra bar gyur te zhum zhum por
46a5(mdo sde): gyur/ bag 'khums par gyur/ spyi bo smad nas spobs pa med la sems khong du chud cing 'dug par gyur to/ /de nas bdud sdig can 'di snyam du sems te/ bdag gis zas gtsang gi bu la de ltar byas kyang glags ma rnyed kyis/ ma la 'di la bdag gis yang
46a6(mdo sde): bgegs shig bya'o snyam nas dpung mchog dang ldan pa bye ba phrag sum cu rtsa drug po glang po che dang / rta dang / rnga mo dang / ra dang / dang / ma he dang / phag dang / khyi dang / 'ug pa dang / ne'u le dang / spre'u dang / wa la sogs pa 'dra ba/ ral gri dang / mda'
46a7(mdo sde): bo che dang / mtshon rtse gcig pa dang / 'khor lo dang / mdung thung dang / gzhu dang / zhags pa dang / dgra sta dang / lcags kyi dbyug pa la sogs te mtshon cha rnams 'phyar ba 'jigs su rung ba rnams dang lhan cig byang chub sems dpa' kun nas yongs su bskor
46b1(mdo sde): nas gnas shing bdud sdig can rang nyid gzhu rna drung du bkang nas 'dug go/ /de nas byang chub sems dpa' gzugs rnam pa du ma can/ mtshon cha rnam pa sna tshogs mang po dang chas pa de rnams gzigs nas dgongs pa re zhig skyes pa phal pa zhig dang lhan cig 'thab par rtsom na yang
46b2(mdo sde): de'i gnyen po'i phyogs la sbyor bar byed na 'dod pa'i khams kyi dbang phyug 'di la lta smos kyang ci dgos kyis/ ma la bdag gis gnyen po'i phyogs la sbyar bar bya'o snyam du dgongs nas de zhi bar 'gyur ba'i thabs la dgongs par brtsams so/ /bdud kyang 'byung
46b3(mdo sde): po bye ba phrag sum cu rtsa drug dang lhan cig tu byang chub sems dpa'i steng nas 'khor lo dang / mdung thung dang / mda' bo che dang / mtshon rtse gcig pa dang / mda' la sogs te mtshon cha rnams dbab par brtsams so/ /de nas byang chub sems dpa' shel las
46b4(mdo sde): byas pa'i gzhal yas khang mngon par sprul pa dang / mtshon cha thams cad gzhal yas khang de'i steng du 'bab pa dang / gzhal yas khang gi sgras bdud kyi sde thams cad skrag nas kun tu 'byer bar gyur to/ /de nas byang chub sems dpa' nam gyi thun dang po la rtag tu
46b5(mdo sde): bya ba dang / 'grus skyong dang ldan zhing byang chub kyi phyogs dang 'thun pa'i chos rnams la bsgom pa'i rnal 'byor gyi rjes su brtson pas bzhugs so/ /de nam gyi thun dang po la rdzu 'phrul gyi yul shes pa mngon du bya ba'i mngon par shes pa la dgongs pa mngon du bzhag pa na de rdzu
46b6(mdo sde): 'phrul gyi yul rnam pa du ma nyams su myong bar mdzad de gcig tu gyur cing mang por gyur la/ mang por gyur cing gcig tu 'gyur ba dang / snang bar gyur cing mi snang bar gyur pa ye shes gzigs pas nyams su myong bar mdzad do/ /skus rtsig pa dang / ri dang / ra ba la
46b7(mdo sde): yang thad kar gshegs par mdzad de/ dper na nam mkha' la bya ba bzhin no/ /sa la yang steng du 'byung ba dang / byi'u zul mdzad de/ dper na chu la bya ba bzhin no/ /chu'i rgyun la yang mi nyams par gshegs te/ dper nas la bya ba bzhin no/ /nam mkha'
47a1(mdo sde): la skyil mo krung gis gshegs par mdzad de/ dper na 'dab chags bya bzhin no/ /nyi ma dang zla ba 'di gnyis 'di ltar rdzu 'phrul che ba 'di ltar gzi brjid che ba la yang phyag gis nom zhing nyug par mdzad de tshangs pa'i 'jig rten gyi bar du skus dbang sgyur bar
47a2(mdo sde): mdzad do/ /de nas bdud sdig can 'di snyam du sems te/ bsam gtan gyi tsher ma ni sgra yin pas/ ma la bdag gis rgyang ring po kho nar 'dug la sgra dbyung bar bya'o snyam nas des 'byung po bye ba phrag sum cu rtsa drug dang 'jigs pa chen po 'jigs su rung ba'i sgra phyung ngo / /
47a3(mdo sde): byang chub sems dpas kyang de bsgrib pa'i phyir dpag tshad bcu gnyis kyi bar du shing ka dam pa'i tshal sprul pas des na sgra de rdugs pas mi grag go/ /de nas byang chub sems dpa' 'di snyam du dgongs te/ ma la bdag gis lha'i rna ba shes pa mngon sum du bya ba'i mngon
47a4(mdo sde): p ar shes pa la sems mngon du bzhag nas des na lha dang mi rnams kyi sgra gang dang gang dag thos par 'dod pa de dag mnyan par bya'o snyam du dgongs nas lha'i rna ba shes pa mngon sum du bya ba'i mngon par shes pa la dgongs pa bzhag pa na de'i lha'i snyan rnam par dag pa
47a5(mdo sde): mi las 'das pas sgra gnyis po mi rnams kyi dang / mi ma yin pa rnams kyi dang / gang dag ring ba dang / gang dag nye ba yang gsan to/ /de nas byang chub sems dpa' 'di snyam du dgongs te/ bdud kyi 'khor 'byung po bye ba phrag sum cu rtsa drug las
47a6(mdo sde): bdag la su dag ni gnod par sems su dag ni ma yin zhes de dag ji ltar shes par bya snyam pa dang / de nas byang chub sems dpa' de 'di snyam du dgongs te/ sems kyi rnam grangs shes pa mngon sum du bya ba'i mngon par shes pa yin no snyam nas de nam
47a7(mdo sde): gyi gung thun la sems kyi rnam grangs shes pa mngon sum du bya ba'i mngon par shes pa la dgongs pa mngon du bzhag pa na de'i thugs kyis sems can gzhan dang gang zag gzhan dag gi rnam par rtog pa dang rnam par dpyod pa'i yid ji lta ba bzhin du rab tu mkhyen te/ 'dod
47b1(mdo sde): chags dang bcas pa'i sems la 'dod chags dang bcas pa'i sems so zhes ji lta ba bzhin du rab tu mkhyen to/ /'dod chags dang bral ba'i sems la 'dod chags dang bral ba'i sems so zhes ji lta ba bzhin du rab tu mkhyen to/ /zhe sdang dang bcas pa dang / zhe
47b2(mdo sde): sdang dang bral ba dang / gti mug dang bcas pa dang / gti mug dang bral ba dang / bsdus pa dang / rnam par g.yengs pa dang / zhum pa dang / rab tu 'dzin pa dang / rgod pa dang / mi rgod pa dang / nye bar ma zhi ba dang / nye bar zhi ba dang mnyam par ma bzhag
47b3(mdo sde): pa dang / mnyam par bzhag pa dang / ma bsgoms pa dang / bsgoms pa dang / sems rnam par ma grol ba dang / rnam par grol ba zhes ji lta ba bzhin du rab tu mkhyen to/ /shin tu rnam par grol ba'i sems la shin tu rnam par grol ba'i sems zhes yang
47b4(mdo sde): dag pa ji lta ba bzhin du rab tu mkhyen to/ /de nas byang chub sems dpa' 'di snyam du dgongs te/ bdud kyi mngag gzhug pa 'di rnams las su dag tshe rabs gzhan na mar 'brel pa'am/ phar 'brel pa'am/ su dag gshed ma'am/ phyir rgol ba'am/
47b5(mdo sde): dgrar gyur pa de dag ji ltar shes par bya snyam mo/ /de nas byang chub sems dpa' 'di snyam du dgongs te sngon gyi gnas rjes su dran pa shes pa mngon sum du byas pa'i mngon par shes pas yin no snyam nas/ de nam gyi gung thun la sngon gyi gnas rjes
47b6(mdo sde): su dran pa'i shes pa mngon sum du bya ba'i mngon par shes pa la dgongs pa mngon du bzhag pa na des sngon gyi gnas rnam pa du ma rjes su dgongs te/ 'di lta ste/ skye ba gcig dang / gnyis dang / gsum dang / bzhi dang / lnga dang / drug dang / bdun dang /
47b7(mdo sde): brgyad dang / dgu dang / bcu dang / nyi shu dang / sum cu dang / bzhi bcu dang / lnga bcu dang / skye ba brgya dang / skye ba stong dang / skye ba brgya stong dang / skye ba brgya phrag du ma dang / skye ba stong phrag du ma dang / skye ba brgya stong phrag du ma dang / 'jig pa'i bskal
48a1(mdo sde): pa dang / 'chags pa'i bskal pa dang / 'jig pa dang 'chags pa'i bskal pa dang / 'jig pa'i bskal pa du ma dang / 'chags pa'i bskal pa du ma dang / 'jig pa dang / 'chags pa'i bskal pa du ma rjes su dgongs te/ bdag sngon
48a2(mdo sde): sems can 'di dag gi nang na gnas pa na ming ni 'di zhes bya/ /rigs ni 'di zhes bya/ rus ni 'di zhes bya/ zas ni 'di lta bu zhig za za/ bde ba dang sdug bsngal ni 'di lta bu zhig nyams su myong / tshe ni 'di srid cig lon/ yun ni 'di srid cig 'dug 'dug /tshe 'di
48a3(mdo sde): srid cig lon te gnas/ de nas bdag shi 'phos te che ge mo zhig tu skyes so/ /de nas kyang shi 'phos nas che ge mo zhig tu skyes so/ /de nas kyang shi 'phos nas 'dir skyes so zhes rnam pa dang bcas pa/ yul phyogs dang bcas par sngon gyi gnas rnam pa du ma rjes su
48a4(mdo sde): dgongs so/ /de nas byang chub sems dpa' 'di snyam du dgongs te bdud kyi mngag gzhug 'di rnams las su dag ni ngan song du 'gro/ su dag ni ngan song du mi 'gro ba de dag ji ltar shes par bya snyam mo/ /de nas byang chub sems dpa' 'di snyam du dgongs te 'chi 'pho
48a5(mdo sde): dang skye ba shes pa mngon sum du bya ba'i mngon par shes pas yin no snyam ste/ /de nam gyi thun tha ma la 'chi 'pho dang / skye ba shes pa mngon sum du bya ba'i mngon par shes pa la dgongs pa mngon du bzhag pa na des lha'i spyan rnam par dag pa mi rnams kyi las 'das
48a6(mdo sde): pas gzigs na sems can rnams kyi 'chi 'pho dang / skye ba dang / kha dog bzang po dang / kha dog ngan pa dang / dman pa dang / gya nom pa dang / bde 'gro dang / ngan 'gror 'gro ba'i sems can rnams la ji lta ba bzhin gyi rjes su 'gro ba/ ji lta ba bzhin du rab
48a7(mdo sde): tu mkhyen te/ /shes ldan dag sems can 'di zhes bya ba 'di dag ni lus kyi nyes par spyod pa dang ldan/ ngag gi dang / yid kyi nyes par spyod pa dang ldan te/ 'phags pa rnams la skur pa 'debs pa log par lta ba ste/ log par lta ba'i chos dang las yang dag par
48b1(mdo sde): blangs pa'i rgyus rgyu de rnams dang rkyen des lus zhig nas shi ba'i 'og tu ngan song ngan 'gro log par lhung ba sems can dmyal ba rnams su skye bar 'gyur ro/ /shes ldan dag sems can 'di dag ni lus kyi legs par spyod pa dang ldan pa/ ngag gi dang / yid kyi legs par spyod
48b2(mdo sde): pa dang ldan te/ 'phags pa rnams la skur pa mi 'debs shing yang dag par lta ba ste/ yang dag par lta ba'i chos dang las yang dag par blangs pa'i rgyus rgyu de dang rkyen des lus zhig nas/ shi ba'i 'og tu bde 'gro mtho ris kyi 'jig rten du lha dang mi rnams su skye bar
48b3(mdo sde): 'gyur ro zhes rab tu mkhyen to/ /de nas byang chub sems dpa' byang chub kyi shing drung na bzhugs te rtag tu bya ba dang 'grus skyong dang ldan zhing byang chub kyi phyogs dang 'thun pa'i chos rnams la sgom pa'i rnal 'byor gyi rjes su 'thun pas bzhugs te/ de nam gyi thun tha ma
48b4(mdo sde): la zag pa zad pa'i shes pa mngon sum du bya ba'i shes pa la dgongs pa mngon du bzhag pa na/ des 'di ni sdug bsngal 'phags pa'i bden pa'o zhes ji lta ba bzhin du rab tu mkhyen to/ /'di ni sdug bsngal kun 'byung ba'o/ /'di ni sdug bsngal 'gog pa'o/ /
48b5(mdo sde): 'di ni sdug bsngal 'gog par 'gro ba 'phags pa'i bden pa'o zhes ji lta ba bzhin du rab tu mkhyen to/ /de de ltar shes shing de ltar mthong na 'dod pa'i zag pa las sems rnam par grol bar 'gyur zhing / srid pa'i zag pa dang / ma rig pa'i zag pa las sems
48b6(mdo sde): rnam par grol bar 'gyur ro/ /rnam par grol na bdag gi skye ba ni zad do/ /tshangs par spyod pa la bsten to/ /bya ba byas so/ /'di las srid pa gzhan mi shes so zhes de nyid du yang bla na med pa yang dag par rdzogs pa'i byang chub mngon par rdzogs par sangs rgyas so
48b7(mdo sde): zhes thugs su chud par gyur cing de ltar bcom ldan 'das nam gyi thun tha ma la bdud 'byung po bye ba phrag sum cu rtsa drug dang bcas pa las byams pa'i mtshon gyis mngon par rgyal te bla na med pa'i ye shes brnyes so/ /de nas bdud sdig can gyi lag pa nas gzhu shor ba
49a1(mdo sde): dang / rgyal mtshan rtse mo thur du lta ba dang / gnas g.yos par gyur to/ /de nas bdud sdig can 'byung po'i 'khor bye ba phrag sum cu rtsa drug dang bcas par sdug bsngal zhing yid mi bde la yid la gcags te de nyid du mi snang bar gyur nas rang gi gnas su song
49a2(mdo sde): ste/ sdug bsngal zhing yid mi bde la pham par gyur pas sems pa la zhugs te mdas sa la 'dri zhing gnas par gyur to/ /de nas bdud kyi bu mo sred ma dang / dga' byed ma dang dga' spyod ma zhes bya ba bdud gang na ba der song ste phyin nas bdud sdig can la 'di skad ces smras
49a3(mdo sde): so/ /yab khyod ci phyir thugs mi dgyes/ /ci yi phyir na 'di ltar bzhugs/ /gang gis khyod la gnod byed pa'i/ /skyes bu gang la rjes su sems/ /gsungs shig de ni 'dod chags kyi/ /zhags pas nags nas glang po bzhin/ /bcings nas bdag cag
49a4(mdo sde): 'tshal te mchi/ /de ni khyod kyi dbang du gyur/ /bdud kyis smras pa/ skyes bu 'dod chags rab bral te/ /chags pas legs par dgug mi nus/ /bdud kyi yul 'das de yi phyir/ /nga ni shin tu mya ngan byed/ /de nas sred ma dang / dga' byed ma dang / dga'
49a5(mdo sde): spyod ma ste/ bdud kyi bu mo gsum po sprin las byung ba'i glog bzhin du gzi brjid rab tu 'bar zhing rang gi gnas nas bcom ldan 'das gang na ba de logs su song ste phyin pa dang / bcom ldan 'das kyi zhabs la mgo bos phyag byas nas phyogs gcig tu 'dug go/ /
49a6(mdo sde): phyogs gcig tu 'dug nas kyang bcom ldan 'das la bdud sdig can gyi bu mo gsum gyis 'di skad ces gsol to/ /kye dge sbyong khyod kyi zhabs la bsnyen bkur bgyid cing bde bar gshegs pa khyod kyi rim gro bgyid do/ /bcom ldan 'das ci nas kyang sred pa
49a7(mdo sde): yang dag par zad cing rnam par grol la thugs yang dag par shin tu rnam par grol ba bla na med pa brnyes pas de la dgongs par ma mdzad do/ /lan gnyis lan gsum du yang bcom ldan 'das la bdud kyi bu mo gsum gyis 'di skad ces gsol to/ /kye dge sbyong khyod kyi
49b1(mdo sde): zhabs la bsnyen bkur bgyid cing bde bar gshegs pa khyod kyi rim gro bgyid do/ /bcom ldan 'das kyis lan gnyis lan gsum du yang ci nas kyang sred pa yang dag par zad cing rnam par grol la thugs yang dag par shin tu rnam par grol ba bla na med pa brnyes pas de la dgongs
49b2(mdo sde): par ma mdzad do/ /de nas bdud kyi bu mo gsum phyogs gcig tu song ste phan tshun smra zhing kun tu bgros pa/ shes ldan spun zla dag skyes pa rnams kyi bud med la sred pa ni tha dad pa yin pas/ ma la bdag cag gis gzhon nu ma mdog mdangs brgya phrag dang / gos dang /
49b3(mdo sde): kha dog brgya phrag dang bcas par mngon par sprul zhing bu btsas ma myong ba dang / lan gcig btsas pa dang / lan gnyis dang / gsum dang / lan bzhi btsas par mngon par sprul zhing bud med bar ma'i tshul brgya phrag tu bdag nyid mngon par sprul la dge sbyong gau ta ma gang na ba
49b4(mdo sde): der nye bar 'gro bar bya'o/ /phyin nas kyang dge sbyong gau ta ma la 'di skad ces dge sbyong khyod kyi zhabs la bsnyen bkur byed cing bde bar gshegs pa khyod la rim gro ba bgyid do/ /zhes smra bar bya'o/ /de nas bdud kyi bu mo gsum po gzhon nu'i mdog brgya stong du mar bdag
49b5(mdo sde): nyid mngon par sprul cing gos kha dog brgya phrag dang bcas pa nas ji srid du bud med bar ma'i tshul brgya phrag tu bdag nyid mngon par sprul nas bcom ldan 'das ga la ba der song ste phyin pa dang / bcom ldan 'das kyi zhabs la mgo bos phyag byas nas phyogs gcig tu 'dug go/ /
49b6(mdo sde): phyogs gcig tu 'dug nas bcom ldan 'das la 'di skad ces gsol to/ /kye dge sbyong khyod kyi zhabs la bsnyen bkur bgyid cing bde bar gshegs pa khyod kyi rim gro ba bgyid do/ /bcom ldan 'das ci nas kyang sred pa yang dag par zad cing rnam par grol la thugs
49b7(mdo sde): yang dag par shin tu rnam par grol ba bla na med pa brnyes pas de la dgongs par ma mdzad do/ /lan gnyis lan gsum du bcom ldan 'das la bdud kyi bu mo gsum gyis de skad gsol kyang / lan gnyis lan gsum du bcom ldan 'das kyis de la dgongs par ma mdzad do/ /
50a1(mdo sde): de nas bdud kyi bu mo gsum phyogs gcig tu song nas phan tshun 'di skad ces smra ste/ /spun zla dag 'dod chags dang ma bral ba'i skyes bu dag 'di lta bu'i thabs mang pos nye bar bsten cing gnas na de'i sems g.yengs par 'gyur ba'am/ snying 'gas
50a2(mdo sde): par 'gyur ba'am/ kha nas khrag dron po skyug par 'gyur ba'i gnas de ni yod na dge sbyong gau ta ma 'di ni 'u bu cag la/ sems gtod par mi byed kyis skyes pa rnams kyi bud med la sred pa ni tha dad pa yin gyis/ ma la bdag cag bud med rgan mo'i tshul brgya phrag tu
50a3(mdo sde): m ngon par sprul la dge sbyong gau ta ma'i gan du 'gro na de lta na ni dge sbyong gau ta ma bdag cag rnams la 'dun pa skyed pa yang srid par 'gyur gyis zhes smras te bdud kyi bu mo gsum po bud med rgan mo'i tshul brgya phrag tu bdag nyid mngon par sprul nas bcom ldan 'das gang na ba der song
50a4(mdo sde): ste/ snga ma bzhin du bsnyen bkur bgyid pa'i bar du gsol pa dang / bcom ldan 'das ci nas kyang sred pa yang dag par zad cing rnam par grol la thugs yang dag par shin tu rnam par grol ba bla na med pa brnyes pas de la dgongs par ma mdzad do/ /de nas bcom
50a5(mdo sde): ldan 'das 'di snyam du dgongs te/ 'di dag ni rang nyid kyis rgan mo'i dngos por byas pa yin gyis ma la ngas kyang 'di rnams nyid kun tu skyo ba bskyed pa'i phyir rgan pa 'di nyid du byin gyis brlab par bya'o snyam nas bcom ldan 'das kyis bdud kyi bu mo rgan mor byin gyis brlabs so/ /
50a6(mdo sde): de nas bdud kyi bu mo gsum po rgan pa de mi snang bar bya bar 'dod kyang mi snang bar bya bar ma nus so/ /de nas bdud kyi bu mo gsum po bsam pa yongs su ma rdzogs shing gzugs kyis ngo tsha ba bzhin du rgas shing 'khogs la gtugs pa/ sgur po phyam dgu po ltar
50a7(mdo sde): kyar kyor can mdun nas 'khar ba la rten cing lus 'dar bzhin du bdud sdig can gang na ba der song ste phyin nas bdud sdig can la 'di skad ces smras so/ /skyes bu 'dod chags rab bral te/ /chags pas legs par dgug mi nus/ /bdud kyi yul 'das de yi phyir/ /
50b1(mdo sde): nga ni shin tu mya ngan byed/ /ces bdag cag rnams la gsung ba ni yab mad de/ gang zhig gzhan sems rmongs byed pa/ /bdag cag gis ni ma byas pa'i/ /rnam pa de ni yod min na/ /de lta na yang dbang ma gyur/ /tha mar gzugs ni 'di 'dra ba/ /byas nas de gan nyer
50b2(mdo sde): song na/ /ji ltar rgan pa nyid gnas pa/ /de ltar de yis byin gyis brlabs/ /de bas yab kyis bdag cag rnams/ /rgas pa 'di ni mi snang mdzod/ /bdud kyis smras pa/ khyed rnams gzugs kyis dregs nas ni/ /sprin gyi tshogs las glog bzhin du/ /gzi brjid
50b3(mdo sde): rab tu 'bar ba dang / /spro ba'i nga rgyal gnas pas song / /dpa' chen de gan phyin pa dang / /rlung gis shing bal bzhin du brlag /gang zhig chags kun mthar 'byin pa'i/ /sangs rgyas la 'dir gnod byed pa/ /ri bo sen mos rko ba dang / /so yis lcags ni 'cha'
50b4(mdo sde): ba dang / /pad ma gzhon nu'i sdong bu yis/ /ri bo gzhig par 'dod pa yin/ /gang zhig chags kun mthar 'byin pa'i/ /sangs rgyas la 'dir gnod byar 'dod/ /rgya mtsho brkos par gyur nas ni/ /zab pa'i gting tshol 'dod pa yin/ /gang zhig chags kun
50b5(mdo sde): mthar 'byin pa'i/ /sangs rgyas la 'dir gnod byar 'dod/ /rlung ni zhags pas 'ching ba dang / /zla ba mkha' las dbab pa dang / /rgya mtsho lag pas 'chu ba dang / /gangs can la ni rgal ba dang / /snang zhing sreg bcas 'bar ba yi/ /me la 'khyud par 'dod pa
50b6(mdo sde): yin/ /gang zhig dka' ba byed 'dod pa/ /de ni 'di ltar 'gyur ba yin/ /ji srid thub pa de nyid la/ /skyabs su 'gro bar gyis shig dang / /de nyid rgan pa'i gzugs 'di ni/ /don gzhan du ni byed par 'gyur/ /de ni thugs rje cher ldan pas/ /nges par khyed kyis sel bar
50b7(mdo sde): 'gyur/ /'jig rten lha dang bcas pa dang / bdud dang bcas pa dang / tshangs pa dang bcas pa dang / dge sbyong dang bram zer bcas pa'i skye dgu rnams dang / lha dang mi dang lha ma yin du bcas pa'i 'jig rten na/ khyed rnams kyi rga ba'i dngos po mi snang bar byed pa de ni
51a1(mdo sde): bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de nyid las gzhan dag gang yang ma mthong ste khyed rnams song la bcom ldan 'das de nyid mnyes par gyis shig / de nas bdud kyi bu mo gsum bcom ldan 'das ga la ba de
51a2(mdo sde): logs su song ste phyin nas bcom ldan 'das kyi zhabs la mgo bos phyag byas te phyogs gcig tu 'dug go/ /phyogs gcig tu 'dug nas bdud kyi bu mo gsum gyis bcom ldan 'das la 'di skad ces gsol to/ /btsun pa bcom ldan 'das bdag cag gis byis pa ji lta ba
51a3(mdo sde): dang / rmongs pa ji lta ba dang / mi gsal ba ji lta ba dang / thabs mi mkhas pa ji lta bar ji tsam du de bzhin gshegs pa dgra bcom pa yang dag par rdzogs pa'i sangs rgyas mnyes par bgyi ba mnyes par ma bgyis pa ni nongs lags kyis/ bcom ldan 'das nongs pa gzung
51a4(mdo sde): du gsol/ bde bar gshegs pa bzod par mdzad du gsol/ bcom ldan 'das bdag cag gi rgas pa'i dngos po mi snang bar mdzad du gsol/ bde bar gshegs pa bdag cag gi rgas pa'i dngos po mi snang bar mdzad du gsol/ de nas bcom ldan 'das
51a5(mdo sde): kyis de rnams rgas pa'i dngos po mi snang bar mdzad do/ /de nas bdud kyi bu mo gsum po rang gi gzugs nyid rnyed nas bcom ldan 'das kyi zhabs la mgo bos phyag byas te bcom ldan 'das la dad par gyur pa dang de nyid du mi snang bar gyur to/ /de nas rgyal po zas gtsang
51a6(mdo sde): la rang gi skyes bu rnams kyis lha dgyes pa bskyed du gsol/ gzhon nus bla na med pa'i ye shes brnyes so/ /de thos pa dang nyi ma de nyid la grags 'dzin ma la yang khye'u zhig btsas so/ /bdud rtsi zas la yang khye'u zhig btsas so/ /de nyid kyi nyin mo zla ba yang sgra gcan
51a7(mdo sde): gyis zin to/ /de nas rgyal po zas gtsang gis phun sum tshogs pa de mthong nas dga' ba dang / mgu ba dang / rab tu dga' ba dang / rangs pa rgya chen po dang / yid bde ba skyes par gyur to/ /de nas grong khyer ser skya'i gzhi rdo ba dang / gseg ma dang / gyo mo
51b1(mdo sde): rnams bsal nas tsan dan gyi chus chag chag btab/ shin tu dri zhim pa'i pog por nye bar bshams/ dar gyi chun 'phyang mang por dpyangs/ rgyal mtshan dang / ba dan ni bsgreng / me tog sna tshogs kyis dga' dga' ltar bkram nas grong khyer gyi sgo bzhi dang sum mdo rnams su yang
51b2(mdo sde): sbyin gtong gi khang pa brtsigs so/ /de nas grong khyer gyi shar sgor dge sbyong dang / bram ze dang / spyod pa pa dang / kun tu rgyu dang / ngan pa dang / mgon med pa dang / bkren pa dang / phongs pa dang / slongs mo pa rnams la yang sbyin pa dag gtong ngo / /lho dang / nub dang / byang dang /
51b3(mdo sde): dbus kyi sum mdo rnams su yang sbyin pa dag gtong bsod nams dag byed do/ /grags 'dzin ma'i bu'i ming 'dogs par byed de btsun mo'i 'khor gyi skye bos smras pa/ 'di btsas pa na zla ba sgra gcan gyis zin pas de bas na khye'u'i ming sgra gcan zin zhes gdags so zhes btags
51b4(mdo sde): so/ /bdud rtsi zas kyi yang de bzhin du sbyin pa dag btang / bsod nams dag byas nas khye'u'i ming cir gdags zhes bu'i ming 'dogs par byed do/ /nye du dag gis smras pa/ gang gi tshe 'di btsas pa na grong khyer thams cad dga' bar gyur pas de'i phyir khye'u'i ming
51b5(mdo sde): kun dga' bor gdags so zhes btags so/ /rgyal po zas gtsang gis smras pa/ grags 'dzin ma'i bu gang yin pa 'di ni shAkya thub pa'i bu ma yin no zhes smras pa grags 'dzin mas thos nas yi chad par gyur to/ /de nas des byang chub sems dpa'i phang tshad kyi
51b6(mdo sde): pha bong la bskyon nas rol pa'i rdzing 'gram du 'dug ste bden pa gsol ba btab pa/ gal te 'di byang chub sems dpa' las skyes pa yin na de bzhin du rdzing 'dir pha bong dang lhan cig 'phyo bar gyur cig /ji ste ma yin na bying bar gyur cig ces smras nas chur bor ba dang /
51b7(mdo sde): de shing bal gyi 'da' ba bzhin du pha bong dang lhan cig 'phyo bar gyur to/ /rgyal po zas gtsang gis ya mtshan du gyur pa de thos nas skye bo'i tshogs chen pos yongs su bskor te/ byang chub sems dpa' rol pa'i rdzing 'gram du dong na/ ji tsam na sgra gcan zin bzang po byang
52a1(mdo sde): chub sems dpa'i phang tshad kyi pha bong la zhon nas shing bal gyi 'da' ba bzhin du chu na 'phyo ba mthong ngo / /mthong nas kyang dga' ba dang / mgu ba dang / rab tu dga' ba dang / rangs pa rgya chen po dang / yid bde ba skyes te de ma thag tu rdzing der zhugs nas gzhon
52a2(mdo sde): nu sgra gcan zin bzang po pang du blangs nas langs so/ /gang gi tshe bcom ldan 'das kyis bdud kyi 'khor 'byung po bye ba phrag sum cu rtsa drug byams pa'i mtshon gyis mngon par btul nas bla na med pa'i ye shes brnyes pa de'i tshe sa chen po 'di shin tu g.yos par gyur to/ /'jig
52a3(mdo sde): rten 'di thams cad kyang snang ba rgya chen pos gsal bar gyur te/ 'di ltar 'jig rten dang / 'jig rten gyi bar gyi mun pa mun nag smag tu gyur pa nyi ma dang zla ba 'di gnyis 'di ltar rdzu 'phrul che zhing 'di ltar mthu che ba'i snang bas snang ba nyams su ma myong ba gang yin pa de dag kyang
52a4(mdo sde): d e'i tshe snang ba rgya chen pos gsal bar gyur nas der sems can gang dag skyes pa de rnams kyis snang ba des sems can gcig gis gcig mthong nas shes ldan dag sems can gzhan dag kyang 'dir skyes pa lta zhig shes ldan dag sems can gzhan dag kyang 'dir skyes pa lta
52a5(mdo sde): zhig ces ngo shes par gyur to/ /sangs rgyas bcom ldan 'das me'i khams la snyoms par zhugs nas skyil mo krung gcig gis zhag bdun 'da' bar mdzad do/ /de nas tshangs ris kyi lha gnyis shig tshangs pa'i 'jig rten na 'dug pa 'di snyam du sems te/ sangs rgyas
52a6(mdo sde): b com ldan 'das lteng rgyas na chu klung nai rany+dza nA'i 'gram byang chub kyi shing drung na bzhugs te mngon par rdzogs par sangs rgyas nas ring po ma lon par me'i khams la snyoms par zhugs te skyil mo krung gcig gis zhag bdun 'da' bar mdzad na de la sus kyang bsod snyoms ma phul
52a7(mdo sde): gyis/ ma la bdag cag der song la tshigs su bcad pa re res mngon par bstod do/ /de nas tshangs ris kyi lha de gnyis kyis 'di lta ste skyes bu stobs dang ldan pa'i dpung pa bskums te brkyang ba'am/ brkyang ste bskums pa tsam gyis tshangs ris kyi lha gnyis kyis tshangs ris
52b1(mdo sde): kyi 'jig rten nas mi snang bar gyur te/ bcom ldan 'das kyi spyan sngar phyin nas phyogs gcig tu 'dug ste/ tshangs ris kyi lha gnyis las gcig gis tshigs su bcad de gsol pa/ ded dpon g.yul las rnam par rgyal ba po/ /sdig pa mi mnga' bzhengs shig
52b2(mdo sde): 'jig rten gzigs/ /rin chen chos ni 'tshal bar 'gyur mchis kyis/ /bde gshegs chos kyi mchog ni bshad du gsol/ /cig shos kyis kyang tshigs su bcad de gsol pa/ nga rgyal bcom zhing g.yul las rnam rgyal ba/ /sdig pa mi mnga' bzhengs shig 'jig rten
52b3(mdo sde): gzigs/ /bco lnga lon pa'i dgung zla nya ba ltar/ /khyod kyi thugs ni shin tu rnam dag lags/ /zhes gsol nas tshangs ris kyi lha gnyis de nyid du mi snang bar gyur to/ /de nas bcom ldan 'das ting nge 'dzin de las bzhengs nas de'i tshe tshigs su bcad de bka' stsal pa/ 'jig
52b4(mdo sde): rten 'dod pa'i bde gang dang / /lha yul byung bde gang yin pa/ /sred pa zad pa'i bde de la/ /bcu drug char yang mi phod do/ /khur khyer ba ni sdug bsngal te/ /khur bor ba ni bde ba yin/ /khur ni lci ba rnam bor nas/ /gzhan dag blang bar mi bya'o/ /sred pa thams cad rnam
52b5(mdo sde): spangs shing / /'dus byas thams cad zad nas ni/ /dngos po thams cad yongs shes na/ /slar yang srid par mi 'ong ngo / /sangs rgyas bcom ldan 'das rnam par grol ba'i dga' ba dang bde ba sku nyams su bstar ba las skyil mo krung gcig gis zhag bdun 'das par
52b6(mdo sde): mdzad pa na de la sus kyang bsod snyoms ma phul lo/ /de'i tshe tshong pa ga gon dang / bzang po gnyis shing rta lnga brgya tsam dang lhan cig dong ba na lam de nyid du zhugs par gyur to/ /de nas tshong pa ga gon dang / bzang po'i sngon gyi grogs po dang / blon po dang / nye du dang /
52b7(mdo sde): mdza' bshes su gyur pa'i lha zhig yod pa 'di snyam du sems te/ sangs rgyas bcom ldan 'das lteng rgyas na chu klung nai rany+dza nA'i 'gram byang chub kyi shing drung du bzhugs te mngon par rdzogs par sangs rgyas nas ring po ma lon par rnam par grol ba'i dga' ba dang bde ba sku nyams
53a1(mdo sde): su bstar nas skyil mo krung gcig gis zhag bdun 'das par mdzad pa na de la sus kyang bsod snyoms ma phul gyis de la tshong pa ga gon dang / bzang po gnyis kyis der thog mar bsod snyoms 'bul du bcug na/ de ni tshong pa ga gon dang / bzang po de gnyis
53a2(mdo sde): kyi yun ring po'i don dang phan pa dang bde bar 'gyur gyis ma la bdag rang gis 'di lta ste/ bcom ldan 'das la bsod snyoms 'bul du gzhug pa'i phyir brtson par bya'o/ /snyam nas de na lha des shing rta dang / tshong pa thams cad snang ba rgya chen pos gsal bar byas nas tshong pa
53a3(mdo sde): ga gon dang / bzang po la 'di skad ces smras so/ /tshong pa tshong pa dag sangs rgyas bcom ldan 'das 'di lteng rgyas na chu klung nai rany+dza nA'i 'gram byang chub kyi shing drung na bzhugs te mngon par rdzogs par sangs rgyas nas ring po ma lon par rnam par grol ba'i dga' ba dang bde ba sku nyams su
53a4(mdo sde): bstar ba na skyil mo krung gcig gis zhag bdun 'das par mdzad de de la sus kyang bsod snyoms ma phul gyis/ de la khyed kyis der thog mar bsod snyoms phul na de ni khyed kyi yun ring po'i don dang phan pa dang bde bar 'gyur ro zhes smras nas lha de de nyid du mi snang bar gyur to/ /de nas tshong pa
53a5(mdo sde): ga gon dang / bzang po gnyis 'di snyam du sems te sangs rgyas ni mchog ma yin pa ma yin la/ chos bshad pa yang mchog ma yin pa ma yin te/ gang gi phyir 'di ltar lhas kyang 'di lta ste bcom ldan 'das de la bsod snyoms dbul ba'i phyir brtson par byed do snyam nas nang
53a6(mdo sde): par sngar langs te sbrang rtsi dang 'da' gu mang du khyer nas bcom ldan 'das gang na ba der song ste phyin pa dang bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug nas tshong pa ga gon dang / bzang pos bcom ldan 'das
53a7(mdo sde): la 'di skad ces gsol to/ /btsun pa bcom ldan 'das kyi ched du 'dir bdag cag gis sbrang rtsi dang 'da' gu mang du 'tshal te mchis kyis bcom ldan 'das thugs brtse ba nye bar bzung ste 'di bzhes su gsol/ /de nas bcom ldan 'das 'di snyam du dgongs te/ gal te
53b1(mdo sde): b dag gis phyag gis bsod snyoms bzhes na dper na mu stegs can bzhin du 'gyur bas de ni bdag gi cha ma yin gyis ma la bdag gis sngon gyi yang dag par rdzogs pa'i sangs rgyas rnams kyis srog chags rnams la phan pa'i phyir bsod snyoms gang du bzhes pa bsam par bya'o snyam
53b2(mdo sde): pa na/ bcom ldan 'das la lha rnams kyis gsol pa/ btsun pa sngon gyi yang dag par rdzogs pa'i sangs rgyas rnams kyis srog chags rnams la sman par bgyi ba'i slad du lhung bzed du bsod snyoms bzhes lags so/ /bcom ldan 'das kyis kyang dgongs shing ye shes
53b3(mdo sde): gzigs pa bskyed na/ sngon gyi sangs rgyas bcom ldan 'das rnams kyis srog chags rnams la phan pa'i phyir bsod snyoms lhung bzed du bzhes par gyur nas/ de na bcom ldan 'das la lhung bzed kyi dgongs pa byung ngo / /de nas rgyal po chen po bzhes bcom ldan
53b4(mdo sde): ' das la lhung bzed kyi dgongs pa 'byung bar rig nas ri brag can zhig la rdo ba las byas pa'i lhung bzed mi ma yin pas byas shing mi ma yin pas zin par byas la gsal ba gtsang ba dri mi zhim pa med pa bzhi khyer te bcom ldan 'das gang na ba der song ste phyin pa dang bcom ldan 'das kyi
53b5(mdo sde): zhabs gnyis la mgo bos phyag byas nas phyogs gcig tu 'dug go/ /phyogs gcig tu 'dug nas rgyal po chen po bzhis bcom ldan 'das la 'di skad ces gsol to/ /btsun pa bcom ldan 'das la lhung bzed kyi mkho ba byung bar bdag cag gis 'tshal nas ri brag can zhig
53b6(mdo sde): la rdo las rdo'i lhung bzed mi ma lags pas bgyis shing mi ma lags pas bgyis pa gsal ba gtsang ba dri nga ba ma mchis pa bzhi 'dir 'tshal te mchis na/ bcom ldan 'das thugs brtse ba nye bar bzung ste bzhes su gsol/ de nas bcom ldan 'das 'di snyam du dgongs
53b7(mdo sde): te/ gal te bdag gis rgyal po chen po gcig las lhung bzed gcig bzhes na gsum gyi sems mi dga' bar 'gyur ro/ /gal te gnyis las na ni gnyis kyi sems mi dga' bar 'gyur ro/ /gal te gsum las na ni gcig gi sems mi dga' bar 'gyur gyis ma la bdag
54a1(mdo sde): gis rgyal po chen po bzhi las lhung bzed bzhi bzhes la lhung bzed gcig tu byin gyis brlab par bya'o snyam nas de nas bcom ldan 'das kyis rgyal po chen po bzhi las lhung bzed bzhi bzhes te/ lhung bzed gcig tu byin gyis brlabs so/ /de nas bcom ldan 'das kyis tshong
54a2(mdo sde): pa ga gon dang / bzang po las srog chags rnams la phan pa'i phyir bsod snyoms bzhes so/ /de nas bcom ldan 'das kyis tshong pa ga gon dang / bzang po la 'di skad ces bka' stsal to/ /tshong pa dag khyed tshur sangs rgyas la skyabs su deng shig chos la skyabs su deng
54a3(mdo sde): shig / ma 'ongs pa'i dus na 'byung bar 'gyur ba'i dge 'dun zhes bya ba gang yin pa de la yang skyabs su deng shig /btsun pa bdag cag sangs rgyas la skyabs su mchi'o/ /chos la skyabs su mchi'o/ /ma 'ongs pa'i dus na 'byung bar 'gyur ba'i dge 'dun gang lags pa de
54a4(mdo sde): la yang skyabs su mchi'o/ /de nas bcom ldan 'das kyis tshong pa ga gon dang / bzang po'i sbyin pa de la rjes su yi rang ba mdzad de/ gang gi don du sbyin pa btang / /de yi don du 'gyur ba ste/ /bde ba'i don du sbyin btang na/ /de ni bde bar 'gyur ba yin/ /bsod nams rnam
54a5(mdo sde): smin bde ba dang / /bsam pa yang ni 'grub par 'gyur/ /myur du zhi ba dam pa yi/ /mya ngan 'das pa rtogs par 'gyur/ /pha rol las byung gnod pa ni/ /lha dang bdud kyi ris dag gis/ /bsod nams kho na byed pa na/ /bar chad bya bar mi nus so/ /gal te 'phags pa'i
54a6(mdo sde): shes rab phyir/ /gtong ldan de ni 'bad byed na/ /sdug bsngal tha mar byed pa dag /rnam par mthong zhes reg par 'gyur/ /de nas tshong pa ga gon dang / bzang po bcom ldan 'das kyis bka' stsal pa la mngon par dga' ste rjes su yi rangs nas bcom ldan 'das kyi zhabs gnyis
54a7(mdo sde): la mgo bos phyag byas te bcom ldan 'das kyi spyan snga nas dong ngo / /de nas bcom ldan 'das kyis tshong pa ga gon dang / bzang po las bsod snyoms bzhes nas chu klung nai rany+dza nA gang na ba der gshegs te byon nas chu klung nai rany+dza nA'i 'gram du bzhugs te zhal zas kyi bya ba mdzad
54b1(mdo sde): do/ /de na sbrang rtsi yang rlung slong la 'de gu yang rlung slong ba des na bcom ldan 'das rlung nad kyi snyun gyis thebs so/ /de nas bdud sdig can gyis bcom ldan 'das rlung nad kyi snyun gyis thebs par rig nas bcom ldan 'das gang na ba der song ste phyin pa dang / bcom ldan 'das la
54b2(mdo sde): 'di skad ces gsol to/ /bcom ldan 'das yongs su mya ngan 'da' ba'i dus la bab lags so/ /bde bar gshegs pa yongs su mya ngan las 'da' ba'i dus la bab lags so/ /de nas bcom ldan 'das 'di snyam du dgongs te/ 'di lta ste/ dkrug pa'i las kyi phyir
54b3(mdo sde): bdud sdig can 'di nye bar 'ongs so snyam du dgongs nas bdud sdig can la 'di skad ces bka' stsal to/ /sdig can ji srid nga'i nyan thos mkhas pa gsal ba yid gzhungs pa/ pha rol gyi rtsod pa byung zhing byung ba rnams chos bzhin gyis tshar gcod nus pa/ rang gi smra ba gsal
54b4(mdo sde): bar byed nus pa/ dge slong dang dge slong ma dang / dge bsnyen dang / dge bsnyen ma rnams byung bar ma gyur pa dang / nga'i tshangs par spyod pa rgya chen po skye bo mang po dang / lha dang mi'i bar la rgya cher yang dag par legs par rab tu ma bstan gyi bar du nga yongs su mya ngan las mi
54b5(mdo sde): 'da'o/ /de nas bdud sdig can 'di snyam du sems te/ kye ma'o dge sbyong gau ta ma ni yongs su mya ngan las mi 'da'o snyam du bsams nas sdug bsngal zhing yid mi bde la 'gyod pas de nyid du mi snang bar gyur to/ /de nas lha rnams kyi dbang po brgya byin gyis bcom ldan 'das
54b6(mdo sde): rlung nad kyi snyun gyis thebs par rig nas shing 'dzam bu zhes bya bas 'dzam bu'i gling du gdags pa gang yin pa de dang ha cang yang mi ring ba zhig na a ru ra chen po'i tshal yod de/ de nas kha dog dang dri dang ro dang ldan pa'i a ru ra blangs nas bcom ldan 'das gang na ba der song ste phyin
54b7(mdo sde): pa dang / bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug nas lha rnams kyi dbang po brgya byin gyis bcom ldan 'das la 'di skad ces gsol to/ /btsun pa bcom ldan 'das bser ma'i snyun nad kyi snyun gyis thebs
55a1(mdo sde): par bdag gis 'tshal nas shing 'dzam bu zhes bgyi bas 'dzam bu'i gling du gdags pa gang lags pa de dang ha cang mi ring ba na a ru ra chen po'i tshal mchis te/ de nas bdag gis kha dog dang dri dang ro dang ldan pa'i a ru ra 'dir 'tshal te mchis kyis de bcom
55a2(mdo sde): ldan 'das gsol cig / bcom ldan 'das kyis de gsol pa dang / bser ma dang 'thun par 'gyur zhing bser ma'i snyun nye bar zhi bar 'gyur ro/ /bcom ldan 'das kyis de gsol pa dang / rlung dang 'thun par gyur nas rlung nad kyi snyun nye bar zhi bar gyur to/ /de na
55a3(mdo sde): bcom ldan 'das shin tu bzod cing lhag par 'tsho bar gyur to/ /de na bcom ldan 'das ji tsam dgyes kyi bar du byang chub kyi shing drung du bzhugs nas klu'i rgyal po btang bzung gi gnas gang na ba der gshegs te byon nas shing gi drung du brten te skyil mo krung bcas nas/
55a4(mdo sde): sku drang por bsrang ste/ dran pa mngon du phyogs par bzhag nas bzhugs so/ /de'i tshe klu'i rgyal po btang bzung gi gnas su zhag bdun du dus ma yin pa'i sprin chags par gyur to/ /de nas klu'i rgyal po btang bzung gis zhag bdun du dus ma yin pa'i sprin chags par rig
55a5(mdo sde): nas gnas nas mngon par 'phags te/ bcom ldan 'das zhag bdun po 'di la bser bar 'gyur du 'ong / tsha ba dang sbrang ma dang / sha sbrang dang / rlung dang / nyi ma dang / sdig sbrul gyi reg pas sku la gnod par 'gyur du 'ong zhes lus kyis bcom ldan 'das kyi sku la
55a6(mdo sde): lan bdun du dkris te steng du mgo'i gdengs ka chen po byas nas 'dug go/ /de nas klu'i rgyal po btang bzung gis zhag bdun gyi dus ma yin pa'i sprin chags pa med par rig nas bcom ldan 'das kyi sku las lus phral te/ dpung rgyan dang / rna rgyan dang / phreng ba dang / rgyan
55a7(mdo sde): sna tshogs dang / byug pas byugs nas bcom ldan 'das ga na ba der logs su thal mo sbyar ba btud de/ /bcom ldan 'das la 'di skad ces gsol to/ /bcom ldan 'das dgung bdun po 'di la bser bar ma gyur tam/ tsha ba dang / sbrang ma dang / sha sbrang dang / bser ma dang /
55b1(mdo sde): gdugs dang / sdig sbrul gyi gnod pas sku la reg par ma gyur tam/ de nas bcom ldan 'das kyis de'i tshe tshigs su bcad de bka' stsal pa/ bden pa'i dga' ba bde ba yin/ /chos thos pa la lta ba dang / /srog chags rnams la sdom pa yis/ /'jig rten 'tshe ba med pa
55b2(mdo sde): bde/ /'jig rten 'dod chags bral ba dang / /'dod pa rnams la rgal ba bde/ /nga 'o nga rgyal thul ba gang / /de nyid bde ba'i dam pa yin/ /de nas bcom ldan 'das ji tsam bzhed kyi bar du klu'i rgyal po btang bzung gi gnas na bzhugs nas/ byang chub kyi snying po ga la ba der gshegs te
55b3(mdo sde): byon pa dang / rtswa'i gding ba bshams pa nyid la skyil mo krung bcas sku drang por bsrang nas/ dran pa mngon du phyogs par bzhag nas bzhugs te skyil mo krung gcig gis zhag bdun 'das par mdzad cing rten cing 'brel par 'byung ba yan lag bcu gnyis po lugs dang 'thun pa dang /
55b4(mdo sde): lugs dang mi 'thun pa 'di nyid la gzigs par mdzad de/ 'di lta ste/ 'di yod pas 'di yod/ 'di skyes pas 'di skye ba 'di lta ste/ ma rig pa'i rkyen gyis 'du byed/ 'du byed kyi rkyen gyis rnam par shes pa/ rnam par shes pa'i rkyen gyis ming dang gzugs/ ming dang
55b5(mdo sde): gzugs kyi rkyen gyis skye mched drug / skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga shi dang / mya ngan dang / smre sngags
55b6(mdo sde): 'don pa dang / sdug bsngal ba dang / yid mi bde ba dang / 'khrug pa rnams 'byung bar 'gyur te de ltar sdug bsngal gyi phung po chen po 'ba' zhig po 'di 'byung bar 'gyur ro/ /'di lta ste 'di med na 'di med la/ 'di 'gags pas 'di 'gag par 'gyur te/ 'di lta ste/
55b7(mdo sde): ma rig pa 'gags pas 'du byed 'gag /'du byed 'gags pas rnam par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag /skye mched drug 'gags pas reg pa 'gag /reg pa
56a1(mdo sde): 'gags pas tshor ba 'gag / tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba 'gag /skye ba 'gags pas rga shi dang / mya ngan dang / smre sngags 'don pa dang /
56a2(mdo sde): sdug bsngal ba dang / yid mi bde ba dang / 'khrug pa rnams 'gag par 'gyur te/ de ltar sdug bsngal gyi phung po chen po 'ba' zhig po 'di 'gag par 'gyur ro/ /de nas bcom ldan 'das kyis zhag bdun po de nyid 'das par mdzad nas ting nge 'dzin de las bzhengs te/ de'i
56a3(mdo sde): tshe tshigs su bcad de bka' stsal pa/ gang tshe chos 'di dag ni skyed byed pa'i/ /brtson 'grus ldan pa'i bsam gtan tshangs pa yin/ /gang tshe chos rnams rgyu dang bcas shes pa/ /de nas de yi som nyi thams cad 'bral/ /gang tshe chos 'di dag ni skyed byed pa'i/ /brtson
56a4(mdo sde): 'grus ldan pa'i bsam gtan tshangs pa yin/ /gang tshe sdug bsngal rgyu dang bcas shes pa/ /de nas de yi som nyi thams cad 'bral/ /gang tshe chos 'di dag ni skyed byed pa'i/ /brtson 'grus ldan pa'i bsam gtan tshangs pa yin/ /gang tshe tshor ba zad pa thob gyur pa/ /de nas
56a5(mdo sde): de yi som nyi thams cad 'bral/ /gang tshe chos 'di dag ni skyed byed pa'i/ /brtson 'grus ldan pa'i bsam gtan tshangs pa yin/ /gang tshe rkyen rnams zad pa thob nas ni/ /de nas de yi som nyi thams cad 'bral/ /gang tshe chos 'di dag ni skyed byed pa'i/ /brtson 'grus ldan
56a6(mdo sde): pa'i bsam gtan tshangs pa yin/ /gang tshe zag pa zad pa thob gyur nas/ /de nas de yi som nyi thams cad 'bral/ /gang tshe chos 'di dag ni skyed byed pa'i/ /brtson 'grus ldan pa'i bsam gtan tshangs pa yin/ /'jig rten kun tu snang bar 'dug pa ni/ /ji ltar bar snang nyi ma shar
56a7(mdo sde): ba bzhin/ /gang tshe chos 'di dag ni skyed byed pa'i/ /brtson 'grus ldan pa'i bsam gtan tshangs pa yin/ /bdud kyi sde rnams rnam par bcom gnas te/ /sangs rgyas kun tu sbyor las rnam par grol/ /de nas bcom ldan 'das 'di snyam du dgongs te/ bdag gis chos zab mo zab
56b1(mdo sde): par snang ba/ mthong bar dka' zhing khong du chud par dka' ba/ rtog ge pa rnams kyi rtog ge'i spyod yul ma yin pa/ zhib mo/ mdzangs pa'i mkhas pa dang / rig pas rnam par shes par bya ba rtogs te/ de bdag gis gzhan la smras kyang gzhan gyis de mi shes pas des bdag dub par
56b2(mdo sde): 'gyur/ ngal bar 'gyur/ sems la spro ba med pa kho nar 'gyur bar zad pas/ ma la bdag gcig pu dgon pa'i nags stug por mthong ba'i chos la bde bar gnas pa'i rnal 'byor la rjes su brtson par gnas par bya'o snyam ste/ /de na bcom ldan 'das thugs las chung ngus bzhugs pa
56b3(mdo sde): la thugs gzhol bar mdzad cing chos 'chad pa la ma yin no/ /de nas tshangs pa mi mjed kyi bdag po 'di snyam du sems te/ kye ma'o 'jig rten 'di ma rung ngo / /kye ma'o 'jig rten 'di ma rung ste/ gang gi phyir de ltar brgya lam na/ lan 'ga' de bzhin gshegs pa dgra bcom pa yang /
56b4(mdo sde): dag par rdzogs pa'i sangs rgyas 'jig rten du byung ba ni dper na u dum bA ra'i me tog bzhin bcom ldan 'das de da ltar thugs las chung ngus bzhugs pa la thugs gzhol bar mdzad cing chos 'chad pa la ma yin pas ma la bdag der song la de la gsol ba gdab bo snyam mo/ /de nas tshangs pa mi
56b5(mdo sde): mjed kyi bdag pos dper na skyes bu stobs dang ldan pa'i dpung pa bskums nas brkyang ba'am/ brkyang nas bskums pa tsam gyis tshangs pa mi mjed kyi bdag po tshangs pa'i 'jig rten nas mi snang bar byas te/ bcom ldan 'das kyi spyan sngar 'dug go/ /de nas tshangs pa mi
56b6(mdo sde): mjed kyi bdag pos de'i tshe tshigs su bcad de gsol pa/ ma ga d+har ni sngon chad chos byung ba/ /dag pa ma lags dri mar bcas par rtogs/ /bdud rtsi chos kyi sgo ni phye mdzod la/ /dri ma med pas rtogs pa bshad par mdzod/ /de nas bcom ldan 'das kyis de'i tshe tshigs su
56b7(mdo sde): bcad de bka' stsal pa/ tshangs pa ngas ni tshegs chen gyis/ /skyon rnams bcom nas rtogs gyur pa/ /srid dang chags pas dkris rnams kyis/ /chos 'di legs par rtogs mi 'gyur/ /rgyun las bzlog phyogs 'gro ba'i lam/ /zab cing shin tu mthong dka' ba/ /mun pa'i
57a1(mdo sde): phung pos bsgribs pa yi/ /'dod chags zhen pas mthong mi 'gyur/ /btsun pa 'jig rten du skyes shing 'jig rten du rgas pa'i sems can rnams la dbang po rnon po dang / dbang po 'bring po dang / dbang po rtul po dang / drang sla ba dang / gdul sla ba dang / nyon mongs
57a2(mdo sde): pa chung ba dang / rdul chung ba'i rigs mchis te de dag gis dam pa'i chos ma thos na yongs su nyams par 'gyur lags so/ /btsun pa dper na/ ud pa la 'am/ pad ma 'am/ ku mu da 'am/ pad ma dkar po dag chab nas skyes shing chab nas chen por gyur te/ chab nas
57a3(mdo sde): 'phags te kha cig ni chab dang mnyam/ kha cig ni chab kyi nang du nub cing mchis pa de bzhin du btsun pa 'jig rten du skyes shing 'jig rten du rgas pa'i sems can rnams la yang dbang po rnon po dang / /dbang po 'bring po dang / dbang po rtul po dang / drang sla ba dang / gdul sla
57a4(mdo sde): ba dang / nyon mongs pa chung ba dang / rdul chung ba'i rigs mchis te de dag gis dam pa'i chos ma thos na yongs su nyams par 'gyur bas chos rin po che 'tshal bar 'gyur ba mchis kyis/ bcom ldan 'das chos bshad du gsol/ bde bar gshegs pa chos bshad du gsol/
57a5(mdo sde): de nas bcom ldan 'das 'di snyam du dgongs te ma la nga nyid kyi sangs rgyas kyi spyan gyis 'jig rten la blta bar bya'o snyam nas/ de nas bcom ldan 'das nyid kyi sangs rgyas kyi spyan gyis 'jig rten la gzigs te/ bcom ldan 'das nyid kyi sangs rgyas kyi spyan gyis 'jig
57a6(mdo sde): rten la gzigs pa dang / 'jig rten du skyes shing 'jig rten du rgas pa'i sems can rnams la dbang po rnon po dang / dbang po 'bring po dang / dbang po rtul po dang / drang sla ba dang / gdul sla ba dang / nyon mongs pa chung ba dang / rdul chung ba'i rang bzhin yod do/ /de dag
57a7(mdo sde): dam pa'i chos ma thos na yongs su nyams par 'gyur bar gzigs so/ /gzigs nas kyang sems can rnams la thugs rje chen po gzhol bar gyur to/ /de nas bcom ldan 'das kyis de'i tshe tshigs su bcad de bka' stsal pa/ bdud rtsi sgo mo dag ni dbye bar bya/ /nyan pa su
57b1(mdo sde): 'dod som nyi sol cig dang / /tshangs pa mi rnams la ni gya nom chos/ /klan ka mi btsal mdo tsam bshad par bya/ /de nas tshangs pa mi mjed kyi bdag po 'di snyam du sems te/ kye bcom ldan 'das kyis chos bshad par 'gyur ro/ /e ma bde bar gshegs pas chos
57b2(mdo sde): bstan par 'gyur ro snyam du rig nas/ dga' ba dang / mgu ba dang / mchog tu dga' ba dang / dga' ba rgya chen po dang / yid bde ba skyes nas bcom ldan 'das kyi zhabs gnyis la mgo bos phyag byas te/ bcom ldan 'das la lan gsum bskor ba byas nas de nyid du
57b3(mdo sde): mi snang bar gyur to/ /de nas bcom ldan 'das 'di snyam du dgongs te ngas su la thog mar chos bshad par bya snyam mo/ /de nas bcom ldan 'das 'di snyam du dgongs te/ ma la ngas sgyu rtsal shes kyi bu ring 'phur de la thog mar chos bshad par bya ste/ de ni nga'i thog ma'i slob
57b4(mdo sde): dpon kho na yin bzhin du rjed pa'i dam pas rjed cing mchod pa'i dam pas mchod la rtogs pa dam pa dag la yang yi rangs shing dad par gyur pa yin no snyam mo/ /bcom ldan 'das la lha rnams kyis gsol pa/ btsun pa sgyu rtsal shes kyi bu gum nas dgung bdun lags so/ /bcom
57b5(mdo sde): ldan 'das kyis kyang dgongs pa la zhugs te ye shes gzigs pa bskyed na sgyu rtsal shes kyi bu ring 'phur shi nas zhag bdun lon no/ /de nas bcom ldan 'das 'di snyam du dgongs te/ e ma'o sgyu rtsal shes kyi bu ring 'phur shi ba de ni te por ma stes so/ /e ma'o sgyu rtsal shes kyi bu ring
57b6(mdo sde): 'phur shi ba de ni shin tu te por ma stes te chos 'dul ba 'di ma thos so/ /gal te 'dis chos 'dul ba 'di thos na shes par 'gyur ba zhig snyam mo/ /de nas bcom ldan 'das 'di snyam du dgongs te/ ma la ngas thog mar su zhig la chos bshad snyam mo/ /de nas bcom ldan
57b7(mdo sde): 'das 'di snyam du dgongs te/ ma la ngas rangs byed kyi bu lhag spyod de la thog mar chos bshad par bya ste de ni nga'i thog ma'i slob dpon kho na yin bzhin du rjed pa'i dam pas rjed cing mchod pa'i dam pas mchod la rtogs pa dam pa dag la yang yi rangs shing dad par gyur to snyam mo/ /bcom
58a1(mdo sde): ldan 'das la lha rnams kyis gsol pa/ btsun pa rangs byed kyi bu lhag spyod ma dang sum srod la gum lags so/ /bcom ldan 'das kyis dgongs pa la zhugs te ye shes gzigs pa bskyed na rangs byed kyi bu lhag spyod srod la shi bar gyur to/ /de nas bcom ldan 'das
58a2(mdo sde): 'di snyam du dgongs te/ e ma'o rangs byed kyi bu lhag spyod shi ba de ni te por ma stes so/ /e ma'o rangs byed kyi bu lhag spyod shi ba de ni shin tu te por ma stes te chos 'dul ba 'di ma thos so/ /gal te nges chos 'dul ba 'di thos na shes par 'gyur ba zhig snyam mo/ /de nas bcom
58a3(mdo sde): ldan 'das 'di snyam du dgongs te/ ma la ngas thog mar su zhig la chos bshad snyam mo/ /de nas 'di snyam du dgongs te ma la ngas lnga sde'i dge slong de rnams la thog mar chos bshad par bya ste/ de dag gis nga sngon sdug bsngal spong ba'i rnal 'byor gyi rjes su brtson par gnas
58a4(mdo sde): pa dang bla ma dang / gus pa dang / sdug pa dang bcas pas gnas pa yin no snyam mo/ /de nas bcom ldan 'das 'di snyam du dgongs te/ lnga sde'i dge slong rnams da ltar gang na 'dug snyam nas bcom ldan 'das kyi lha'i spyan rnam par dag pa mi rnams kyi las 'das pas lnga
58a5(mdo sde): sde'i dge slong rnams bA rA Na sI na drang srong smra ba kyi gnas na 'khod pa gzigs so/ /gzigs nas kyang ji tsam bzhed kyi bar du byang chub kyi shing drung du bzhugs nas bA rA Na sI'i ka shi'i grong rdal gang na ba der rgyu zhing gshegs so/ /de'i tshe kun tu 'tsho nyer 'gro lam de nyid
58a6(mdo sde): du lam du zhugs par gyur te/ kun tu 'tsho nyer 'gros bcom ldan 'das lam nas gshegs pa mthong ngo / /mthong nas kyang 'di skad ces gsol to/ /dge sbyong gau ta ma khyod kyi dbang po rnams ni dang / bzhin gyi mdog ni yongs su dag /pags pa'i mdog ni gsal na/ tshe dang
58a7(mdo sde): ldan pa gau ta ma khyod kyi ston pa ni gang / khyod su las brten te rab tu byung / khyod su'i chos la dga'/ bcom ldan 'das kyis de'i tshe tshigs su bcad de bka' stsal pa/ nga dang 'dra ba yod min pas/ /nga la slob dpon 'ga' med de/ /'jig rten sangs rgyas nga gcig
58b1(mdo sde): pu/ /yang dag byang chub dam pa thob/ /thams cad zil mnan 'jig rten kun mkhyen la/ /'di ni chos kun gyis ni nga ma gos/ /thams cad spangs shing sred bral rnam grol te/ /rang gis mngon par shes nas su la rten/ /de bzhin gshegs pa lha mi'i ston pa pa po/ /thams
58b2(mdo sde): cad mkhyen pa'i stobs ni kun ldan pas/ /nyid kyis byang chub rtogs nas rab gsungs pa/ /mi mnyam mtshungs pa med na su la rten/ /nga ni 'jig rten dgra bcom ste/ /'jig rten bla med nga yin pas/ /lha dang bcas pa'i 'jig rten na/ /nga ni rgyal ba bdud zil gnon/ /tshe dang
58b3(mdo sde): ldan pa gau ta ma rgyal ba zhes gsung ngam/ gang gis zag pa zad thob pa/ /rgyal ba nga 'drar shes par bya/ /sdig pa'i chos ni ngas bcom pas/ /de bas nyer 'gro nga rgyal ba'o/ /tshe dang ldan pa gau ta ma gang du bzhud/ /bA rA Na sIr gshegs nas ni/ /ngas ni chos kyi rnga
58b4(mdo sde): brdung zhing / /'jig rten ma bskor gang yin pa/ /chos kyi 'khor lo rab tu bskor/ /'jig rten chags pa las rgal ba'i/ /kun mkhyen sangs rgyas zhi gyur pa/ /'jig rten bsgral ba ma byas par/ /skyes bu dam pa grags mi srid/ /tshe dang ldan pa gau ta ma
58b5(mdo sde): rgyal ba legs so zhes gsol nas/ kun tu 'tsho nyer 'gro lam nas song ngo / /de nas bcom ldan 'das yul ka shi'i ljongs rgyu zhing gshegs pa bA rA Na sIr byon to/ /de'i tshe lnga sde'i dge slong rnams bA rA Na sI na drang srong smra ba kyi nags na 'khod do/ /lnga sde'i dge slong
58b6(mdo sde): rnams kyis bcom ldan 'das rgyang ring po kho na nas mthong ngo / /mthong nas kyang phan tshun nas ched du bsams te legs par 'dug nas khrims su bcas pa/ shes ldan dag dge sbyong gau ta ma mi brtan pa/ bya ba mang ba/ mang pos 'tsho ba/ spong ba nyams pa deng 'bras
58b7(mdo sde): can dang zan dron gyi kha zas la mang du za zhing lus mar sar dang til mar gyis byugs nas chu 'jam pos lus khrus byed cing 'ong gis de bdag cag gi drung du 'ongs pa dang de la smra bar mi bya/ /phyag mi bya/ ldang bar mi bya/ langs te stan bstab par mi bya'o/ /gzhan du na stan nar
59a1(mdo sde): mkho nar bting ba la tshig 'di skad ces tshe dang ldan pa gau ta ma stan yod kyis ji ste 'dod na 'dug shig ces brjod par bya'o zhes bcas so/ /bcom ldan 'das ji lta ji ltar lnga sde'i dge slong rnams la gzigs pa'i phyir nye bar gshegs pa de lta de ltar lnga sde'i dge slong
59a2(mdo sde): rnams bcom ldan 'das kyi gzi brjid dang / dpal dang / bkur sti ma bzod nas stan las langs te kha cig ni bcom ldan 'das kyi ched du gdan shom mo/ /kha cig ni zhabs bkru ba'i chu dang zhabs kyi rten dag mtha' gcig tu 'jog par byed do/ /kha cig ni bsu ste na bza'
59a3(mdo sde): chos gos dag blangs nas 'di skad ces shes ldan gau ta ma tshur spyon/ shes ldan gau ta ma byon pa legs so/ /shes ldan gau tam gdan bshams pa nyid la bzhugs shig ces zer ro/ /de nas bcom ldan 'das 'di snyam du dgongs te/ kye ma skyes bu blun po 'di rnams kyis
59a4(mdo sde): khrims bcas nas rang gis bshig go snyam du mkhyen nas gdan bshams pa nyid la bzhugs so/ /de nas lnga sde'i dge slong rnams lhag par yang bcom ldan 'das kyi mtshan nas rjod/ gdung nas rjod/ tshe dang ldan pas rjod pas kun tu rjod par byed do/ /de nas bcom
59a5(mdo sde): ldan 'das kyis lnga sde'i dge slong rnams la bka' stsal pa/ dge slong dag khyed lhag par yang de bzhin gshegs pa'i mtshan nas rjod pa dang / gdung nas rjod pa dang / tshe dang ldan pas rjod pas kun tu ma rjod cig /khyed la yun ring por gnod pa dang / phan pa
59a6(mdo sde): ma yin pa dang / sdug bsngal bar 'gyur ro/ /de ci'i phyir zhe na/ dge slong dag gang la la lhag par de bzhin gshegs pa dgra bcom pa yang dag par rdzogs pa'i sangs rgyas kyi mtshan nas brjod pa dang / gdung nas brjod pa dang / tshe dang ldan pas brjod pa'i
59a7(mdo sde): kun tu rjod pa de ni skyes bu blun po de la yun ring por gnod pa dang / phan pa ma yin pa dang / sdug bsngal bar 'gyur ro/ /de dag gis 'di skad ces gsol to/ /tshe dang ldan pa gau ta ma khyod kyis re zhig sngon gyi tshul dang / spyod pa dang / dka' bar spyad pa des mi'i chos bla ma 'phags
59b1(mdo sde): pa'i khyad par thob par nus sam/ shes pa'am/ mthong ba dang reg par gnas pa cung zad kyang ma thob nad ltar khyod mi brtan zhing bya ba mang la mang pos 'tsho zhing spong ba nyams pas da khyod 'bras can dang zan dron gyi kha zas la mang du za zhing lus mar sar dang til mar gyis byugs nas chu
59b2(mdo sde): 'jam pos lus khrus byed pa lta smos kyang ci dgos/ dge slong khyed kyis de bzhin gshegs pa'i zhal mdog dang dbang po rnams gsal ba sngon las tha dad du bya ba gzhan lta mthong ngam/ de rnams kyis 'di skad ces gsol to/ /tshe dang ldan pa gau ta ma de de bzhin no/ /de nas
59b3(mdo sde): bcom ldan 'das kyis lnga sde'i dge slong rnams la bka' stsal pa/ dge slong dag rab tu byung bas ni mtha' 'di gnyis la bsten par mi bya/ bsnyen par mi bya/ bsnyen bkur mi bya ste/ gnyis gang zhe na/ 'dod pa rnams la 'dod pa'i bsod nams kyi rjes su brtson pa/ dman
59b4(mdo sde): pa ngan pa/ tha chad ma rabs gang yin pa dang / bdag nyid dub pa la rjes su brtson pa/ sdug bsngal ba 'phags pa'i ma yin pa gnod pa dang ldan pa gang yin pa'o/ /khyed kyis mtha' 'di gnyis la mi rten par dbu ma'i lam mig byed pas/ ye shes byed pa/ nye bar zhi
59b5(mdo sde): bar 'gyur ba/ mngon par shes pa dang / rdzogs par byang chub pa dang / mya ngan las 'das par 'gyur ba yod de/ dbu ma'i lam gang zhe na 'phags pa'i lam yan lag brgyad pa 'di lta ste/ yang dag pa'i lta ba dang / yang dag pa'i rtog pa dang / yang dag pa'i dag
59b6(mdo sde): dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin yin no/ /bcom ldan 'das kyis lnga sde'i dge slong rnams la shes par bya ba 'dis shes par mdzad spyod pas bcom
59b7(mdo sde): ldan 'das lnga sde'i dge slong rnams las gnyis la snga dro gdams ngag 'bogs pa na/ gsum grong khyer du bsod snyoms la 'jug ste/ gsum gyis bsgrubs pa gang yin pa des drug car 'tsho bar byed do/ /bcom ldan 'das lnga sde rnams kyi dge slong gsum la phyi dro gdams
60a1(mdo sde): ngag 'bogs pa na/ gnyis grong khyer du bsod snyoms la 'jug ste/ gnyis kyis bsgrubs pa gang yin pa des lnga sde 'tsho bar byed de/ de bzhin gshegs pa ni snga dro'i dus kho nar gsol ba yin no/ /de nas bcom ldan 'das kyis lnga sde'i dge
60a2(mdo sde): slong rnams la bka' stsal pa/ dge slong dag nga sngon ma thos pa'i chos rnams la 'di ni sdug bsngal 'phags pa'i bden pa'o zhes tshul bzhin du yid la byed pa na mig skyes so/ /shes pa dang / rig pa dang / blo dang / rtogs pa skyes so/ /dge slong dag nga sngon ma thos pa'i
60a3(mdo sde): chos rnams la 'di ni sdug bsngal kun 'byung ba'o/ /'di ni sdug bsngal 'gog pa'o/ /'di ni sdug bsngal 'gog par 'gro ba'i lam mo zhes tshul bzhin yid la byed pa na mig skyes so/ /shes pa dang / rig pa dang / blo dang / rtogs pa skyes so/ /dge slong dag nga sngon
60a4(mdo sde): ma thos pa'i chos rnams la sdug bsngal 'phags pa'i bden pa de ngas mngon par shes pas yongs su shes par bya'o zhes tshul bzhin yid la byed pa na mig skyes so/ /shes pa dang / rig pa dang / blo dang / rtogs pa skyes so/ /dge slong dag nga sngon ma thos pa'i chos
60a5(mdo sde): rnams la sdug bsngal kun 'byung ba'i 'phags pa'i bden pa des ngas mngon par shes pas spang bar bya'o zhes tshul bzhin yid la byed pa na mig skyes so/ /shes pa dang / rig pa dang / blo dang / rtogs pa skyes so/ /dge slong dag nga sngon ma thos pa'i chos rnams la
60a6(mdo sde): sdug bsngal 'gog pa 'phags pa'i bden pa de ngas mngon par shes pas mngon sum du bya'o zhes tshul bzhin yid la byed pa na mig skyes so/ /shes pa dang / rig pa dang / blo dang / rtogs pa skyes so/ /dge slong dag nga sngon ma thos pa'i chos rnams la sdug bsngal 'gog par
60a7(mdo sde): 'gro ba'i lam 'phags pa'i bden pa de ngas mngon par shes pas bsgom par bya'o zhes tshul bzhin yid la byed pa na mig skyes so/ /shes pa dang / rig pa dang / blo dang / rtogs pa skyes so/ /dge slong dag nga sngon ma thos pa'i chos rnams la sdug bsngal 'phags pa'i bden
60b1(mdo sde): pa de ngas mngon par shes pas yongs su shes so zhes tshul bzhin yid la byed pa na mig skyes so/ /shes pa dang / rig pa dang / blo dang / rtogs pa skyes so/ /dge slong dag nga sngon ma thos pa'i chos rnams la sdug bsngal kun 'byung ba 'phags pa'i bden pa de ngas mngon
60b2(mdo sde): par shes pas spangs so zhes tshul bzhin yid la byed pa na mig skyes so/ /shes pa dang / rig pa dang / blo dang / rtogs pa skyes so/ /dge slong dag nga sngon ma thos pa'i chos rnams la sdug bsngal 'gog pa 'phags pa'i bden pa de ngas mngon par shes pas mngon
60b3(mdo sde): sum du byas so zhes tshul bzhin du yid la byed pa na mig skyes so/ /shes pa dang / rig pa dang / blo dang / rtogs pa skyes so/ /dge slong dag nga sngon ma thos pa'i chos rnams la sdug bsngal 'gog par 'gro ba'i lam 'phags pa'i bden pa de ngas mngon par shes pas bsgoms so
60b4(mdo sde): zhes tshul bzhin yid la byed pa na mig skyes so/ /shes pa dang / rig pa dang / blo dang / rtogs pa skyes so/ /dge slong dag nga ji srid du 'phags pa'i bden pa bzhi po 'di rnams de ltar lan gsum du bzlas te rnam pa bcu gnyis su bskor ba'i mig ma skyes/ shes pa ma yin/ rig
60b5(mdo sde): pa ma yin/ blo ma yin/ rtogs pa ma skyes pa de srid du lha dang bcas pa'i 'jig rten bdud dang tshangs pa dang bcas/ dge sbyong dang bram zer bcas pa'i skye dgu dang lha dang mir bcas pa 'di las grol ba dang nges par 'byung ba dang mi ldan pa dang / rab tu grol ba dang / phyin ci log
60b6(mdo sde): dang bral ba'i sems kyis mang du gnas par ma gyur cing / dge slong dag ngas bla na med pa yang dag par rdzogs pa'i byang chub mngon par rdzogs par sangs rgyas so zhes bya bar ma shes so/ /dge slong dag ngas gang nas 'phags pa'i bden pa bzhi po 'di rnams la de ltar lan gsum du
60b7(mdo sde): bzlas te rnam pa bcu gnyis su bskor ba'i mig skyes shing shes pa dang / rig pa dang / blo dang rtogs pa skyes pa de nas nga lha dang bcas pa'i 'jig rten bdud dang tshangs pa dang bcas/ dge sbyong dang bram zer bcas pa'i skye dgu dang lha dang mir bcas pa 'di las grol ba dang nges
61a1(mdo sde): par byung ba dang ldan pa dang / rab tu grol ba dang phyin ci log dang bral ba'i sems kyis mang du gnas par gyur cing / dge slong dag ngas de nas bla na med pa yang dag par rdzogs pa'i byang chub mngon par rdzogs par sangs rgyas so zhes bya bar shes so/ /chos kyi rnam
61a2(mdo sde): grangs de bka' stsal pa na/ tshe dang ldan pa kauN+Di n+ya dang / lha brgyad khri chos rnams la chos kyi mig rdul med cing dri ma dang bral ba skyes so/ /de nas bcom ldan 'das kyis tshe dang ldan pa kau N+Di n+ya la bka' stsal pa/ kauN+Di n+ya khyod kyis chos kun shes sam/ bcom ldan 'das kun 'tshal
61a3(mdo sde): lags so/ /kauN+Di n+ya khyod kyis chos kun shes sam/ kun shes sam/ bde bar gshegs pa kun 'tshal lags so/ /kun 'tshal lags so/ /tshe dang ldan pa kauN+Di n+yas chos kun shes pas de'i phyir tshe dang ldan pa kun shes kauN+Di n+ya zhes su btags so/ /tshe dang ldan pa
61a4(mdo sde): kauN+Di n+yas chos kun shes so zhes sa bla'i gnod sbyin rnams sgra sgrogs par byed de/ grogs po dag bcom ldan 'das kyis bA rA Na sIr drang srong smra ba kyi nags su lan gsum du bzlas te rnam pa bcu gnyis su chos kyi 'khor lo chos dang ldan pa dge sbyong dang / bram ze'am/
61a5(mdo sde): lha'am/ bdud dam/ tshangs pa'am/ sus kyang 'jig rten du chos dang 'thun par ma bskor ba skye bo mang po la phan pa dang / skye bo mang po la bde ba dang / 'jig rten la snying brtse ba dang / lha dang mi rnams kyi don dang / phan pa dang / bde ba'i phyir bskor bas lha'i rigs mngon
61a6(mdo sde): par 'phel zhing lha ma yin gyi ris yongs su nyams so zhes dbyangs bsgrags so/ /sa bla'i gnod sbyin rnams kyi sgra thos nas nam mkha' la rgyu ba'i gnod sbyin dang / rgyal chen bzhi'i ris dang / sum cu rtsa gsum pa'i lha dang / 'thab bral dang / dga' ldan dang / 'phrul
61a7(mdo sde): dga' dang / gzhan 'phrul dbang byed kyi lha rnams nas skad cig de dang / thang cig de dang / yud tsam de dang / skad cig dang / thang cig dang / yud tsam de la tshangs pa'i 'jig rten gyi bar du sgra grags so/ /tshangs ris kyi lha rnams kyis kyang sgra sgrogs par byed de/ /
61b1(mdo sde): grogs po dag bcom ldan 'das kyis bA rA Na sIr drang srong smra ba'i kyi nags su lan gsum du bzlas te rnam pa bcu gnyis kyi 'khor lo chos dang ldan pa dge sbyong ngam/ bram ze'am/ lha'am/ bdud dam/ tshangs pa'am/ sus kyang 'jig rten du chos dang 'thun par
61b2(mdo sde): 'ga' tsam yang ma bskor ba/ skye bo mang po la phan pa dang / skye bo mang po la bde ba dang / 'jig rten la snying brtse ba dang / lha dang mi rnams kyi don dang / phan pa dang bde ba'i phyir bskor bas lha'i ris mngon par 'phel zhing lha ma yin gyi ris yongs su nyams so zhes dbyangs
61b3(mdo sde): bsgrags so/ /bcom ldan 'das kyis bA rA Na sIr drang srong smra ba kyi nags su lan gsum du bzlas te rnam pa bcu gnyis su chos kyi 'khor lo chos dang ldan pa bskor bas de'i phyir chos kyi rnam grangs 'di la chos kyi 'khor lo bskor ba zhes tshig su btags so/ /de
61b4(mdo sde): nas bcom ldan 'das kyis lan gnyis su yang lnga sde'i dge slong rnams la bka' stsal pa/ dge slong dag 'phags pa'i bden pa bzhi ni 'di dag yin te/ bzhi gang zhe na/ sdug bsngal 'phags pa'i bden pa dang / sdug bsngal kun 'byung ba dang / sdug bsngal 'gog
61b5(mdo sde): pa dang / sdug bsngal 'gog par 'gro ba'i lam 'phags pa'i bden pa'o/ /sdug bsngal 'phags pa'i bden pa gang zhe na/ skye ba sdug bsngal ba dang / rga ba sdug bsngal ba dang / na ba sdug bsngal ba dang / 'chi ba sdug bsngal ba dang / sdug pa dang bral ba sdug bsngal ba dang /
61b6(mdo sde): mi sdug pa dang phrad pa sdug bsngal ba dang / gang 'dod pa btsal te ma rnyed pa de yang sdug bsngal ba dang / mdor na nye bar len pa'i phung po lnga sdug bsngal ba ste/ de yongs su shes par bya ba'i phyir 'phags pa'i lam yan lag brgyad pa bsgom par bya'o/ /sdug bsngal kun 'byung ba 'phags
61b7(mdo sde): pa'i bden pa gang zhe na/ yang srid pa'i sred pa dga' ba'i 'dod chags dang ldan pa de dang de la mngon par 'dod pa ste/ de spang ba'i phyir 'phags pa'i lam yan lag brgyad pa bsgom par bya'o/ /sdug bsngal 'gog pa 'phags pa'i bden pa gang zhe na/ yang srid pa'i sred pa dga' ba'i
62a1(mdo sde): 'dod chags dang ldan pa de dang de la mngon par dga' ba gang yin pa de nyid ma lus par spangs pa dang / bor ba dang / bsal ba dang / zad pa dang / 'dod chags dang bral ba dang / 'gags pa dang / nye bar zhi ba dang nub pa ste de mngon sum du bya ba'i phyir 'phags pa'i
62a2(mdo sde): lam yan lag brgyad pa bsgom par bya'o/ /sdug bsngal 'gog par 'gro ba'i lam 'phags pa'i bden pa gang zhe na/ 'phags pa'i lam yan lag brgyad pa ste/ 'di lta ste/ yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang /
62a3(mdo sde): yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin te de yang bsgom par bya'o/ /chos kyi rnam grangs 'di bshad pa na tshe dang ldan pa kun shes kauN+Di n+ya len pa med par zag pa las sems rnam par grol lo/ /lnga sde'i dge slong
62a4(mdo sde): lhag ma rnams la ni chos rnams la chos kyi mig rdul med cing dri ma dang bral ba skyes so/ /de'i tshe 'jig rten na dgra bcom pa gcig dang gnyis pa ni bcom ldan 'das so/ /de nas bcom ldan 'das kyis yang dge slong lnga sde'i lhag ma rnams la bka' stsal pa/ dge slong dag gzugs ni
62a5(mdo sde): bdag ma yin no/ /dge slong dag gal te gzugs bdag yin na gzugs la gnod pa dang sdug bsngal bar mi 'gyur zhing / gzugs la bdag gi gzugs 'di lta bur gyur cig 'di lta bur ma gyur cig snyam na yang 'thob par 'gyur ro/ /dge slong dag gang gi phyir gzugs
62a6(mdo sde): bdag ma yin pa de'i phyir gzugs la gnod pa dang sdug bsngal bar 'gyur zhing gzugs la bdag gi gzugs 'di lta bur gyur cig / 'di lta bur ma gyur cig snyam pa yang 'thob par mi 'gyur ro/ /dge slong dag tshor ba dang / 'du shes dang / 'du byed dang / rnam par shes pa ni bdag ma yin
62a7(mdo sde): no/ /dge slong dag gal te rnam par shes pa bdag yin na rnam par shes pa la gnod pa dang sdug bsngal bar mi 'gyur zhing / rnam par shes pa la bdag gi rnam par shes pa 'di lta bur gyur cig /'di lta bur ma gyur cig snyam na yang 'thob par 'gyur ro/ /dge slong dag gang gi phyir rnam par
62b1(mdo sde): shes pa bdag ma yin pa de'i phyir rnam par shes pa la gnod pa dang / sdug bsngal bar 'gyur zhing rnam par shes pa la bdag gi rnam par shes pa 'di lta bur gyur cig /'di lta bur ma gyur cig snyam na yang 'thob par mi 'gyur ro/ /dge slong dag ji snyam du sems/ gzugs rtag
62b2(mdo sde): gam mi rtag / btsun pa mi rtag lags so/ /mi rtag pa gang yin pa de sdug bsngal yin nam/ sdug bsngal ma yin/ btsun pa sdug bsngal lags so/ /mi rtag pa sdug bsngal ba rnam par 'gyur ba'i chos can gang yin pa de la ci ga 'phags pa nyan thos thos pa dang ldan pa 'di ni
62b3(mdo sde): bdag go/ /bdag ni 'di yin no/ /'di ni bdag gi bdag go zhes bdag tu khas len tam/ btsun pa ma lags so/ /dge slong dag ji snyam du sems/ tshor ba dang / 'du shes dang / 'du byed dang / rnam par shes pa rtag gam mi rtag /btsun pa mi rtag lags so/ /mi
62b4(mdo sde): rtag pa gang yin pa de sdug bsngal yin nam/ sdug bsngal ma yin/ btsun pa sdug bsngal lags so/ /mi rtag pa sdug bsngal ba rnam par 'gyur ba'i chos can gang yin pa de la ci ga 'phags pa nyan thos thos pa dang ldan pa 'di ni bdag go/ /bdag ni 'di yin no/ /'di ni bdag
62b5(mdo sde): gi bdag go zhes bdag tu khas len tam/ btsun pa ma lags so/ dge slong dag de lta bas na gzugs gang yin pa de ci yang rung ba 'das pa'am/ ma 'ongs pa'am/ da ltar byung ba'am/ nang gi'am/ phyi'i 'am/ rags pa'am/ phra ba'am/ ngan pa'am/ gya nom
62b6(mdo sde): pa'am/ gang dag thag ring ba'am/ gang dag thag nye ba de dag thams cad ni bdag ma yin/ bdag ni de ma yin de ni bdag gi bdag ma yin no zhes ji lta ba bzhin du yang dag pa'i shes rab kyis blta bar bya'o/ /dge slong dag de lta bas na tshor ba
62b7(mdo sde): dang / 'du shes dang / 'du byed dang / rnam par shes pa ji snyed pa gang ci yang rung ba 'das pa'am/ ma 'ongs pa'am/ da ltar byung ba'am/ nang gi'am/ phyi'i 'am/ rags pa'am/ phra ba'am/ ngan pa'am/ gya nom pa'am/ gang dag thag ring ba'am/ gang dag thag
63a1(mdo sde): nye ba de dag thams cad ni bdag ma yin/ bdag ni de ma yin/ de ni bdag gi bdag ma yin no zhes ji lta ba de bzhin du yang dag pa'i shes rab kyis blta bar bya'o/ /dge slong dag 'di ltar 'phags pa nyan thos thos pa dang ldan pa ni nye bar len pa'i phung po lnga po 'di bdag
63a2(mdo sde): ma yin bdag gi ma yin par lta ste/ de de ltar lta ba na 'jig rten na ci yang len pa med do/ /len pa med pa na yongs su gdung ba med do/ /yongs su gdung ba med na bdag nyid yongs su mya ngan las 'das pa ste bdag gi skye ba zad do/ /tshangs par spyod pa la bsten to/ /bya ba byas so/ /
63a3(mdo sde): srid pa 'di las gzhan mi shes so zhes bya bar 'gyur ro/ /chos kyi rnam grangs 'di bshad pa na lnga sde'i dge slong lhag ma rnams kyis len pa med par zag pa las sems rnam par grol lo/ /de'i tshe dgra bcom pa lnga dang drug pa ni bcom ldan 'das so/ /de nas bcom ldan 'das bA rA
63a4(mdo sde): Na sI'i 'bab chu gnod pa can gyi 'gram na bzhugs so/ /de'i tshe bA rA Na sI na rigs kyi gtso bo zhes bya ba'i bu grags pa zhes bya ba zhig gnas te/ de nyi ma re re zhing bud med kyis byas pa'i rol mos rtse bar byed/ dga' dgur spyod par byed pas lus snyom lus dub/ lus rgud pas myur
63a5(mdo sde): du gnyid log par gyur to/ /bud med de rnams kyang lus snyom/ lus dub/ lus rgud pas gnyid log par gyur to/ /rigs kyi gtso bo'i bu grags pa mtshan mo gnyid sad pa na bud med de dag thams cad brdol zhing sgren mor byung la skra zhig /lag pa brkyang ste byung rgyal du bla ba mthong ngo / /
63a6(mdo sde): mthong nas kyang de dag gis chung ma la dur khrod kyi 'du shes skyes par gyur to/ /de nas rigs kyi gtso bo'i bu grags pa ma la chen po las babs te/ rin po che'i lham brgya stong ri ba zung cig gyon nas nyal khang gi sgo gang na ba der song ste/ phyin nas grogs po bdag ni gtses so/ /grogs po bdag
63a7(mdo sde): ni nyams so zhes skad ngan phyung ba dang / de'i sgo mi ma yin pa rnams kyis phye nas skad kyang mi grag par byas so/ /de nas rigs kyi gtso bo'i bu grags pa khyim gang na ba der song ste phyin nas grogs po bdag ni gtses so/ /grogs po bdag ni nyams so zhes skad ngan phyung ba dang / de'i
63b1(mdo sde): sgo mi ma yin pa rnams kyis phye nas skad kyang mi grag par byas so/ /de nas rigs kyi gtso bo'i bu grags pa grong khyer gyi sgo gang na ba der song ste phyin nas grogs po bdag ni gtses so/ /grogs po bdag ni nyams so zhes skad ngan phyung ba dang / de'i sgo mi ma yin pa rnams kyis phye
63b2(mdo sde): nas skad kyang mi grag par byas so/ /de nas rigs kyi gtso bo'i bu grags pa 'bab chu gnod pa can de gang na ba der song ba na/ de'i tshe bcom ldan 'das 'bab chu gnod pa can gyi 'gram na gtsug lag khang gi phyi rol bla gab med pa na rigs kyi gtso bo'i bu grags pa 'ong ba la
63b3(mdo sde): yang dang yang du bzhengs shing 'chag pas 'chag go/ /rigs kyi gtso bo'i bu grags pas bcom ldan 'das 'bab chu gnod pa can gyi 'gram na 'chag pa rgyang ring po nas mthong ngo / /mthong nas kyang dge sbyong bdag ni gtses so/ /dge sbyong bdag ni nyams so zhes skad
63b4(mdo sde): ngan phyung ngo / /de nas bcom ldan 'das kyis rigs kyi gtso bo'i bu grags pa la 'di skad ces bka' stsal to/ /gzhon nu tshur shog /gnas 'di ni khyod la 'tshe ba med pa yin/ 'di ni nyams pa med pa yin no/ /de nas rigs kyi gtso bo'i bu grags pa rin po che'i lham
63b5(mdo sde): brgya stong ri ba zung cig po 'bab chu gnod pa can gyi 'gram du phud nas 'bab chu gnod pa can rgal te bcom ldan 'das gang na ba der song ste phyin nas/ bcom ldan 'das kyi zhabs gnyis la mgo bos phyag byas te phyogs gcig tu 'dug go/ /de nas bcom ldan 'das
63b6(mdo sde): kyis rigs kyi gtso bo'i bu grags pa khrid de nyid kyi gtsug lag khang gang na ba der gshegs nas byon pa dang gdan bshams pa nyid la bzhugs so/ /bzhugs nas bcom ldan 'das kyis rigs kyi gtso bo'i bu grags pa la chos dang ldan pa'i gtam gyis yang dag par
63b7(mdo sde): bstan/ yang dag par 'dzin du bcug /yang dag par gzengs bstod/ yang dag par rab tu dga' bar mdzad do/ /sangs rgyas bcom ldan 'das rnams kyi thog ma'i dus su chos kyi gtam gleng ba gang yin pa 'di lta ste/ sbyin pa'i gtam dang / tshul khrims kyi gtam
64a1(mdo sde): dang / mtho ris kyi gtam dang / 'dod pa rnams la mnog chung zhing nyes dmigs dang / kun nas nyon mongs pa dang / rnam par byang ba dang / nges par byung ba dang / rab tu dben pa'i rjes su bsngags pa dang / rnam par byang ba'i phyogs kyi chos rnams
64a2(mdo sde): rgya cher bshad do/ /gang gi tshe de bcom ldan 'das kyis dga' ba'i sems dang / dge ba'i sems dang / mgu ba'i sems dang / sgrib pa dang bral ba'i sems dang / skal ba dang ldan pa dang / yang dag phul gyi chos bshad na shes par nus par gzigs pa de'i tshe sangs
64a3(mdo sde): rgyas bcom ldan 'das rnams kyi yang dag phul gyi chos bshad pa gang yin pa 'di lta ste 'phags pa'i bden pa bzhi po sdug bsngal ba dang / kun 'byung ba dang / 'gog pa dang / lam de rgya cher bshad do/ /dper na gos gtsang ma nag nog med pa tshon rtsi 'os pa'i nang du
64a4(mdo sde): bcug na tshon rtsi legs par 'dzin du btub pa de bzhin du rigs kyi gtso bo'i bu grags pa stan de nyid la 'dug bzhin du 'phags pa'i bden pa bzhi po 'di lta ste/ sdug bsngal ba dang / kun 'byung ba dang / 'gog pa dang / lam rtogs so/ /de nas rigs kyi gtso bo'i
64a5(mdo sde): bu grags pa chos mthong ba dang / chos thob pa dang / chos rig pa dang / chos kyi gting slebs pa dang / som nyi las rgal ba dang / the tshom las rgal ba dang / gzhan gyi dring mi 'jog pa dang / gzhan gyis mi bkri ba dang / ston pas bstan pa'i chos rnams la mi 'jigs
64a6(mdo sde): pa thob nas stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to/ /btsun pa bdag ni 'phags so/ /mngon par 'phags so/ /bdag bcom ldan 'das dang / chos
64a7(mdo sde): dang / dge 'dun la skyabs su mchi lags kyis bdag dge bsnyen du gzung du gsol/ deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/ /bran mo zhig de nyid kyi mtshan mo gnyid log pa las sad na/ gzhon nu grags pa
64b1(mdo sde): mal chen po na mi snang bar mthong ngo / /mthong nas kyang khyim bdag rigs kyi gtso bo gang na ba der song ste phyin nas khyim bdag rigs kyi gtso bo la 'di skad ces gsol to/ /jo bo mkhyen par mdzod cig /gzhon nu grags pa ni rang gi mal chen po na mi gda' lags so/ /de nas khyim
64b2(mdo sde): bdag rigs kyi gtso bo 'di snyam du sems te/ gzhon nu nor gyi phyir chom rkun nam/ g.yon can rnams kyis phyi rol tu khrid par ma gyur grang snyam du sems shing phyogs bzhir pho nya rta pa dag bkye nas rang nyid mi lag na sgron ma thogs pa rnams dang lhan cig tu 'bab chu gnod pa can
64b3(mdo sde): gang na ba de logs su song ba dang / khyim bdag rigs kyi gtso bos 'bab chu gnod pa can gyi 'gram na rin po che'i lham brgya stong ri ba zung cig phud pa mthong ngo / /mthong nas kyang de 'di snyam du sems te/ gzhon nu ni nor gyi phyir chom rkun nam g.yon can rnams kyis phyi rol du
64b4(mdo sde): ma khrid kyi 'di ltar 'bab chu gnod pa can gyi 'gram na rin po che'i lham brgya stong ri ba zung cig phud pa las na gzhon nu 'bab chu gnod pa can gyi ngogs 'di nyid las rgal bar ma gyur grang / 'di ltar 'bab chu gnod pa can gyi 'gram na rin po che'i lham brgya stong ri ba zung cig bor
64b5(mdo sde): ro snyam du bsams nas 'bab chu gnod pa can gyi ngogs de nyid las rgal te bcom ldan 'das gang na ba der song ngo / /bcom ldan 'das kyis khyim bdag rigs kyi gtso bo rgyang ring po nas gzigs so/ /gzigs nas kyang 'di snyam du dgongs te ci nas kyang ngas rdzu
64b6(mdo sde): 'phrul mngon par 'du bya ba ji lta bu mngon par 'du byas pas khyim bdag rigs kyi gtso bos gzhon nu grags pa stan 'di nyid la 'dug bzhin du mi mthong ba de lta bu zhig bya'o snyam nas/ de nas bcom ldan 'das kyis rdzu 'phrul mngon par 'du bya ba ji lta bu mngon par 'du
64b7(mdo sde): mdzad pas khyim bdag rigs kyi gtso bos gzhon nu grags pa stan de nyid la 'dug bzhin du mi mthong ba de lta bu mdzad do/ /de nas khyim bdag rigs kyi gtso bo bcom ldan 'das gang na ba der song ste phyin nas bcom ldan 'das la 'di skad ces gsol to/ /bcom ldan 'das
65a1(mdo sde): ci ga gzhon nu grags pa gzigs sam/ khyim bdag de'i phyir 'dug shig dang / stan 'di kho na la gzhon nu grags pa 'dug pa mthong bar 'gyur ba'i gnas gang yin pa de yod do/ /de nas khyim bdag rigs kyi gtso bo 'di snyam du sems te/ gdon mi
65a2(mdo sde): z a bar bcom ldan 'das kyis gzhon nu grags pa gzigs par gyur te 'di ltar bcom ldan 'das 'di skad ces khyim bdag de'i phyir 'dug shig dang stan 'di kho na la gzhon nu grags pa 'dug pa mthong bar 'gyur ba'i gnas gang yin pa de yod do zhes bka' stsal to snyam
65a3(mdo sde): du rig nas dga' ba dang / mgu ba dang / mchog tu dga' ba dang / dga' ba rgya chen po dang / yid bde ba skyes nas bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug pa dang / khyim bdag rigs
65a4(mdo sde): kyi gtso bo la bcom ldan 'das kyis chos dang ldan pa'i gtam gyis yang dag par bstan pa la sogs pa ni snga ma bzhin no/ /chos kyi rnam grangs 'di bshad pa na khyim bdag rigs kyi gtso bo chos rnams la chos kyi mig rdul med cing dri ma dang bral ba skyes so/ /tshe dang ldan pa grags pa yang
65a5(mdo sde): rgyan thams cad kyis brgyan bzhin du len pa med par zag pa rnams las sems rnam par grol bar gyur to/ /de nas bcom ldan 'das kyis rdzu 'phrul mngon par 'du mdzad pa de slar brtul nas de'i tshe tshigs su bcad pas bka' stsal pa/ rgyan gyis brgyan bzhin du ni chos spyad de/ /
65a6(mdo sde): dul zhing yang dag sdom pa tshangs spyod la/ /'byung po kun la chad pa spangs pa ni/ /de ni bram ze dge sbyong dge slong yin/ /de'i tshe 'jig rten na dgra bcom pa drug dang bdun pa ni bcom ldan 'das so/ /khyim bdag rigs kyi gtso bos gzhon nu grags pa stan de nyid la 'dug pa
65a7(mdo sde): mthong ngo / /mthong nas kyang gzhon nu grags pa la 'di skad ces smras so/ /gzhon nu tshur shog /khyod kyi ma lus ngal zhing lus dub pas smre sngags 'don gyis khyim du 'dong / de nas bcom ldan 'das kyis khyim bdag rigs kyi gtso bo la 'di skad ces bka' stsal to/ /khyim bdag ji
65b1(mdo sde): snyam du sems/ gang gis mi slob pa'i shes pa dang mi slob pa'i lta bas 'phags pa'i bden pa bzhi po 'di lta ste/ sdug bsngal dang kun 'byung dang / 'gog pa dang / lam mngon par rtogs pa de ji ga khyim pa khyim na gnas pa'am sogs 'jog gi longs spyod kyis 'dod pa la
65b2(mdo sde): longs spyod par 'gyur ram/ btsun pa ma lags so/ /khyim bdag ji ltar khyod kyis slob pa'i shes pa dang / slob pa'i lta bas 'phags pa'i bden pa bzhi po 'di lta ste/ sdug bsngal dang / kun 'byung dang / 'gog pa dang / lam mngon par rtog pa de bzhin du
65b3(mdo sde): gzhon nu grags pas mi slob pa'i ye shes dang mi slob pa'i lta bas 'phags pa'i bden pa bzhi po 'di lta ste/ sdug bsngal dang / kun 'byung dang / 'gog pa dang / lam mngon par rtogs so/ /btsun pa gzhon nu grags pas gang gis na mi slob pa'i shes pa dang mi slob pa'i
65b4(mdo sde): lta bas 'phags pa'i bden pa bzhi po 'di lta ste/ sdug bsngal dang / kun 'byung dang / 'gog pa dang / lam mngon par rtogs pa ni rnyed pa legs par rnyed lags so/ /bcom ldan 'das slad bzhin du 'brang ba'i dge sbyong grags pa dang / thugs brtse ba nye bar bzung
65b5(mdo sde): ste rigs kyi gtso bo gang na ba der gshegs na legs so/ /bcom ldan 'das kyis khyim bdag rigs kyi gtso bo la cang mi gsung bas gnang ngo / /de nas khyim bdag rigs kyi gtso bos bcom ldan 'das cang mi gsung bas gnang bar rig nas bcom ldan 'das kyi
65b6(mdo sde): zhabs gnyis la mgo bos phyag byas te/ bcom ldan 'das kyi spyan snga nas song ngo / /de nas bcom ldan 'das de nyid kyi mtshan mo 'das nas snga dro na bza' sham thabs man bas/ lhung bzed dang / chos gos bsnams te phyi bzhin 'brang ba'i dge sbyong tshe dang ldan
65b7(mdo sde): pa grags pa dang / khyim bdag rigs kyi gtso bo'i khyim gang na ba der gshegs so/ /de'i tshe tshe dang ldan pa grags pa'i ma dang / chung ma gnyis bcom ldan 'das la yang dang yang du bsu ba'i phyir bar sgo na sdod do/ /tshe dang ldan pa grags pa'i ma dang / chung ma gnyis
66a1(mdo sde): kyis bcom ldan 'das rgyang ring po nas mthong ngo / /mthong nas kyang bcom ldan 'das kyi phyir gdan bshams nas 'di skad ces gsol to/ /bcom ldan 'das tshur spyon/ bcom ldan 'das byon pa legs so/ /bcom ldan 'das gdan bshams pa nyid la bzhugs su
66a2(mdo sde): gsol zhes gsol nas bcom ldan 'das gdan bshams pa nyid la bzhugs so/ /de nas tshe dang ldan pa grags pa'i ma dang chung ma gnyis kyis bcom ldan 'das kyi zhabs gnyis la mgo bos phyag byas nas phyogs gcig tu 'khod do/ /phyogs gcig tu 'khod nas/ bcom ldan 'das
66a3(mdo sde): kyis tshe dang ldan pa grags pa'i ma dang / chung ma gnyis la chos dang ldan pa'i gtam gyis yang dag par bstan/ yang dag par 'dzin du bcug /yang dag par gzengs bstod/ yang dag par rab tu dga' bar mdzad de/ sangs rgyas bcom ldan 'das rnams kyi thog ma'i dus su chos kyi
66a4(mdo sde): gtam gleng ba gang yin pa 'di lta ste/ sbyin pa'i gtam dang / tshul khrims kyi gtam dang / mtho ris kyi gtam dang / 'dod pa rnams la mnog chung zhing nyes dmigs dang / kun nas nyon mongs pa dang / rnam par byang ba dang / nges par 'byung ba dang / rab tu dben pa'i rjes su
66a5(mdo sde): bsngags pa dang / rnam par byang ba'i phyogs kyi chos rnams rgya cher bshad do/ /gang gi tshe de gnyis bcom ldan 'das kyis dga' ba'i sems dang / mgu ba'i sems dang / sgrib pa dang bral ba'i sems dang / skal ba dang ldan pa dang / yang dag phul gyi chos bshad na shes par
66a6(mdo sde): nus par gzigs pa de'i tshe sangs rgyas bcom ldan 'das rnams kyi yang dag phul gyi chos bshad pa gang yin pa 'di lta ste/ 'phags pa'i bden pa bzhi po sdug bsngal ba dang / kun 'byung dang / 'gog pa dang / lam de rgya cher bshad do/ /dper na gos gtsang ma nag nog
66a7(mdo sde): med pa tshon rtsi 'os pa'i nang du bcug na tshon rtsi legs par 'jen du btub pa de bzhin du tshe dang ldan pa grags pa'i ma dang / chung ma gnyis kyis stan de nyid la 'khod bzhin du 'phags pa'i bden pa bzhi po 'di lta ste/ sdug bsngal dang / kun 'byung dang / 'gog pa dang / lam mngon par
66b1(mdo sde): rtogs so/ /de nas tshe dang ldan pa grags pa'i ma dang / chung ma gnyis kyis chos mthong ba dang / chos thob pa dang / chos rig pa dang / chos kyi gting slebs pa dang / som nyi las rgal ba dang / the tsom las rgal ba dang / gzhan gyi dring mi 'jog pa dang / gzhan gyis mi
66b2(mdo sde): bkri ba dang / ston pas bstan pa'i chos rnams la mi 'jigs pa thob nas stan las langs te/ bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/ /btsun pa bdag cag ni 'phags so/ /bdag cag ni mngon par
66b3(mdo sde): 'phags lags te/ bcom ldan 'das dang / chos dang / dge slong gi dge 'dun la skyabs su mchi lags kyis dge bsnyen du gzung du gsol/ deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/ /btsun pa de'i slad du 'dir
66b4(mdo sde): zhal zas kyi mdzad pa mdzad du gsol/ bcom ldan 'das kyis tshe dang ldan pa grags pa'i ma dang / chung ma gnyis la cang mi gsung bas gnang ngo / /de nas tshe dang ldan pa grags pa'i ma dang / chung ma gnyis kyis bcom ldan 'das cang mi gsung bas gnang bar rig nas bcom ldan 'das gdan
66b5(mdo sde): la bde bar bzhugs pa dang / gtsang zhing bsod pa'i bza' ba dang / bca' bdag rang gi lag nas stobs shing tshim par byed de rnam grangs du mar gtsang zhing bsod pa'i bza' ba dang / bca' bdag rang gi lag nas bstabs shing tshim par byas nas/ bcom ldan 'das
66b6(mdo sde): kyis gsol zin cing phyag bcabs te lhung bzed gyu bar rig nas stan ches dma' ba zhig blangs te/ bcom ldan 'das kyi spyan sngar chos nyan pa'i phyir 'khod do/ /de nas bcom ldan 'das kyis tshe dang ldan pa grags pa'i ma dang / chung ma gnyis la chos dang ldan pa'i
66b7(mdo sde): gtam gyis yang dag par ston/ yang dag par 'dzin du 'jug par mdzad/ yang dag par gzengs stod par mdzad/ yang dag par rab tu dga' bar mdzad de/ rnam grangs du mar chos dang ldan pa'i gtam gyis yang dag par bstan/ yang dag par 'dzin du bcug /yang
67a1(mdo sde): dag par gzengs bstod/ yang dag par rab tu dga' bar mdzad nas gdan las bzhengs te gshegs so/ /bA rA Na sI na khyim bdag rigs kyi gtso bo'i bu gnyis pa dang / gsum pa dang / bzhi pa dang / lnga pa gang po dang / dri med dang / ba lang bdag dang /
67a2(mdo sde): lag / /rigs kyi gtso bo'i bu dag gis rigs kyi gtso bo'i bu grags pa skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ngo zhes thos so/ /thos nas kyang de dag 'di snyam du sems te/ kye ma'o sangs rgyas ni
67a3(mdo sde): mchog ma yin pa ma yin zhing chos bstan pa yang mchog ma yin pa ma yin te/ gang gi phyir da ltar gyi rigs kyi gtso bo'i bu grags pa re zhig shin tu gzhon pa/ shin tu bde ba 'dod pa yang skra dang / kha spu bregs te gos ngur smrig bgos nas dad pa yang dag pa kho nas khyim nas
67a4(mdo sde): khyim med par rab tu byung gis/ ma la bdag cag gis kyang skra dang kha spu bregs te gos ngur smrig bgos nas/ dad pa yang dag pa kho nas khyim nas khyim med par rab tu byung bar bya'o snyam mo/ /de nas rigs kyi gtso bo'i bu gnyis pa dang / gsum pa dang / bzhi pa dang /
67a5(mdo sde): lnga pa gang po dang / dri med dang / ba lang bdag dang / lag / /rigs kyi gtso bo'i bu rnams bA rA Na sI nas byung nas bcom ldan 'das gang na ba der dong ste lhags nas/ bcom ldan 'das kyi zhabs gnyis la mgo bos phyag byas te phyogs gcig tu 'khod do/ /phyogs
67a6(mdo sde): gcig tu 'khod nas rigs kyi gtso bo'i bu gnyis pa dang / gsum pa dang / bzhi pa dang / lnga pa gang po dang / dri ma med dang / ba lang bdag dang / lag / /rigs kyi gtso bo'i bu rnams kyis bcom ldan 'das la 'di skad ces gsol to/ /btsun pa legs par
67a7(mdo sde): gsungs pa'i chos 'dul ba la bdag cag rab tu 'byung ba dang / bsnyen par rdzogs par dge slong gi dngos po gnang na/ bdag cag bcom ldan 'das kyi spyan sngar tshangs par spyod pa spyad par bgyi'o/ /tshe dang ldan pa de dag gis legs par gsungs pa'i chos 'dul ba la rab tu byung ba
67b1(mdo sde): dang / bsnyen par rdzogs par dge slong gi dngos po thob ste/ de ltar rab tu byung nas tshe dang ldan pa de dag gcig pu dben pa bag yod pa rtun pa dang ldan pa bdag nyid gtod par gnas so/ /gcig pu dben pa bag yod pa/ rtun pa dang ldan pa bdag nyid gtod par gnas pa na gang gi
67b2(mdo sde): phyir rigs kyi bu de dag skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung bar byed pa/ tshangs par spyod pa'i mtha' bla na med pa tshe 'di nyid la rang gi mngon par shes pas mngon sum du byas te bsgrubs nas bdag cag gi skye ba zad do/ /
67b3(mdo sde): tshangs par spyod pa bsten to/ /bya ba byas so/ /srid pa 'di las gzhan mi shes so zhes go bar byed cing tshe dang ldan pa de dag sems shin tu rnam par grol ba kun shes pa dang ldan pa'i dgra bcom par gyur to/ /de'i tshe 'jig rten na dgra bcom pa bcu dang / bcu gcig pa ni bcom
67b4(mdo sde): ldan 'das so/ /bA rA Na sI na grong mi gtso bo gtso bo rnams kyi khye'u lnga bcus rigs kyi gtso bo'i bu dang po dang / gnyis pa dang / gsum pa dang / bzhi pa dang / lnga pa ste grags pa dang / gang po dang / dri med dang / ba lang bdag dang / lag / /rigs
67b5(mdo sde): kyi gtso bo'i bu rnams skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ngo zhes thos so/ /thos nas kyang de dag 'di snyam du sems te/ kye ma sangs rgyas ni mchog ma yin pa ma yin zhing / chos bstan pa yang mchog ma yin pa ma
67b6(mdo sde): yin te/ gang gi phyir da ltar rigs kyi gtso bo'i bu dang po dang / gnyis pa dang / gsum pa dang / bzhi pa dang / lnga pa ste grags pa dang / gang po dang / dri med dang / ba lang bdag dang / lag / /rigs kyi gtso bo'i bu rnams ni re zhig shin tu gzhon pa/ shin
67b7(mdo sde): tu bde ba 'dod pa yang skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung gis/ ma la bdag cag kyang skra dang kha spu bregs nas gos ngur smrig bgos nas dad pa yang dag pa kho nas khyim nas khyim med par rab tu 'byung ngo snyam
68a1(mdo sde): mo/ /de nas grong khyer gyi gtso bo rnams kyi khye'u lnga bcu po dag bA rA Na sI nas byung nas bcom ldan 'das gang na ba der song ste lhags pa dang / bcom ldan 'das kyi zhabs la mgo bos phyag byas te/ phyogs gcig tu 'khod do/ /phyogs gcig tu 'khod nas grong
68a2(mdo sde): mi'i gtso bo'i khye'u lnga bcu po dag gis bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu byung ba dang / bsnyen par rdzogs pa dge slong gi dngos po gnang na bdag cag bcom ldan 'das kyi spyan sngar tshangs par
68a3(mdo sde): spyod pa spyad par bgyi'o/ /tshe dang ldan pa de dag legs par gsungs pa'i chos 'dul ba la rab tu byung ba dang / bsnyen par rdzogs pa dge slong gi dngos po thob ste/ de ltar rab tu byung nas tshe dang ldan pa de dag gcig pu dben pa bag yod pa rtun pa dang ldan pa/ bdag nyid gtod par
68a4(mdo sde): gnas so/ /gcig pu dben pa bag yod pa rtun pa dang ldan pa bdag nyid gtod par gnas pa na gang gi phyir rigs kyi bu de dag snga ma bzhin du ji srid sems shin tu rnam par grol ba kun shes pa dang ldan pa'i dgra bcom par gyur to/ /de'i tshe 'jig rten na dgra bcom pa drug cu dang /
68a5(mdo sde): drug cu gcig pa ni bcom ldan 'das so/ /de nas bcom ldan 'das bA rA Na sI'i drang srong smra ba kyi nags na bzhugs so/ /de nas bcom ldan 'das kyis dge slong rnams la bka' stsal pa/ dge slong dag nga ni lha dang mi'i 'ching ba gang yin pa thams cad las grol ba yin
68a6(mdo sde): no/ /dge slong dag khyed kyang lha dang mi rnams kyi 'ching ba gang yin pa thams cad las grol ba yin gyis/ dge slong dag skye bo mang po la phan pa dang / skye bo mang po la bde ba dang / 'jig rten la snying brtse ba dang / lha dang mi rnams la phan pa dang / bde ba'i ched du rgyu zhing
68a7(mdo sde): deng la khyed gnyis shig ni gcig tu ma 'gro zhig / nga yang lteng rgyas kyi grong khyer sde can gang na ba der rgyu zhing gshegs so/ /de nas bdud sdig can 'di snyam du sems te/ dge sbyong gau ta ma 'di bA rA Na sI'i drang srong smra ba kyi nags su 'dug nas de nyan thos rnams la
68b1(mdo sde): 'di skad ces chos ston te/ /dge slong dag nga ni lha dang mi'i 'ching ba gang yin pa thams cad las grol ba yin no/ /dge slong dag khyed kyang lha dang mi'i 'ching ba gang yin pa thams cad las grol ba yin gyis/ dge slong dag skye bo mang po la phan pa dang zhes bya
68b2(mdo sde): ba nas rgyu zhing deng shig ces bya ba'i bar du ste/ nga yang lteng rgyas kyi grong khyer sde can gang na ba der rgyu zhing 'gro'o zhes zer gyis/ ma la bdag gis de la 'di lta ste/ dkrug pa'i las shig bya ba'i phyir nye bar 'gro'o snyam mo/ /de nas bdud sdig can bram ze'i khye'u'i cha byad du bdag nyid mngon par sprul te/
68b3(mdo sde): bcom ldan 'das gang na ba der dong ste phyin nas bcom ldan 'das kyi spyan sngar 'dug ste tshigs su bcad pas gsol pa/ ma grol grol bar 'du shes na/ /ji ltar bdag nyid grol bar sems/ /bdag nyid dge sbyong ma bkrol bas/ /'ching ba chen pos bcings pa yin/ /de nas
68b4(mdo sde): bcom ldan 'das 'di snyam du dgongs te/ e ma'o 'di ni bdud sdig can yin te/ 'di lta ste dkrug pa'i las kyi phyir nye bar 'ongs so snyam du thugs su chud nas tshigs su bcad de bka' stsal pa/ nga ni lha dang mi rnams kyi/ /'ching ba gang yin kun las grol/ /bar chad byed
68b5(mdo sde): pa khyod bcom par/ /sdig can de ltar shes par gyis/ /de nas bdud sdig can 'di snyam du sems te/ dge sbyong gau ta ma'i sems kyis bdag shes so snyam du rig nas sdug bsngal zhing yid mi bde la yid gcags nas de nyid du mi snang bar gyur to/ /de nas bcom ldan
68b6(mdo sde): 'das kyis lan gnyis su yang dge slong rnams la bka' stsal pa/ dge slong dag nga ni lha dang mi rnams kyi 'ching ba gang yin pa thams cad las grol ba yin no/ /dge slong dag khyed kyang lha dang mi rnams kyi 'ching ba gang yin pa thams cad las grol ba yin gyis/
68b7(mdo sde): dge slong dag skye bo mang po la phan pa dang zhes bya ba nas/ rgyu zhing deng shig ces bya ba'i bar gong ma bzhin du'o/ /nga yang lteng rgyas kyi grong khyer sde can gang na ba der gshegs so/ /btsun pa bka' bzhin 'tshal lo zhes dge slong rnams kyis bcom ldan 'das las mnyan
69a1(mdo sde): nas ljongs rgyu zhing dong ngo / /de nas bcom ldan 'das kyis bA rA Na sIr ji tsam bzhed kyi bar du bzhugs nas lteng rgyas kyi grong khyer sde can gang na ba der rgyu zhing gshegs te/ rim gyis rgyu zhing gshegs pa dang grong khyer sde can du byon to/ /de nas bcom ldan
69a2(mdo sde): 'das ras bal can gyi nags tshang tshing gang na ba der gshegs te byon nas shing zhig gi drung du brten te nyin par gyi gnas pas bzhugs so/ /de'i tshe drug cu sde bzang po'i tshogs grong khyer sde can gyi phyi rol du nyi ma re re zhing bud med kyis byas pa'i rol mos rtse bar byed/ dga'
69a3(mdo sde): bar byed dga' dgur spyod par byed pa na de rnams las bud med cig dam bcas pa dral te bros so/ /de nas drug cu sde bzang po'i tshogs bud med de tshol zhing ras bal gyi nags tshang tshing gang na ba der dong ba dang / drug cu sde bzang po'i tshogs kyis bcom ldan 'das mdzes pa/ dad
69a4(mdo sde): par 'os pa/ dbang po zhi ba/ thugs zhi ba/ thugs mchog tu dul ba/ zhi ba dang / dul ba dang ldan pa/ gser gyi mchod sdong lta bur dpal gyis 'bar zhing shing zhig gi drung na brten te bzhugs pa mthong ngo / /mthong nas kyang bcom ldan 'das gang na ba der dong ste
69a5(mdo sde): lhags nas bcom ldan 'das la 'di skad ces gsol to/ /bcom ldan 'das ji ga bud med gcig gzigs sam/ gzhon nu dag bud med de khyed cag gi cir 'ong / btsun pa 'di na bdag cag drug cu sde bzang po'i tshogs grong khyer sde can gyi slad rol du bud med kyis bgyis
69a6(mdo sde): pa'i rol mos rtse bar bgyid/ dga' bar bgyid dga' dgur spyod par bgyid de/ de rnams dang bdag cag rtse bar bgyid/ dga' bar bgyid/ dga' dgur spyod par bgyid pa na/ bud med gcig dam bcas pa dral te bros nas bdag cag tshol lags so/ /gzhon nu dag ji snyam du
69a7(mdo sde): sems/ bud med tshol ba gang yin pa dang / bdag nyid tshol ba gang gdam/ btsun pa bdag cag la bud med kyis ci bgyis/ bdag cag ni bdag nyid tshol ba gang lags pa de gdam lags so/ /gzhon nu dag de'i phyir 'dug shig dang khyed la chos bshad do/ /
69b1(mdo sde): de nas drug cu sde bzang po'i tshogs kyis bcom ldan 'das kyi zhabs gnyis la mgo bos phyag byas te phyogs gcig tu 'khod do/ /phyogs gcig tu 'khod nas bcom ldan 'das kyis drug cu sde bzang po'i tshogs la chos dang ldan pa'i gtam gyis yang dag par bstan pa la
69b2(mdo sde): sogs pa snga ma bzhin no/ /de nas drug cu sde bzang po'i tshogs kyis stan de nyid la 'khod bzhin du 'phags pa'i bden pa bzhi po 'di lta ste/ sdug bsngal ba dang / kun 'byung ba dang / 'gog pa dang / lam mngon par rtogs so/ /de nas drug cu sde bzang po'i
69b3(mdo sde): tshogs kyis chos mthong ba dang / chos thob pa dang / chos rig pa dang / chos kyi gting slebs pa dang / som nyi las rgal ba dang / the tsom las rgal ba dang / gzhan gyi dring mi 'jog pa dang / gzhan gyis mi bkri ba dang / ston pas bstan pa'i chos rnams la mi
69b4(mdo sde): 'jigs pa thob nas stan las langs te bla gos phrag pa gcig tu gzar te bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/ /btsun pa bdag cag 'phags so/ /mngon par 'phags so/ /bdag cag bcom
69b5(mdo sde): ldan 'das dang / chos dang / dge slong gi dge 'dun la skyabs su mchi lags kyis bdag cag dge bsnyen du gzung du gsol/ deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/ /de nas drug cu sde bzang po'i tshogs
69b6(mdo sde): bcom ldan 'das kyis bka' stsal pa la mngon par dga' ste rjes su yi rangs nas bcom ldan 'das kyi zhabs gnyis la mgo bos phyag byas te/ bcom ldan 'das kyi spyan snga nas dong ngo / /de nas bcom ldan 'das de'i nub mo 'das nas snga dro na bza' sham thabs man bas/
69b7(mdo sde): lhung bzed dang chos gos bsnams te grong khyer sde can du bsod snyoms la zhugs so/ /de nas bcom ldan 'das grong khyer sde can du bsod snyoms la zhugs pa na 'di snyam du dgongs te/ ma la ngas grong khyer sde can der thog mar su zhig la chos bshad snyam pa las/ de nas bcom
70a1(mdo sde): ldan 'das 'di snyam du dgongs te/ ngas grong pa'i bu mo dga' mo dang / dga' stobs ma la thog mar chos bshad par bya ste/ de dag gis nga sngon sdug bsngal spong ba'i rnal 'byor la rjes su brtson pas gnas pa na 'dis mar gsar dang 'o thug sbrang rtsi ltar mngar bas
70a2(mdo sde): bsnyen bkur byas so snyam mo/ /de nas bcom ldan 'das grong pa'i bu mo dga' mo dang / dga' stobs ma'i khyim gang na ba der gshegs so/ /grong pa'i bu mo dga' mo dang / dga' stobs mas bcom ldan 'das rgyang ring po nas mthong ngo / /mthong nas kyang bcom
70a3(mdo sde): ldan 'das kyi ched du gdan bshams nas 'di skad ces kyang gsol to/ /bcom ldan 'das tshur spyon/ bcom ldan 'das byon pa legs so/ /bcom ldan 'das gdan bshams pa nyid la bzhugs su gsol/ zhes gsol nas/ bcom ldan 'das gdan bshams pa
70a4(mdo sde): de nyid la bzhugs so/ /de nas grong pa'i bu mo dga' mo dang / dga' stobs mas bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug nas bcom ldan 'das kyis grong pa'i bu mo dga' mo dang /
70a5(mdo sde): dga' stobs ma la chos dang ldan pa'i gtam gyis yang dag par bstan ces bya ba nas/ mngon par dad nas skyabs su song ngo zhes bya ba'i bar du gong ma bzhin no/ /de nas grong pa'i bu mo dga' mo dang / dga' stobs mas bcom ldan 'das la 'di skad ces gsol to/ /
70a6(mdo sde): btsun pa de'i slad du 'dir zhal zas kyi mdzad pa mdzad du gsol/ bcom ldan 'das kyis grong pa'i bu mo dga' mo dang / dga' stobs ma la cang mi gsung bas gnang ngo / /de nas grong pa'i bu mo dga' mo dang / dga' stobs mas bcom ldan 'das cang mi
70a7(mdo sde): g sung bas gnang bar rig cing bcom ldan 'das bde bar bzhugs par rig nas gtsang zhing bsod pa'i bza' ba dang bca' ba dag rang gi lag nas stobs shing tshim par byed de rnam grangs du mar gtsang zhing bsod pa'i bza' ba dang bca' bdag rang gi lag nas
70b1(mdo sde): bstabs shing tshim par byas so/ /bcom ldan 'das kyis gsol zin te phyag bcabs shing lhung bzed gyu bar rig nas stan ches dma' ba zhig blangs te/ bcom ldan 'das kyi spyan sngar chos mnyan pa'i phyir 'khod do/ /de nas bcom ldan 'das kyis grong pa'i bu
70b2(mdo sde): mo dga' mo dang / dga' stobs ma la chos dang ldan pa'i gtam gyis yang dag par bstan/ yang dag par 'dzin du bcug /yang dag par gzengs bstod/ yang dag par rab tu dga' bar mdzad nas gdan las bzhengs te gshegs so/ /de nas bcom ldan
70b3(mdo sde): 'das grong khyer sde can nas gshegs pa na 'di snyam du dgongs te/ ngas yul ma ga ng+hA 'dir ngang tshul bzang por bkur ba'i dge sbyong ngam bram ze gang zhig dbang du byas na de dbang du gyur pas tshegs chung ngus skye bo'i tshogs chen po dbang du 'gyur ba su zhig yod snyam mo/ /de'i tshe lteng
70b4(mdo sde): rgyas 'od srung ral pa can btsas nas lo brgya nyi shu lon pa rgas pa 'khogs gtugs pa zhig yod pa de ma ga ng+hA'i mi rnams kyis bkur stir bya ba dang / bla mar bya ba dang / rjed par bya ba dang / mchod par bya bas dgra bcom par bkur cing 'khor lnga brgya dang nai rany+dza nA'i chu klung gi
70b5(mdo sde): 'gram gyi bsti gnas na dka' thub spyod do/ /de nas bcom ldan 'das 'di snyam du dgongs te/ lteng rgyas 'od srung ral pa can btsas nas lo brgya nyi shu lon pa rgas 'khogs gtugs pa 'di ma ga ng+hA'i mi rnams kyis zhes bya ba nas dka' thub spyod do zhes bya ba'i bar gong ma bzhin
70b6(mdo sde): du ste/ ma la ngas lteng rgyas 'od srung ral pa can dbang du bya ste 'di dbang du gyur na tshegs chung ngus skye bo'i tshogs chen po dbang du 'gyur ro snyam mo/ /de nas bcom ldan 'das lteng rgyas 'od srung ral pa can gyi bsti gnas ga na ba der gshegs so/ /lteng rgyas 'od srung
70b7(mdo sde): ral pa can gyis bcom ldan 'das rgyang ring po nas mthong ngo / /mthong nas kyang bcom ldan 'das kyi ched du gdan bshams nas 'di skad ces kyang gsol to/ /dge sbyong chen po tshur spyon/ dge sbyong chen po byon pa legs so/ /dge sbyong chen po yun ring po zhig lags na
71a1(mdo sde): gang nas 'khor 'dir byon/ dge sbyong chen po gdan bshams pa nyid la bzhugs shig ces gsol to/ /bcom ldan 'das kyis gdan bshams pa nyid la bzhugs so/ /de nas lteng rgyas 'od srung ral pa can dang / bcom ldan 'das lhan cig
71a2(mdo sde): mngon du yang dag par dga' bar 'gyur ba dang / mgu bar 'gyur ba'i gtam rnam pa sna tshogs mdzad nas phyogs gcig tu 'dug go /phyogs gcig tu 'dug pa dang / bcom ldan 'das kyis lteng rgyas 'od srung ral pa can la 'di skad ces bka' stsal to/ /'od srung
71a3(mdo sde): gal te khyod la mi bde ba med na khyod kyi me khang du nga zhag gcig cig 'dug go/ /dge sbyong chen po bdag la mi bde ba ma mchis na/ 'on kyang de na klu gdug pa zhig gnas te des khyod tho btsams par 'gyur du mchi'o/ /'od srung khyod kyis re zhig gnang bar gyis shig
71a4(mdo sde): dang tho btsams par mi 'gyur ro/ /dge sbyong chen po gal te khyod la mtho mi 'tsham na dge sbyong chen po ci bde ba kho nar bzhugs shig /de nas bcom ldan 'das lteng rgyas 'od srung ral pa can gyi me khang gang na ba der gshegs te byon nas me khang gi phyi rol du zhabs bsil
71a5(mdo sde): nas me khang gi nang du zhugs te/ nyid kyis rtswa'i gding ba bshams nas sku drang por bsrang ste skyil mo krung bcas nas dran pa mngon du phyogs par bzhag ste bzhugs so/ /klu gdug pas bcom ldan 'das rgyang ring po nas mthong ngo / /mthong nas kyang khros pa'i mthus dud
71a6(mdo sde): pa phyung ngo / /bcom ldan 'das kyis kyang rdzu 'phrul gyi mthus dud pa phyung ngo / /klu gdug pas khro ba'i mthus 'bar bar byas so/ /bcom ldan 'das kyis kyang me'i khams la snyoms par zhugs so/ /de nas klu gdug pa khros pa'i mthu dang / bcom ldan 'das kyi
71a7(mdo sde): rdzu 'phrul gyi mthus me khang thams cad 'bar rab tu 'bar kun tu rab tu 'bar te/ me lce gcig tu gyur pas sreg par byed do/ /lteng rgyas 'od srung ral pa can mtshan mo rgyu skar la lta ba na me khang thams cad 'bar rab tu 'bar/ kun tu rab tu 'bar te/ me lce gcig
71b1(mdo sde): tu gyur nas sreg pa mthong ngo / /mthong nas kyang 'di snyam du sems te/ dge sbyong chen po gau ta ma 'di ltar mdzes pa klu gdug pas thal bar byas par ma gyur gyur grang / kyi hud nyon mongs bdag gi tshig ma nyan to snyam mo/ /de nas bcom ldan 'das 'di snyam du dgongs te/ nga lteng rgyas
71b2(mdo sde): 'od srung ral pa can 'khor dang bcas pas phyas spyad kyis ma la ngas rdzu 'phrul ji lta bur mngon par 'du bya ba la sems mnyam par bzhag na mes klu gdug pa'i me zil gyis mnan la/ des kyang de'i lus la gnod par mi byed cing de dul bar byas nas lhung bzed kyi nang du bcug ste/
71b3(mdo sde): lteng rgyas 'od srung ral pa can de la sbyin pa de lta bu zhig bya'o snyam mo/ /de nas bcom ldan 'das kyis rdzu 'phrul ji lta bu mngon par 'du mdzad pa la thugs mnyam par bzhag na mes klu gdug pa'i me zil gyis mnan la/ des kyang de'i lus la gnod pa mi byed pa de lta bu mngon par
71b4(mdo sde): 'du mdzad de/ de dul bar mkhyen nas lhung bzed du bcug ste/ lteng rgyas 'od srung gang na ba der bsnams te gshegs so/ /lteng rgyas 'od srung ral pa can gyis bcom ldan 'das rgyang ring po nas mthong ngo / /mthong nas kyang bcom ldan 'das la 'di skad ces gsol to/ /
71b5(mdo sde): dge sbyong chen po gson pa lta zhig /'od srung gson no/ /dge sbyong chen po khyod kyi lhung bzed na bsnams te byon pa ci/ 'od srung klu gdug pa gang gi mthus khyod kyi me khang du mir gyur pa/ rdzu 'phrul dang mi ldan pa gnas su mi ster ba de ngas btul nas lhung bzed du bcug nas
71b6(mdo sde): khyer te 'ongs so/ /de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te ya mtshan che mod kyi bdag cag kyang dgra bcom pa yin no snyam mo/ /de nas bcom ldan 'das lteng rgyas 'od srung ral pa can gyi bsti
71b7(mdo sde): gnas kyi nags tshang tshing na bzhugs so/ /de'i tshe lteng rgyas 'od srung ral pa can gyi bsti gnas na bram ze'i khye'u lnga brgya tsam me la yongs su spyod pa re re'i me thab gsum gsum ste/ /me thab stong lnga brgya yod do/ /de nas bram ze'i khye'u de rnams me la yongs su spyod par 'dod
72a1(mdo sde): na me spar bar ma nus so/ /de nas bram ze'i khye'u de rnams lteng rgyas 'od srung ral pa can gang na ba der song ste phyin nas/ lteng rgyas 'od srung ral pa can la 'di skad ces smras so/ /mkhan po mkhyen par mdzod cig /'dir bdag cag zhugs la yongs su spyod par
72a2(mdo sde): 'tshal na zhugs de spar bar rngo ma thogs lags so/ /de nas lteng rgyas 'od srung ral pa can 'di snyam du sems te/ dge sbyong chen po bdag gi nye 'khor na gnas na de'i mthu zhig ma byung grang snyam mo/ /de nas lteng rgyas 'od srung ral pa can bcom ldan 'das gang na ba der song ste
72a3(mdo sde): phyin nas/ bcom ldan 'das la 'di skad ces gsol to/ /dge sbyong chen po mkhyen par mdzod cig /'dir bdag gi bram ze'i khye'u lnga brgya tsam me la yongs su spyod par 'tshal na/ me de spar bar rngo ma thogs nas bdag 'di snyam du sems te/ bdag gi nye 'khor na dge
72a4(mdo sde): sbyong chen po bzhugs na de'i mthu zhig ma byung grang snyam bgyid do/ /'od srung me spar bar 'dod dam dge sbyong chen po spar du gsol/ de nas 'di ltar sangs rgyas rnams kyi sangs rgyas kyi mthu dang / lha rnams kyi lha'i mthus me de rang nyid 'bar bar gyur to/ /de nas lteng
72a5(mdo sde): rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te ya mtshan che mod kyi/ bdag kyang dgra bcom pa yin no snyam mo/ /de nas bram ze'i khye'u de rnams me la yongs su spyad nas me gsad par 'dod na gsad par ma nus so/ /
72a6(mdo sde): de nas bram ze'i khye'u de rnams lteng rgyas 'od srung ral pa can gang na ba der dong ste lhags nas lteng rgyas 'od srung ral pa can la 'di skad ces smras so/ /mkhan po mkhyen par mdzod cig /'dir bdag cag zhugs la yongs su spyad nas zhugs dgum par 'tshal na dgum
72a7(mdo sde): pa'i rngo ma thogs lags so/ /de nas lteng rgyas 'od srung ral pa can 'di snyam du sems te/ dge slong chen po bdag gi nye 'khor na gnas na de'i mthu zhig ma byung grang snyam mo/ /de nas lteng rgyas 'od srung ral pa can bcom ldan 'das gang na ba der dong ste phyin nas bcom ldan 'das
72b1(mdo sde): la 'di skad ces gsol to/ /dge sbyong chen po mkhyen par mdzad du gsol/ /'dir bdag gi bram ze'i khye'u rnams zhugs la yongs su spyad nas zhugs dgum par 'tshal na dgum pa'i rngo ma thogs nas bdag 'di snyam du sems te/ /bdag gi nye 'khor na dge sbyong
72b2(mdo sde): chen po bzhugs na de'i mthu zhig ma byung grang snyam bgyid do/ /'od srung me de bsad dam/ dge sbyong chen po dgum du gsol/ de nas 'di ltar sangs rgyas rnams kyi sangs rgyas kyi mthu dang / lha rnams kyi lha'i mthus me de rang nyid shi'o/ /de nas lteng rgyas 'od
72b3(mdo sde): srung ral pa can 'di snyam du sems te/ 'di ltar dge sbyong chen po ni rdzu 'phrul che zhing mthu che ba yin te ya mtshan che mod kyi bdag kyang dgra bcom pa yin no snyam mo/ /de nas yang dus gzhan zhig na lteng rgyas 'od srung ral pa can rang nyid me la yongs su spyod par 'dod na spar bar
72b4(mdo sde): ma nus so zhes bya ba nas/ bdag kyang dgra bcom pa yin no zhes bya ba'i bar du gong ma bzhin no snyam mo/ /de bzhin du yongs su spyad nas gsad par 'dod na zhes bya ba nas/ bdag kyang dgra bcom pa yin no zhes bya ba'i bar du gong ma bzhin no/ /de nas dus gzhan zhig na
72b5(mdo sde): lteng rgyas 'od srung ral pa can gyi me khang thams cad 'bar rab tu 'bar/ kun tu rab tu 'bar te me lce gcig tu gyur nas sreg par byed pa de la lteng rgyas 'od srung ral pa can 'khor dang bcas pa dang / gzhan yang skye bo'i tshogs chen po rnams kyis bsgrims kyang
72b6(mdo sde): gsad par ma nus so/ /de nas lteng rgyas 'od srung ral pa can 'di snyam du sems te/ bdag gi nye 'khor na dge sbyong chen po gnas na de'i mthu zhig byung bar ma gyur grang snyam mo/ /de nas lteng rgyas 'od srung ral pa can bcom ldan 'das gang na ba der song ste phyin nas
72b7(mdo sde): bcom ldan 'das la 'di skad ces gsol to/ /dge sbyong chen po mkhyen par mdzad du gsol/ dge sbyong chen po 'dir bdag gi me khang thams cad 'bar rab tu 'bar/ kun tu rab tu 'bar te/ me lce gcig tu gyur nas sreg par bgyid pa de la bdag 'khor dang bcas pa
73a1(mdo sde): dang / gzhan yang skye bo'i tshogs chen pos bsgrims na zhugs dgum pa'i rngo ma thogs nas bdag 'di snyam du sems te/ bdag gi nye 'khor na dge sbyong chen po bzhugs na de'i mthu zhig byung bar ma gyur grang snyam bgyid do/ /'od srung me de zhi bar bya'am/ dge sbyong
73a2(mdo sde): chen po zhi bar mdzad du gsol/ de nas 'di ltar sangs rgyas rnams kyi sangs rgyas kyi mthu dang / lha rnams kyi lha'i mthus me khang de rang nyid zhi bar gyur to/ /de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba
73a3(mdo sde): yin te ya mtshan che mod kyi bdag kyang dgra bcom pa yin no snyam mo/ /de nas bcom ldan 'das lteng rgyas 'od srung ral pa can gyi bsti gnas kyi nags tshang tshing na bzhugs so/ /de nas rgyal po chen po bzhi po dag kha dog 'phags pas mtshan mo la bab pa na bcom ldan 'das
73a4(mdo sde): gang na ba der dong ste lhags nas bcom ldan 'das kyi zhabs la mgo bos phyag byas te de rnams dper na me'i phung po 'bar rab tu 'bar/ kun tu rab tu 'bar te/ me lce gcig tu gyur nas sreg par byed pa bzhi mthong ngo / /mthong nas kyang 'di snyam du sems te/ dge
73a5(mdo sde): sbyong chen po yang me la yongs su spyod de 'di ltar de'i spyan snga na me'i phung po 'bar rab tu 'bar/ kun tu rab tu 'bar te/ me lce gcig tu gyur nas sreg par byed pa bzhi yod do snyam mo/ de nas lteng rgyas 'od srung ral pa can nang par sngar langs te bcom ldan 'das gang
73a6(mdo sde): na ba der song ste phyin nas bcom ldan 'das la 'di skad ces gsol to/ /dge sbyong chen po mkhyen par mdzad du gsol/ 'dir bdag ma dang sum rgyu skar rnams la lta ba na dge sbyong chen po'i spyan snga na zhugs kyi phung po 'bar rab tu 'bar/ kun tu rab tu 'bar te/ me lce
73a7(mdo sde): gcig tu gyur te sreg par byed pa bzhi mthong ngo / /mthong nas kyang 'di snyam du sems te/ dge sbyong chen po yang me la yongs su spyod do/ /'di ltar de'i spyan snga na me'i phung po 'bar rab tu 'bar/ kun tu rab tu 'bar te/ me lce gcig tu gyur nas sreg par bgyid pa
73b1(mdo sde): bzhi mchis so snyam mo/ /'od srung cing me la yongs su spyod dam/ nga me la yongs su mi spyod de/ mkhas pa kun nas nyon mongs las/ /sems ni yongs su zlog byed kyi/ /me 'am yang na chu dag la/ /yongs bsten yon tan ci zhig yod/ /de lta mod kyi 'dir mdang sum
73b2(mdo sde): rgyal po chen po bzhi po dag kha dog 'phags pas mtshan mo la bab pa na nga gang na ba der 'ongs te lhags nas nga'i zhabs gnyis la mgo bos phyag byas te de rnams dper na me'i phung po 'bar rab tu 'bar/ kun tu rab tu 'bar te/ me lce gcig tu gyur nas sreg par byed pa bzhi po lta
73b3(mdo sde): bu'i lus kyis phyogs gcig tu 'dug pa yin no/ /de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te ya mtshan che mod kyi bdag kyang dgra bcom pa yin no snyam mo/ /de nas lha rnams kyi dbang po brgya
73b4(mdo sde): byin kha dog 'phags pas mtshan mo la bab pa na bcom ldan 'das gang na ba der song ste phyin nas bcom ldan 'das kyi zhabs gnyis la mgo bos phyag byas te/ de dper na me'i phung po 'bar rab tu 'bar/ kun tu rab tu 'bar te/ me lce gcig tu gyur pa bzhi po
73b5(mdo sde): de dag pas ches lhag cing ches 'phags la ches bzang ba lta bu'i lus kyis phyogs gcig tu 'dug go/ /lteng rgyas 'od srung ral pa can de nyid kyi mtshan mo rgyu skar rnams la lta ba na/ bcom ldan 'das kyi spyan snga na me'i phung po 'bar zhes bya ba nas/ dge sbyong chen po rdzu
73b6(mdo sde): 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo zhes bya ba'i bar du gong ma bzhin no/ /de nas mi mjed kyi bdag po tshangs pa kha dog 'phags pas mtshan mo la bab pa na bcom ldan 'das gang na ba der song ste phyin nas/ bcom ldan
73b7(mdo sde): 'das kyi zhabs la mgo bos phyag byas te/ de dper na me'i phung po bzhi po de dag nyid snga ma bzhin du sreg pa zhes bya ba nas/ me'i phung po chen po lnga po de me lce gcig tu gyur nas sreg par byed do zhes bya ba'i bar de dag pas kyang ches lhag cing ches 'phags la ches bzang ba
74a1(mdo sde): lta bu'i lus kyis phyogs gcig tu 'dug go/ /lteng rgyas 'od srung ral pa can de nyid kyi mtshan mo rgyu skar rnams la lta ba na bcom ldan 'das kyi spyan snga na me'i phung po chen po 'bar zhes bya ba nas/ dge sbyong chen po rdzu 'phrul che zhing mthu che ba yin te/ ya mtshan che
74a2(mdo sde): mod kyi bdag kyang dgra bcom pa yin no snyam mo zhes bya ba'i bar du gong ma bzhin no/ /de'i tshe lteng rgyas 'od srung ral pa can gyi 'dug gnas na mchod sbyin zhag bdun pa byed pa la bab bo/ /de nas lteng rgyas 'od srung ral pa can 'di snyam du sems te gal te mag d+hA'i mi rnams kyis dge sbyong
74a3(mdo sde): chen po 'di ltar rdzu 'phrul che zhing mthu che ba yin par shes na de nyid la bya ba byed par sems kyi bdag la ni de lta ma yin pa'i gnas yod kyis/ kye ma dge sbyong chen po zhag bdun zhig 'di nas gzhan du song yang ci ma rung snyam mo/ /de nas bcom ldan 'das kyi thugs kyis lteng rgyas 'od srung ral
74a4(mdo sde): pa can gyi sems mkhyen nas zhag bdun gzhan du bzhud do/ /de'i tshe zhag bdun du lteng rgyas 'od srung ral pa can la rnyed pa dang / bkur sti chen po byung nas/ bza' ba dang bca' ba rab tu mang po dang ldan/ skye bo'i tshogs chen po yang dbang du gyur to/ /de nas lteng rgyas 'od srung
74a5(mdo sde): ral pa can gyi 'dug gnas na mchod sbyin zhag bdun du byas zin pa dang 'di snyam du sems te/ zhag bdun po 'di la bdag la rnyed pa dang / bkur sti chen po byung nas bza' ba dang / bca' ba rab tu mang po dang ldan/ skye bo'i tshogs chen po yang dbang du gyur gyis kye
74a6(mdo sde): ma da ni dge sbyong chen po 'ongs kyang ci ma rung bdag gis de yang de la bsod snyoms spyod du gzhug go snyam mo/ /de nas bcom ldan 'das kyi thugs kyis lteng rgyas 'od srung ral pa can gyi sems mkhyen nas lteng rgyas 'od srung ral pa can gang na ba der gshegs so/ /lteng rgyas 'od
74a7(mdo sde): srung ral pa can gyis bcom ldan 'das rgyang ring po nas mthong ngo / /mthong nas kyang bcom ldan 'das la 'di skad ces gsol to/ /dge sbyong chen po byon tam/ 'od srung 'ongs so/ /dge sbyong chen po khyod ci'i slad du zhag bdun 'di nas gzhan du bzhud lags/ 'od srung
74b1(mdo sde): k hyod kyi 'dug gnas na mchod sbyin zhag bdun du byed pa la bab nas 'di snyam du gal te ma ga d+hA'i mi rnams kyis dge sbyong chen po ni 'di ltar rdzu 'phrul che zhing 'di ltar mthu che ba yin no bar shes na de kho na la bya ba byed par sems kyi bdag la ni de lta ma yin pa'i gnas 'di yod par 'gyur gyis
74b2(mdo sde): kye ma dge sbyong chen po zhag bdun zhig 'di nas gzhan du song yang ci ma rung snyam sems pa ma yin nam/ /nga'i thugs kyis khyod kyi sems shes nas zhag bdun 'di nas gzhan du song ngo / /'o na ci'i slad du 'dir byon lags/ 'od srung khyod kyi mchod sbyin zhag bdun du byas zin
74b3(mdo sde): nas 'di snyam du bdag la zhag bdun du rnyed pa dang / bkur sti chen po byung zhing bza' ba dang bca' ba rab tu mang po dang yang ldan/ skye bo'i tshogs chen po yang dbang du gyur gyis kye ma dge sbyong chen po 'ongs kyang ci ma rung bdag gis de yang de la yongs su longs spyod du gzhug go
74b4(mdo sde): snyam du sems pa ma yin nam dge sbyong chen po de lta lags so/ /nga'i thugs kyis khyod kyi sems shes nas nga 'ongs pa yin no/ /dge sbyong chen po ci bde ba kho nar longs spyad du gsol/ de nas lteng rgyas 'od srung ral pa can 'di snyam du sems te/ 'di ltar dge sbyong chen po
74b5(mdo sde): rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo/ /de nas lteng rgyas 'od srung ral pa can gyis bcom ldan 'das la 'di skad ces gsol to/ /dge sbyong chen po de'i slad du bdag gi nye 'khor du bzhugs shig dang bdag gis khyod la
74b6(mdo sde): chos dang 'thun pa'i 'tsho ba sbyar ro/ /bcom ldan 'das kyis lteng rgyas 'od srung ral pa can la cang mi gsung bas gnang ngo / /de nas lteng rgyas 'od srung ral pa can gyis bcom ldan 'das kyi ched du rang kho nas g.yos byas nas bcom ldan 'das gang na ba der song ste phyin nas bcom
74b7(mdo sde): ldan 'das la 'di skad ces gsol to/ /dge sbyong chen po gdugs tshod lags shing mchis na dge sbyong chen po da de'i dus la bab par dgongs su gsol/ 'od srung de'i phyir song shig nga yang 'ong ngo / /de nas bcom ldan 'das kyis lteng rgyas 'od srung ral pa can song nas ring po ma
75a1(mdo sde): lon par mkhyen nas ji ltar thugs mnyam par bzhag na shing 'dzam bu zhes bya ba gang gis 'dzam bu gling du gdags pa de las kha dog dang dri dang ro dang ldan pa'i 'dzam bu'i snye ma rnams kyis lhung bzed bkang nas bsnams te/ lteng rgyas 'od srung ral pa can gyi bsti gnas
75a2(mdo sde): gang na ba der gshegs pa de lta bu'i ting nge 'dzin la snyoms par zhugs te byon nas gdan bshams pa nyid la bzhugs so/ /de nas de'i 'og tu lteng rgyas 'od srung ral pa can 'ongs nas lteng rgyas 'od srung ral pa can gyis bcom ldan 'das bsti gnas kyi gdan bshams pa nyid la
75a3(mdo sde): bzhugs pa mthong ngo / /mthong nas kyang 'di skad ces gsol to/ /dge sbyong chen po byon tam/ 'od srung 'ongs so/ /dge sbyong chen po khyod kyi lhung bzed na ci mchis/ 'dir ngas 'od srung khyod song nas ring po ma lon par mkhyen nas/ ji ltar thugs mnyam par bzhag
75a4(mdo sde): na shing 'dzam bu zhes bya ba gang gis 'dzam bu gling du gdags pa de las kha dog dang dri dang ro dang ldan pa'i 'dzam bu'i snye ma rnams kyis lhung bzed bkang nas 'dir phyin pa de lta bu'i ting nge 'dzin la snyoms par zhugs kyis gal te 'dod na longs spyod cig / dge sbyong chen po ci bde ba kho nar
75a5(mdo sde): 'tshal lags so/ /de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo/ /shing 'dzam bu zhes bya ba gang gis 'dzam bu'i gling du gdags pa
75a6(mdo sde): de dang / ha cang mi ring ba zhig na a ru ra'i nags dang / bil ba'i nags dang ka pid tha'i nags dang / skyu ru ra 'i nags kyang de bzhin no/ /byang gi sgra mi snyan gyi gling du gshegs nas ma rmos ma btab pa'i 'bras sA lus lhung bzed bkang ste bsnams nas lteng rgyas 'od srung ral pa can gyi
75a7(mdo sde): bsti gnas gang na ba der gshegs te byon nas gdan bshams pa nyid la bzhugs so/ /de nas de'i 'og tu lteng rgyas 'od srung ral pa can 'ongs nas lteng rgyas 'od srung ral pa can gyis bcom ldan 'das bsti gnas kyi gdan bshams pa nyid la bzhugs pa mthong ngo / /mthong nas kyang 'di skad ces
75b1(mdo sde): gsol to/ /dge sbyong chen po byon tam/ 'od srung 'ongs so/ /dge sbyong chen po khyod kyi lhung bzed na ci mchis 'dir ngas 'od srung khyod song nas ring po ma lon par mkhyen nas ji ltar thugs mnyam par bzhag na byang gi sgra mi snyan gyi gling du gshegs nas ma rmos ma btab pa'i 'bras sA lu'i
75b2(mdo sde): 'bras lhung bzed bkang nas 'dir phyin pa de lta bu'i ting nge 'dzin la snyoms par zhugs kyis gal te 'dod na longs spyod cig / dge slong chen po ci bde ba kho nar 'tshal lags so/ /de nas lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che
75b3(mdo sde): zhing mthu che ba yin te ya mtshan che mod kyi bdag kyang dgra bcom pa yin no snyam mo/ /de nas bcom ldan 'das kyis lteng rgyas 'od srung ral pa can las bsod snyoms bzhes nas phyogs gzhan zhig tu bzhugs nas zhal zas kyi bya ba mdzad do/ /de nas bcom ldan 'das la chus chu'i
75b4(mdo sde): dgos pa zhig byung ngo / /de nas lha'i dbang po brgya byin gyis bcom ldan 'das la chus chu'i dgos pa byung bar shes nas bcom ldan 'das gang na ba der song ste phyin nas/ bcom ldan 'das kyi spyan sngar lag pas sa la bsnun pa dang / de nas bkod ma chen po zhig byung ste chu bab pa de
75b5(mdo sde): la bcom ldan 'das kyis chus chu'i bya ba mdzad do/ /lteng rgyas 'od srung ral pa can bsti gnas na 'chag pa na bkod ma chen po byung ste chu bab pa mthong ngo / /mthong nas 'di snyam du sems te/ chu 'di sngon ni med na chu 'di da ltar gang nas byung snyam mo/ /de nas lteng rgyas 'od srung ral
75b6(mdo sde): pa can bcom ldan 'das gang na ba der song ste phyin nas bcom ldan 'das la 'di skad ces gsol to/ /dge sbyong chen po mkhyen par mdzad du gsol/ bdag 'dir bsti gnas na 'chag pa na bkod ma chen po'i chab cig mthong ngo / /mthong nas kyang bdag 'di snyam du sems te/
75b7(mdo sde): chu 'di sngon ma mchis na da ltar chu 'di gang nas bab snyam bgyid do/ /'od srung 'dir khyod las bsod snyoms bzhes nas phyogs 'dir bzhugs te zhal zas kyi bya ba mdzad pa na nga la chus chu'i dgos pa zhig byung ngo / /de nas lha rnams kyi dbang po brgya byin gyis nga la chus chu'i dgos pa byung bar
76a1(mdo sde): shes nas nga gang na ba der 'ongs te phyin nas nga'i mdun du lag pas sa la bsnun pa las de nas bkod ma chen po zhig byung ba de la ngas chus chu'i bya ba mdzad de/ /'od srung rdzing 'di ni lag pas brkos pa zhes bya'o/ /de nas lteng rgyas 'od srung ral pa can 'di snyam du sems te/
76a2(mdo sde): 'di ltar dge sbyong chen po rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo/ /de nas bcom ldan 'das phye ma red du yang dag 'jog las bzhengs nas rdzing lag pas brkos pa gang na ba der gshegs te byon nas rdzing lag pas brkos pa'i 'gram
76a3(mdo sde): gyi mtha' gcig tu na bza' chos gos rnams bzhag ste rdzing lag pas brkos par zhugs nas sku khrus mdzad nas/ rdzing lag pas brkos pa nas byung bar bzhed pa na shing ardzu na gang na ba de logs su phyag brkyang ngo / /de nas ardzu na'i yal ga chen po dud par gyur te/ de la bcom ldan
76a4(mdo sde): 'das kyis gzung nas rdzing lag pas brkos pa nas byung ngo / /lteng rgyas 'od srung ral pa can bsti gnas na 'chag pa na rdzing lag pas brkos pa'i 'gram na ardzu na'i yal ga chen po dud pa zhig mthong ngo / /mthong nas kyang 'di snyam du sems te/ ardzu na'i yal ga 'di sngon ni dud par ma
76a5(mdo sde): gyur na/ ardzu na'i yal ga chen po 'di da su zhig gis btud snyam mo/ /de nas lteng rgyas 'od srung ral pa can bcom ldan 'das gang na ba der song ste phyin nas bcom ldan 'das la 'di skad ces gsol to/ /dge sbyong chen po mkhyen par mdzad du gsol/ bdag 'dir bsti gnas
76a6(mdo sde): na 'chag pa na rdzing lag pas brkos pa'i 'gram na ardzu na'i yal ga chen po dud par mthong ngo / /mthong nas kyang bdag 'di snyam du sems te/ /ardzu na'i yal ga chen po 'di sngon ni dud par ma gyur nad su zhig gis btud snyam bgyid do/ /'od srung 'dir phye ma red nang
76a7(mdo sde): du yang dag 'jog las bzhengs nas/ rdzing lag pas brkos pa'i 'gram gang na ba der gshegs te byon nas rdzing lag pas brkos pa'i 'gram gyi mtha' gcig tu na bza' chos gos rnams bzhag ste rdzing lag pas brkos par zhugs te lus khrus byas nas/ rdzing lag pas
76b1(mdo sde): brkos pa nas byung bar 'dod nas shing ardzu na 'di dag gang na ba de logs su lag pa brkyang ba dang / de nas ardzu na'i yal ga chen po 'di dud par gyur te/ de la ngas 'jus nas rdzing lag pas brkos pa nas byung ngo / /'od srung 'di ni ardzu na lag pas bzung ba zhes bya'o/ /de nas
76b2(mdo sde): lteng rgyas 'od srung ral pa can 'di snyam du sems te/ 'di ltar dge sbyong chen po rdzu 'phrul che zhing mthu che ba yin te/ ya mtshan che mod kyi bdag kyang dgra bcom pa yin no snyam mo/ /de'i tshe bcom ldan 'das kyis phyag dar khrod pa'i sha na'i ras dag brnyes nas/ de nas bcom
76b3(mdo sde): ldan 'das 'di snyam du dgongs te/ nga'i phyag dar khrod pa'i sha na'i ras gang du bkru snyam mo/ /de nas lha rnams kyi dbang po brgya byin gyi sems kyis bcom ldan 'das kyi dgongs pa shes nas ri brag cig las rdo leb che la ring ba zhig blangs nas bcom ldan 'das gang na ba der song
76b4(mdo sde): ste phyin nas bcom ldan 'das la 'di skad ces gsol to/ /bcom ldan 'das phyag dar khrod pa'i sha na'i ras dag 'di la bkru bar gsol/ de la bcom ldan 'das kyis phyag dar khrod pa'i sha na'i ras rnams bkrus so/ /de nas bcom ldan 'das 'di snyam du dgongs te/ nga'i phyag dar
76b5(mdo sde): khrod pa'i sha na'i ras rnams gang du dgram snyam pa dang / de nas lha rnams kyi dbang po brgya byin gyi sems kyis bcom ldan 'das kyi dgongs pa shes nas brag cig las rdo leb che la ring ba zhig khyer nas/ bcom ldan 'das gang na ba der song ste phyin nas bcom ldan 'das la 'di
76b6(mdo sde): skad ces gsol to/ /bcom ldan 'das 'di la phyag dar khrod pa'i sha na'i ras rnams dgram du gsol/ de la bcom ldan 'das kyis phyag dar khrod pa'i sha na'i ras dag bkram mo/ /lteng rgyas 'od srung ral pa can bsti gnas na 'chag pa na rdo leb che la ring ba dag mthong ngo / /
76b7(mdo sde): mthong nas kyang 'di snyam du sems te/ rdo leb che la ring ba 'di dag sngon ni med na rdo leb che la ring ba 'di dag da su zhig gis khyer te 'ongs snyam mo/ /de nas lteng rgyas 'od srung ral pa can bcom ldan 'das gang na ba der song ste phyin nas bcom ldan 'das la 'di skad ces gsol to/ /
77a1(mdo sde): dge sbyong chen po mkhyen par mdzad du gsol/ 'dir bdag bsti gnas na 'chag pa na rdo leb che la ring ba dag cig mthong ngo / /mthong nas kyang bdag 'di snyam du sems te/ rdo leb che la ring ba 'di dag sngon ni ye ma mchis na/ rdo leb che la ring ba 'di dag da su zhig
77a2(mdo sde): gis 'tshal te mchis snyam bgyid do/ /'od srung 'dir ngas phyag dar khrod pa'i sha na'i ras dag brnyes so/ /de nas nga 'di snyam du dgongs te/ phyag dar khrod pa'i sha na'i ras dag gang du bkru snyam pa dang / de nas lha rnams kyi dbang po brgya byin gyi sems kyis nga'i dgongs pa shes
77a3(mdo sde): nas/ brag cig las rdo leb che la ring ba zhig blangs te nga gang na ba der 'ongs te phyin nas nga la 'di skad ces gsol to/ /bcom ldan 'das 'di la phyag dar khrod pa'i sha na'i ras rnams bkru bar gsol/ ngas de la phyag dar khrod pa'i sha na'i ras rnams bkrus so/ /nga 'di
77a4(mdo sde): snyam du dgongs te/ ngas phyag dar khrod pa'i sha na'i ras rnams gang du dgram snyam pa dang / de nas lha rnams kyi dbang po brgya byin gyi sems kyis nga'i dgongs pa shes nas brag cig las rdo leb che la ring ba zhig blangs te nga gang na ba der 'ongs te byin nas nga la 'di skad ces gsol
77a5(mdo sde): to/ /bcom ldan 'das 'di la phyag dar khrod pa'i sha na'i ras rnams dgram du gsol/ ngas de la phyag dar khrod pa'i sha na'i ras rnams bkram mo/ /'od srung rdo leb che zhing ring ba 'di dag ni gnod sbyin gyis blangs pa zhes bya'o/ /de nas lteng rgyas 'od srung ral pa can 'di
77a6(mdo sde): snyam du sems te 'di ltar dge sbyong chen po rdzu 'phrul che zhing mthu che ba yin te ya mtshan che mod kyi bdag kyang dgra bcom pa yin no snyam mo/ /de nas bcom ldan 'das lteng rgyas 'od srung ral pa can gyi bsti gnas kyi nags tshang tshing na bzhugs so/ /de'i tshe nai rany+dza nA'i chu cher
77a7(mdo sde): zug nas bab bo/ /de nas bcom ldan 'das chu klung mi gang bas lhag pas khebs pa'i steng na rdul gyis yog pa bla gab med pa la 'chag pas 'chag par mdzad do/ /de nas lteng rgyas 'od srung ral pa can 'di snyam du sems te/ dge sbyong chen po de ltar mdzes pa chu chen po brug pas khyer
77b1(mdo sde): bar ma gyur gyur grang / ma la bdag gis dge sbyong chen po btsal snyam du bsams nas shing gcig pa'i gru'i nang du zhugs te/ bcom ldan 'das btsal ba na lteng rgyas 'od srung ral pa can gyis bcom ldan 'das chu klung mi gang bas lhag par khebs pa'i steng nas rdul gyis yog pa bla
77b2(mdo sde): gab med pa na 'chag pas 'chag pa mthong ngo / /mthong nas kyang bcom ldan 'das la 'di skad ces gsol to/ /dge sbyong chen po gson nam/ 'od srung gson no/ /dge sbyong chen po zhugs shing gcig pa'i grur 'jug gam/ 'od srung 'jug go/ /de nas bcom ldan 'das
77b3(mdo sde): 'di snyam du dgongs te/ ma la ngas ji ltar thugs mnyam par bzhag na shing gcig pa'i gru ji ltar chu la 'jug pa de lta bu'i rdzu 'phrul mngon par 'du bya ba 'du bya'o snyam nas/ de nas bcom ldan 'das kyis ji ltar thugs mnyam par bzhag nas shing gcig pa'i gru ji lta bar
77b4(mdo sde): chu la 'jug par de lta bu'i rdzu 'phrul mngon par 'du mdzad do/ /de nas lteng rgyas 'od srung ral pa can 'di snyam du sems te/ /'di ltar dge sbyong chen po rdzu 'phrul che zhing mthu che ba yin te ya mtshan che mod kyi bdag kyang dgra bcom pa yin no snyam mo/ /de nas bcom ldan 'das kyi
77b5(mdo sde): thugs kyis lteng rgyas 'od srung ral pa can gyi sems mkhyen nas lteng rgyas 'od srung ral pa can la 'di skad ces bka' stsal to/ /'od srung ral pa can khyod ni dgra bcom pa ma yin/ dgra bcom pa'i 'bras bu mngon sum du bya ba'i phyir zhugs pa ma yin te/ dgra bcom pa'i
77b6(mdo sde): lam gang yin pa de yang mi shes so/ /de nas lteng rgyas 'od srung ral pa can 'di snyam du sems te/ dge sbyong chen po gau ta ma'i thugs kyis bdag gi sems mkhyen to snyam du rig nas bcom ldan 'das la 'di skad ces gsol to/ /dge sbyong chen po bdag legs par
77b7(mdo sde): gsungs pa'i chos 'dul ba la rab tu byung ba dang / bsnyen par rdzogs pa dge slong gi dngos po 'thob pa lta na dge sbyong chen po'i spyan sngar ba dag tshangs par spyod pa spyad par bgyi'o/ /'od srung khyod kyi 'khor la bltas sam/ dge sbyong chen po ma bltas lags so/ /'od srung de'i phyir
78a1(mdo sde): re zhig 'khor la ltos shig / 'dir khyod lta bu'i mi grags pa dang ldan pa shes nyen can rnams kyis ni 'khor la lta ba legs pa yin no/ /de nas lteng rgyas 'od srung ral pa can rang gi bsti gnas gang na ba der song ste phyin nas bram ze'i khye'u rnams la smras pa/ bram ze'i
78a2(mdo sde): khye'u dag shes par gyis shig / bram ze'i khye'u dag kho bo ni dge sbyong chen po'i spyan sngar tshangs par spyod pa spyad na/ shes ldan dag ci byed/ mkhan po bdag cag gis cung zad ci 'tshal ba de thams cad ni mkhan po la brten nas lags pas gal te mkhan po dge sbyong chen po'i spyan
78a3(mdo sde): sngar tshangs par spyod pa spyad na bdag cag kyang mkhan po rab tu byung ba'i rjes su rab tu 'byung ngo / /bram ze'i khye'u dag khyed kyis de'i phyir g.yang gzhi dang shing shun dang / 'khar ba dang / ril ba spyi blugs dang / blugs gzar 'di da ga chu klung nai rany+dza nA'i 'gram du 'or cig /
78a4(mdo sde): mkhan po bka' bzhin 'tshal zhes bram ze'i khye'u de rnams kyis g.yang gzhi dang / shing shun dang / 'khar ba dang / ril pa spyi blugs dang / blugs gzar rnams chu klung nai rany+dza nA'i 'gram du bor nas lteng rgyas 'od srung ral pa can gang na ba der song ste phyin nas lteng rgyas
78a5(mdo sde): 'od srung ral pa can la 'di skad ces smras so/ /mkhan po 'di ltar bdag cag gis bdag cag gi bgyi ba gang lags pa de bgyis lags so/ /de nas lteng rgyas 'od srung ral pa can 'khor lnga brgya dang bcom ldan 'das gang na ba der song ste phyin nas bcom ldan 'das la 'di
78a6(mdo sde): skad ces gsol to/ /dge sbyong chen po bdag gis 'khor la bltas lags te bdag legs par gsungs pa'i chos 'dul ba la rab tu byung ba dang bsnyen par rdzogs pa dge slong gi dngos po 'thob pa lta na bdag dge sbyong chen po'i spyan sngar tshangs par spyod pa spyad par bgyi'o/ /'od srung
78a7(mdo sde): tshur shog / tshangs par spyod pa spyad cig /de nyid kyis che dang ldan pa de dag rab tu byung ba dang / des bsnyen par rdzogs pa dang / des dge slong gi dngos por gyur to/ /de'i tshe lteng rgyas 'od srung ral pa can gyi spun chu klung 'od srung dang / ga yA 'od srung gnyis 'khor nyis brgya
78b1(mdo sde): lnga bcu nyis brgya lnga bcu dang / chu klung nai rany+dza nA'i mjug gi 'gram gyi bsti gnas na dka' thub spyod do/ /chu klung 'od srung dang / ga yA 'od srung spun gyis g.yang gzhi dang / shing shun dang / 'khar ba dang / ril ba spyi blugs dang / blugs gzar de dag chu klung nai rany+dza nAs khyer
78b2(mdo sde): ba mthong ngo / /mthong nas kyang de dag 'di snyam du sems te/ bdag cag gi tshangs pa mtshungs par spyod pa rnams rgyal po'am/ chom rkun nam/ me'am chus nyes dmigs 'ga' zhig byung bar ma gyur grang / ma la bdag gis tshangs pa mtshungs par spyod pa rnams btsal lo
78b3(mdo sde): snyam mo/ /de nas chu klung 'od srung dang / ga yA 'od srung spun dag lteng rgyas 'od srung ral pa can tshol zhing lteng rgyas 'od srung ral pa can gyi bsti gnas gang na ba der dong ba dang de'i tshe tshe dang ldan pa lteng rgyas 'od srung ral pa can skra byi snam sbyar bgos nas 'khor lnga brgya dang / bcom
78b4(mdo sde): ldan 'das kyi spyan snga na chos mnyan pa'i phyir 'khod do/ /chu klung 'od srung dang / ga yA 'od srung gis lteng rgyas 'od srung ral pa can skra byi snam sbyar bgos nas bcom ldan 'das kyi spyan snga na chos mnyan pa'i phyir 'dug pa mthong ngo / /mthong nas kyang tshe dang ldan pa lteng rgyas 'od
78b5(mdo sde): srung ral pa can la 'di skad ces smras so/ /'od srung 'di mchog yin la de mchog ma yin nam/ 'od srung dag 'di ni mchog yin te de ni ma yin no/ /de nas chu klung 'od srung dang / ga yA 'od srung spun dag 'di snyam du sems te/ sangs rgyas bcom ldan 'das ni mchog ma
78b6(mdo sde): yin pa ma yin zhing chos bshad pa yang mchog ma yin pa ma yin te/ gang gi phyir da ltar lteng rgyas 'od srung ral pa can btsas nas lo brgya nyi shu lhag lon pa rgas 'khogs gtugs pa ma ga d+hA'i mi rnams kyis bkur stir byas/ bla mar byas/ rjed par byas/ mchod par
78b7(mdo sde): byas shing dgra bcom par bkur ba de yang lan gnyis kyi bar du dge sbyong chen po'i spyan sngar rab tu byung bar khas blangs kyis ma la bdag cag kyang dge sbyong chen po'i spyan sngar tshangs par spyod pa spyad par bya'o snyam du bsams nas bcom ldan 'das la 'di skad ces gsol to/ /dge
79a1(mdo sde): sbyong chen po bdag cag legs par gsungs pa'i chos 'dul ba la rab tu byung ba dang / bsnyen par rdzogs pa dge slong gi dngos po 'thob pa lta na/ bdag cag dge sbyong chen po'i spyan sngar tshangs par spyod pa spyad par bgyi'o/ /khyod kyis 'khor la bltas
79a2(mdo sde): sam/ dge sbyong chen po ma bltas lags so/ /'od srung dag de'i phyir re zhig 'khor la ltos shig /'di ltar khyod lta bu'i mi grags pa dang ldan pa/ shes nyen can dag gis ni 'khor la lta ba legs pa yin no/ /de nas chu klung 'od srung dang / g.yA 'od srung spun rang gi bsti
79a3(mdo sde): gnas gang na ba der dong ste phyin nas bram ze'i khye'u rnams la 'di skad ces smras so/ /bram ze'i khye'u dag shes par gyis shig /kho bo cag ni dge sbyong chen po'i spyan sngar tshangs par spyad pa spyod na/ shes ldan dag ci byed/ mkhan po dag bdag cag cung zad ci 'tshal ba de
79a4(mdo sde): thams cad ni mkhan po dag la brten nas lags pas gal te mkhan po dag dge sbyong chen po'i spyan sngar tshangs par spyad pa spyod na/ bdag cag kyang mkhan po dag rab tu byung ba'i rjes su rab tu 'byung ngo / /bram ze'i khye'u dag de'i dus da yin par shes par gyis shig /de nas chu klung
79a5(mdo sde): 'od srung dang / ga yA 'od srung spun 'khor nyis brgya lnga bcu nyis brgya lnga bcu dang / bcom ldan 'das gang na ba der dong ste lhags nas bcom ldan 'das la 'di skad ces gsol to/ /dge sbyong chen po bdag cag gis 'khor la bltas lags te/ dge sbyong chen po bdag cag
79a6(mdo sde): legs par gsungs pa'i chos 'dul ba la rab tu byung ba dang / bsnyen par rdzogs pa dge slong gi dngos po 'thob pa lta na bdag cag kyang dge sbyong chen po'i spyan sngar tshangs par spyod pa spyad par bgyi'o/ /'od srung dag tshur sheg /tshangs par spyad pa spyod cig /de nyid kyis tshe dang
79a7(mdo sde): ldan pa de rnams rab tu byung ba dang des bsnyen par rdzogs pa dang / des dge slong gi dngos por gyur to/ /de nas bcom ldan 'das kyis ral pa can stong po de dag rab tu byung ba snyen par rdzogs par mdzad nas lteng rgyas su ji tsam bzhed kyi bar du bzhugs nas/ ga ya gang na ba
79b1(mdo sde): der rgyu zhing gshegs te rim gyis rgyu zhing gshegs pa na ga yAr byon nas ga yA'i mgo'i mchod rten la sngon gyi ral pa can thams cad rab tu byung ba'i dge slong stong dang thabs cig tu bzhugs so/ /de nas bcom ldan 'das kyis dge slong stong po de la cho 'phrul rnam pa gsum gyis 'doms
79b2(mdo sde): par mdzad de/ rdzu 'phrul gyi cho 'phrul dang / kun rjod pa'i cho 'phrul dang rjes su bstan pa'i cho 'phrul lo/ /de la bcom ldan 'das kyi rdzu 'phrul gyi cho 'phrul ni 'di yin te/ de nas bcom ldan 'das kyis ji ltar thugs mnyam par gzhag pa nyid kyi gdan gyi nang du mi snang
79b3(mdo sde): bar gyur cing shar phyogs kyi steng gi bar snang la mngon par 'phags nas spyod lam rnam pa bzhi mdzad de/ 'di lta ste/ 'chag pa dang / bzhengs pa dang / bzhugs pa dang / mnal bar mdzad do/ /me'i ting nge 'dzin la snyoms par zhugs par mdzad de/ me'i ting nge
79b4(mdo sde): 'dzin la snyoms par zhugs pa na/ sangs rgyas bcom ldan 'das kyi sku las 'od zer rnam pa sna tshogs dag 'byin par mdzad do/ /'di lta ste/ sngon po dang / ser po dang / dmar po dang / dkar po dang / le brgan dang / shel gyi kha dog go/ /cho 'phrul zung du ston par mdzad de
79b5(mdo sde): sku'i smad nas me 'bar bar mdzad la/ sku'i stod las chu grang mo'i rgyun 'bebs par mdzad do/ /sku'i stod nas me 'bar bar mdzad la/ sku'i smad nas chu grang mo'i rgyun 'bebs par mdzad pa de lta bu'i ting nge 'dzin la snyoms par zhugs so/ /shar phyogs la ji lta ba bzhin du lho dang /
79b6(mdo sde): nub dang / byang phyogs su yang de bzhin no/ /phyogs bzhir rdzu 'phrul gyi cho 'phrul rnam pa bzhi bstan nas rdzu 'phrul mngon par 'du mdzad pa rnams bsdus te/ dge slong gi dge 'dun gyi gung la gdan bshams pa nyid la bzhugs te/ de la 'di ni bcom ldan 'das kyi rdzu 'phrul
79b7(mdo sde): gyi cho 'phrul yin no/ /de la bcom ldan 'das kyi kun rjod pa'i cho 'phrul ni 'di yin te/ dge slong dag khyod kyi sems ni 'di lta bu'o/ /khyod kyi yid ni 'di lta bu'o/ /rnam par shes pa ni 'di lta bu'o/ /'di ni rtog cig /'di ni ma rtog cig /'di ni yid la byos shig /
80a1(mdo sde): 'di ni yid la ma byed cig /'di ni spongs shig /'di ni ma spang zhig /'di ni lus kyis mngon sum du byas la rdzogs par gyis te mnos shig /'di ni bcom ldan 'das kyi kun rjod pa'i cho 'phrul yin no/ /de la bcom ldan 'das kyi rjes su bstan pa'i cho
80a2(mdo sde): 'phrul ni 'di yin te/ dge slong dag 'di thams cad ni kun tu 'bar ba yin no/ /dge slong dag thams cad kun tu 'bar ba de ci yin zhe na/ dge slong dag mig dang / gzugs dang / mig gi rnam par shes pa dang / mig gi 'dus te reg pa kun tu 'bar ba yin zhing mig gi
80a3(mdo sde): 'dus te reg pa'i rkyen gyis nang gi tshor ba bde ba'am/ sdug bsngal ba'am/ bde ba yang ma yin sdug bsngal ba yang ma yin pa 'byung ba gang yin pa de yang kun tu 'bar ba yin no/ /dge slong dag rna ba dang / sna dang / lce dang / lus dang / yid dang / chos dang / yid kyi
80a4(mdo sde): rnam par shes pa dang / yid kyi 'dus te reg pa ni kun tu 'bar ba yin zhing yid kyi 'dus te reg pa'i rkyen gyis nang gi tshor ba bde ba'am/ sdug bsngal ba'am/ bde ba yang ma yin/ sdug bsngal ba yang ma yin pa 'byung ba gang yin pa de yang kun tu 'bar ba yin
80a5(mdo sde): no/ /gang gis kun tu 'bar ba 'dod chags kyi me dang / zhe sdang gi me dang / gti mug gi mes kun tu 'bar ba/ skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa ste
80a6(mdo sde): sdug bsngal gyis kun tu 'bar ba'o zhes smra'o/ /de la 'di ni bcom ldan 'das kyis rjes su bstan pa'i cho 'phrul yin no/ /chos kyi rnam grangs 'di bshad pa na/ sngon thams cad ral pa can du gyur pa'i dge slong de dag len pa med par zag pa rnams las sems rnam
80a7(mdo sde): par grol lo/ /de nas bcom ldan 'das ga yA'i mgo'i mchod rten la sngon thams cad ral pa can du gyur pa'i dge slong stong po thams cad kyang dgra bcom pa/ zag pa zad pa/ bya ba byas pa/ byed pa byas pa/ khur bor ba/ rang gi don rjes su thob pa/ srid par kun tu sbyor ba
80b1(mdo sde): yongs su zad pa/ yang dag pa'i shes pas sems shin tu rnam par grol ba sha stag dang thabs cig tu bzhugs so/ /rgyal po gzugs can snying po'i zho shas 'tsho ba'i mi rnams ljongs rgyu ba na/ shAkya rnams kyi gzhon nu gangs ri'i ngos chu bo skal ldan shing rta'i 'gram drang srong
80b2(mdo sde): ser skya'i bsti gnas dang / ha cang yang mi ring ba zhig tu byung ba de bram ze mtshan mkhan dang / ltas mkhan rnams kyis gal te khyim par gyur te/ khyim na gnas na ni 'khor los sgyur ba'i rgyal po chos dang ldan pa chos kyi rgyal po mtha' bzhir rnam par rgyal ba rin po che sna bdun
80b3(mdo sde): dang ldan par 'gyur te/ de'i rin po che sna bdun ni 'di lta bu dag yin par 'gyur ro/ /'di lta ste/ 'khor lo rin po che dang / glang po rin po che dang / rta rin po che dang / nor bu rin po che dang / bud med rin po che dang / khyim bdag rin po che dang / bdun pa blon po rin po che
80b4(mdo sde): yin no/ /de la bu stong yang tshang bar 'byung bar 'gyur te/ dpa' ba rtul phod pa/ yan lag mchog gi gzugs dang ldan pa/ pha rol gyi sde rab tu 'joms pa de rgya mtsho la thug pa'i sa chen po ma lus par gnod par sdo ba med cing 'tshe ba med pa 'di nyid chad pa med cing mtshon gyis
80b5(mdo sde): bda' ba med la chos dang 'thun zhing snyoms pas legs par phab ste gnas par 'gyur ro/ /gal te skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung bar gyur na/ de bzhin gshegs pa dgra bcom pa yang dag par
80b6(mdo sde): rdzogs pa'i sangs rgyas su 'jig rten du sgra rnam par grags par 'gyur bar lung bstan to zhes thos so/ /thos nas kyang ma gad+hA'i rgyal po bzo sbyangs gzugs can snying po gang na ba der song ste phyin nas ma gad+hA'i rgyal po bzo sbyangs gzugs can snying po la 'di skad ces smras so/ /lha mkhyen
80b7(mdo sde): par mdzad du gsol/ bdag cag 'dir lha'i yul na rgyu ba na shAkya rnams kyi gzhon nu gangs ri'i ngos zhes bya ba nas/ de bzhin gshegs pa dgra bcom pa yang dag par rdzogs pa'i sangs rgyas su 'jig rten du sgra rnam par grags par 'gyur bar lung bstan pa zhig thos so zhes bya
81a1(mdo sde): ba'i bar gong ma bzhin du'o/ /lha de khum shig /lha ches gtso bo bas ches gtso bor 'gyur du mchi'o/ /grong pa dag shAkya rnams kyi gzhon nu gangs ri'i ngos zhes bya ba nas/ grags par 'gyur ro zhes bya ba'i bar gong ma bzhin te/ lha de khum shig /lha
81a2(mdo sde): ches gtso bo bas ches gtso bor 'gyur du mchi'o zhes khyed cag de skad ma smra zhig / de ci'i phyir zhe na/ grong pa dag shAkya rnams kyi gzhon nu zhes bya ba nas byung ba zhes bya ba'i bar gong ma bzhin du ste/ /gal te 'khor los sgyur ba'i rgyal por gyur na de'i g.yog bya'o/ /gal te
81a3(mdo sde): skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung bar gyur te/ de bzhin gshegs pa dgra bcom pa yang dag par rdzogs pa'i sangs rgyas su 'jig rten du sgra rnam par grags par gyur na de'i nyan thos su khas blang
81a4(mdo sde): bar bya'o/ /de nas ma ga d+hA'i rgyal po bzo sbyangs gzugs can snying po steng gi khang gzhi la 'dug nas smon pa'i gzhi lnga la smon par byed de/ kye ma'o bdag gi yul du 'jig rten gyi ston pa de bzhin gshegs pa dgra bcom pa yang dag par rdzogs pa'i sangs rgyas
81a5(mdo sde): rig pa dang / zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa bcom ldan 'das byung ba dang de la yang blta ba'i phyir bdag nye bar 'gro ba dang / nye bar song ba na des kyang bdag la
81a6(mdo sde): chos bshad pa dang / bdag gis kyang chos bshad pa de shes pa dang / bdag gis chos shes nas bslab pa bcas shing bslab pa de yang bdag gis blangs te gnas kyang ci ma rung snyam mo/ /de nas bcom ldan 'das kyis dge slong rnams la bka' stsal pa/ dge slong
81a7(mdo sde): dag ma ga d+hA'i rgyal po bzo sbyangs gzugs can snying po de steng gi khang gzhi la 'dug nas/ smon pa'i gzhi lnga smon par byed de/ kye ma'o bdag gi yul du 'jig rten gyi ston pa de bzhin gshegs pa dgra bcom pa yang dag par rdzogs pa'i sangs rgyas zhes bya ba'i bar gong
81b1(mdo sde): ma bzhin no/ /ma ga d+hA'i rgyal po bzo sbyangs gzugs can snying po'i zho shas 'tsho bdag cig ljongs rgyu ba na/ shAkya rnams kyi gzhon nu gangs ri'i ngos chu bo skal ldan shing rta'i 'gram drang srong ser skya'i bsti gnas dang / ha cang yang mi ring ba zhig tu byung ba gang yin pa de bram ze mtshan
81b2(mdo sde): mkhan dang ltas mkhan zhes bya ba nas 'jig rten du sgra rnam par grags par 'gyur ro zhes lung bstan pa zhes bya ba'i bar gong ma bzhin du'o/ /de skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ba de bla na med pa yang dag par
81b3(mdo sde): rdzogs pa'i byang chub mngon par rdzogs par sangs rgyas pas de ga yA na ga yA'i mgo'i mchod rten la sngon thams cad ral pa can du gyur pa'i dge slong stong thams cad kyang dgra bcom pa zag pa zad pa bya ba byas pa/ byed pa byas pa/ khur bor ba/ bdag gi don rjes su thob pa/
81b4(mdo sde): srid par kun tu sbyor ba yongs su zad pa/ yang dag pa'i shes pas sems shin tu rnam par grol ba sha stag dang thabs cig tu bzhugs so/ /zhes thos so/ /thos nas kyang ma ga d+hA'i rgyal po bzo sbyangs gzugs can snying po gang na ba der dong ste lhags nas ma ga d+hA'i rgyal po bzo
81b5(mdo sde): sbyangs gzugs can snying po la 'di skad ces smras so/ /lha mkhyen par mdzad du gsol/ bdag cag 'di na lha'i yul na rgyu ba na/ shAkya rnams kyi gzhon nu gang lags pa de zhes bya ba nas/ 'jig rten du sgra rnam par grags par 'gyur ro zhes bya ba'i bar gong ma bzhin du ste/
81b6(mdo sde): de skra dang kha spu bregs te gos ngur smrig bgos nas dad pa yang dag pa kho nas khyim nas khyim med par rab tu byung ba de bla na med pa yang dag par rdzogs pa'i byang chub mngon par rdzogs par sangs rgyas nas/ de ga yA na ga yA'i mchod rten la sngon thams cad ral pa can du gyur pa'i dge
81b7(mdo sde): slong thams cad kyang dgra bcom pa/ zag pa zad pa zhes bya ba nas/ yang dag pa'i shes pas sems shin tu rnam par grol ba sha stag dang thabs cig tu bzhugs so/ /zhes bya ba'i bar du ste/ lha de dag la bkur sti mdzod cig dang / de lta na lha gtso bo bas ches gtso bor 'gyur ro/ /
82a1(mdo sde): de nas ma ga d+hA'i rgyal po bzo sbyangs gzugs can snying pos mi zhig la bsgo ba/ kwa'i nang rje tshur khyod bcom ldan 'das gang na ba der song la song nas kho bo'i tshig 'di dag gis bcom ldan 'das kyi zhabs gnyis la mgo bos phyag byos la gnod pa chung ngam/ nyam nga ba
82a2(mdo sde): chung ngam/ 'tsho'am/ bskyod pa yang ngam/ stobs dang / bde ba dang / sku nyams dang ldan nam/ reg par spyod dam zhes zhus la 'di skad ces kyang gsol cig /bcom ldan 'das dge slong gi dge 'dun dang thabs cig la ji srid 'tsho'i bar du na bza' chos gos dang /
82a3(mdo sde): bsod snyoms dang / gzims cha dang / snyun dpyad kyi rkyen sman dang / yo byad rnams kyis bsnyen bkur bgyid na/ bcom ldan 'das rgyal po'i khab tu gshegs su gsol zhes gsol cig /lha bka' bzhin 'tshal zhes mi des ma ga d+hA'i rgyal po bzo sbyangs gzugs
82a4(mdo sde): can snying po las mnyan nas bcom ldan 'das gang na ba der song ste phyin nas/ bcom ldan 'das kyi zhabs gnyis la mgo bos phyag 'tshal te phyogs gcig tu 'dug nas/ bcom ldan 'das la mi des 'di skad ces gsol to/ /btsun pa bcom ldan 'das kyi zhabs gnyis
82a5(mdo sde): la ma ga d+hA'i rgyal po bzo sbyangs gzugs can snying po mgo bos phyag 'tshal nas/ gnod pa chung ngam/ nyam nga ba chung ngam zhes bya ba nas/ reg par spyod dam zhes bya ba'i bar du gong ma bzhin du ste snyun gsol lags so/ /kye mi khyod dang ma ga d+hA'i rgyal po bzo sbyangs gzugs
82a6(mdo sde): can snying po bde bar gyur cig / btsun pa ma ga d+hA'i rgyal po bzo sbyangs gzugs can snying po'i mchid nas/ 'di skad ces bdag bcom ldan 'das dge slong gi dge 'dun dang / thabs cig la ji srid 'tsho'i bar du na bza' dang / chos gos dang / bsod snyoms dang /
82a7(mdo sde): gzims cha dang / snyun dpyad kyi rkyen sman dang / yo byad rnams kyis bsnyen bkur bgyid na bcom ldan 'das rgyal po'i khab tu gshegs su gsol zhes mchi lags so/ /bcom ldan 'das kyis de la cang mi gsung bas gnang ngo / /de nas mi des bcom ldan 'das cad
82b1(mdo sde): mi gsung bas gnang bar rig nas/ bcom ldan 'das kyi zhabs gnyis la mgo bos phyag byas te/ bcom ldan 'das kyi spyan snga nas song ngo / /de nas bcom ldan 'das sngon thams cad ral pa can du gyur pa'i dge slong gi dge 'dun chen po thams cad kyang dgra bcom
82b2(mdo sde): pa zag pa zad pa zhes bya ba nas/ yang dag pa'i shes pas sems shin tu rnam par grol ba zhes bya ba'i bar sha stag dang thabs cig tu ma ga d+hA'i ljongs rgyu zhing gshegs pa na/ yul ma ga d+hA pa rnams kyi mchod rten legs par rab gnas ltang brang gi tshal yod pa gang na ba der gshegs so/ /
82b3(mdo sde): de nas bcom ldan 'das legs par rab gnas su byon nas/ ma ga d+hA pa rnams kyi mchod rten legs par rab gnas ltang brang gi tshal yod pa na bzhugs so/ /ma ga d+hA'i rgyal po bzo sbyangs gzugs can snying pos bcom ldan 'das sngon thams cad ral pa can du gyur pa'i dge
82b4(mdo sde): slong gi dge 'dun chen po stong gi dge slong gi dge 'dun chen po zhes bya ba nas/ sems shin tu rnam par grol ba zhes bya ba'i bar du ste/ ma ga d+hA'i ljongs rgyu zhing gshegs pa na/ ma ga d+hA pa rnams kyi mchod rten legs par rab gnas ltang brang gi tshal yod pa gang na ba der gshegs te/
82b5(mdo sde): ma ga d+hA pa rnams kyi mchod rten legs par rab gnas ltang brang gi tshal yod pa na bzhugs so/ /zhes thos so/ /thos nas kyang shing rta bzang po'i nang du zhugs te/ rgyal po'i mthu chen po dang / rgyal po'i 'byor pa chen pos rta dang shing rta brgya stong snyed dang lhan cig 'khor brgya
82b6(mdo sde): phrag du ma dang rgyal po'i khab nas byung nas bcom ldan 'das la blta ba dang bsnyen bkur bya ba'i phyir bcom ldan 'das kyi spyan sngar song ba na/ de'i shing rta'i 'khor lo sa'i nang du bying bar gyur to/ /des bsams pa bdag gis las skyon can cung zad cig byas par ma gyur grang
82b7(mdo sde): snyam mo/ /lha rnams kyis de la smras pa/ rgyal po chen po khyod kyis las skyon can ma byas mod kyi khyod dang lhan cig las mtshungs par spyod pa gang yin pa de dag btson ra na 'dug gis de dag thon cig /rgyal pos smras pa/ gal te de lta na gdon no zhes rgyal pos btson rnams 'don du
83a1(mdo sde): bcug go/ /yang rgyal po phyir byung bar brtsams pa na de'i dbu rgyan sgo la thug go/ /des yang bsams pa/ bdag gis ni gdon mi za bar las skyon can zhig byas te des na bdag la ltas ngan pa gzhan sgo la dbu rgyan thug pa 'di byung ngo snyam mo/ /lha de rnams kyis
83a2(mdo sde): yang smras pa/ rgyal po chen po khyod kyis las skyon can ma byas mod kyi khyod dang lhan cig las mtshungs par spyad pa gang yin pa de dag kha cig ni 'dus kyang kha cig ni yul ljongs gzhan ga ge mo zhes bya ba dag na las kyi mtha' byed cing 'dug pa de dag sbron cig /rgyal pos yul de na
83a3(mdo sde): gnas pa'i skye bo'i tshogs thams cad kyang bkug go/ /de nas rgyal po gzugs can snying po shing rta khri nyis stong dang / zhabs 'bring ba rta pa'i tshogs khri brgyad stong dang / ma ga d+hA'i bram ze dang khyim bdag brgya stong phrag du ma dang lhan cig rgyal po'i khab nas byung ste/ bcom
83a4(mdo sde): ldan 'das la blta ba dang / bsnyen bkur bya ba'i phyir bcom ldan 'das kyi spyan sngar song ngo / /de ji tsam bzhon pa'i sa'i bar du bzhon pas song ste/ bzhon pa las babs nas rkang pa kho nas kun dga' ra bar zhugs so/ /ma ga d+hA'i rgyal po bzo sbyangs gzugs can
83a5(mdo sde): snying pos thag ji tsam nas bcom ldan 'das mthong ba'i bar de nas rgyal po'i mtshan ma lnga po ze'u kha dang / gdugs dang / ral gri dang / nor bu'i rnga yab dang / lham khra bo rnams phud do/ /de nas ma ga d+hA'i rgyal po bzo sbyangs gzugs can snying pos rgyal po'i mtshan
83a6(mdo sde): ma lnga bzhag nas bcom ldan 'das ga na ba der song ste phyin pa dang bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de de rang gi ming nas phyung ste lan gsum du gsol pa/ btsun pa bdag ni ma ga d+hA'i rgyal po bzo sbyangs
83a7(mdo sde): gzugs can snying po lags so/ /btsun pa bdag ni ma ga d+hA'i rgyal po bzo sbyangs gzugs can snying po lags so/ /rgyal po lags so/ /rgyal po de de bzhin no/ /de de bzhin te/ rgyal po chen po khyod ma ga d+hA'i rgyal po bzo sbyangs gzugs can snying po yin no rgyal
83b1(mdo sde): po chen po khyod ma ga d+hA'i rgyal po bzo sbyangs gzugs can snying po yin no/ /rgyal po yin no/ /rgyal po chen po khyod rang gi stan ji lta ba la 'dug shig /de nas ma ga d+hA'i rgyal po bzo sbyangs gzugs can snying pos bcom ldan 'das kyi zhabs gnyis la mgo bos phyag
83b2(mdo sde): byas te phyogs gcig tu 'dug go/ /ma ga d+hA'i bram ze dang / khyim bdag kha cig ni bcom ldan 'das kyi zhabs gnyis la mgo bos phyag byas te/ phyogs gcig tu 'khod do/ /kha cig ni bcom ldan 'das dang lhan cig mngon du yang dag par dga' ba dang /
83b3(mdo sde): yang dag par mgu bar 'gyur ba'i gtam rnam pa sna tshogs byas te phyogs gcig tu 'khod do/ /kha cig ni bcom ldan 'das gang na ba de logs su thal mo sbyar ba btud de 'khod do/ /kha cig gis ni bcom ldan 'das rgyang ring po nas mthong nas cang mi smra bar phyogs
83b4(mdo sde): gcig tu 'khod do/ /de'i tshe tshe dang ldan pa lteng rgyas 'od srung 'khor dang bcas te de nyid du 'dus shing 'dug par gyur to/ /de nas ma ga d+hA'i bram ze dang / khyim bdag rnams 'di snyam du sems te/ ci dge sbyong chen po lteng rgyas 'od srung ral pa can gyi tshangs par spyod pa la
83b5(mdo sde): spyad dam/ 'on te lteng rgyas 'od srung ral pa can dge sbyong chen po'i tshangs par spyad pa la spyod snyam mo/ /de nas bcom ldan 'das kyi thugs kyis ma ga d+hA'i bram ze dang / khyim bdag rnams kyi sems mkhyen nas tshe dang ldan pa lteng rgyas 'od srung ral pa can la tshigs su
83b6(mdo sde): bcad pa'i dbyangs kyis dri ba rmas pa/ lteng rgyas gnas pa khyod 'dir ci mthong na/ /me spangs nas ni brtul shugs 'di dag spyod/ khyod kyis ji ltar me yi mchod spangs pa/ /don de 'od srung nga la smra bar gyis/ /lteng rgyas 'od srung gis gsol pa/ 'di na
83b7(mdo sde): kha cig zas skom de bzhin ro/ /'dod pa dag dang bud med kho na smra/ /de dag phung po'i dri mar rab mthong ste/ /des bdag mchod sbyin mi dga' bsreg blugs min/ /khyod ni 'dod dang bza' dang btung ba dang / /de bzhin ro la yid ni mi dga' na/ /lha mi 'jig rten la
84a1(mdo sde): ci khyod kyi yid/ /dga' ba yin nam 'od srung dri yis smros/ /phung po ma mchis zhi ba ci ma mchis/ /'dod sred ma chags gzhan du 'gyur ma mchis/ /gzhan gyis mi bkri'i go 'phang mchog mthong ste/ /des bdag mchod sbyin mi dga' bsreg blugs
84a2(mdo sde): min/ /go 'phang mi nyams mchog ni ma mthong bas/ /mchod sbyin brtul zhugs dang ni zhugs dag gis/ /grol snyam bdag gi yid ni rmongs gyur te/ /dmus long gyur nas skye shi'i rjes bzhin mthong / /skyob pa gtso bo mchog gis legs bshad pa/ /go 'phang
84a3(mdo sde): 'dus ma byas te bzod mthong na/ /thub pa gau tam rnam par 'dren khyod ni/ /skye bo phal chen don brtson bden la zhugs/ /bcom ldan 'das kyis bka' stsal pa/ khyod kyis rtogs pa legs rtogs te/ /khyod kyis nyes par bsams ma yin/ /rab tu phye
84a4(mdo sde): ba'i chos rnams las/ /gtso bo gang yin de blangs so/ /'od srung 'khor skyo bskyed cig /de nas tshe dang ldan pa lteng rgyas 'od srung bcom ldan 'das kyis skabs phye nas ji ltar sems mnyam par bzhag na rang gi stan gyi nang du mi snang bar gyur to/ /shar phyogs
84a5(mdo sde): kyi steng gi bar snang la mngon par 'phags nas spyod lam rnam pa bzhi byed de/ snga ma bzhin du phyogs bzhir rdzu 'phrul gyi cho 'phrul rnam pa bzhi bstan nas rdzu 'phrul mngon par 'du bya ba dag bsdus te bla gos phrag pa gcig tu gzar nas pus mo g.yas pa'i lha nga sa la
84a6(mdo sde): btsugs te bcom ldan 'das gang na ba de logs su thal mo sbyar ba btud nas bcom ldan 'das la 'di skad ces gsol to/ /bcom ldan 'das ni bdag gi ston pa lags so/ /bdag ni bcom ldan 'das kyi nyan thos lags so/ /bcom ldan 'das ni bdag gi ston pa
84a7(mdo sde): lags so/ /bdag ni bcom ldan 'das kyi nyan thos lags so/ /'od srung de de bzhin no/ /de de bzhin te/ 'od srung nga ni khyod kyi ston pa yin no/ /khyod ni nga'i nyan thos yin no/ /'od srung nga ni khyod kyi ston pa yin no/ /khyod ni nga'i nyan thos yin no/ /'od srung khyod rang gi stan ji
84b1(mdo sde): lta ba la 'dug shig / de nas tshe dang ldan pa lteng rgyas 'od srung gis bcom ldan 'das kyi zhabs gnyis la mgo bos phyag byas te phyogs gcig tu 'dug go/ /de nas ma ga d+hA'i bram ze dang khyim bdag rnams 'di snyam du sems te/ dge sbyong chen po ni lteng rgyas 'od srung ral
84b2(mdo sde): pa can gyi tshangs par spyod pa la mi spyod kyi lteng rgyas 'od srung ral pa can nyid ni dge sbyong chen po'i tshangs par spyod pa la spyod do snyam mo/ /de nas bcom ldan 'das kyis ma ga d+hA'i rgyal po bzo sbyangs gzugs can snying po la bka' stsal pa/ rgyal po chen po gzugs la skye ba yang yod/
84b3(mdo sde): 'jig pa yang yod/ de'i skye ba dang 'jig pa yang rig par bya'o/ /rgyal po chen po tshor ba dang / 'du shes dang / 'du byed dang / rnam par shes pa la skye ba yang yod/ 'jig pa yang yod de/ /de'i skye ba dang / 'jig pa yang rig par bya'o/ /rgyal po chen po yang
84b4(mdo sde): rigs kyi bus gzugs kyi skye ba dang 'jig pa'i chos nyid rig nas gzugs de yongs su shes so/ /rgyal po chen po rigs kyi bus tshor ba dang / 'du shes dang / 'du byed dang / rnam par shes pa'i skye ba dang / 'jig pa'i chos nyid rig nas rnam par shes pa de yongs su
84b5(mdo sde): shes so/ /rgyal po chen po rigs kyi bus gzugs yongs su shes na gzugs la bdag gam bdag gir khas mi len na mi 'dzin lhag par mi gnas mngon par zhen par mi byed do/ /rgyal po chen po rigs kyi bus tshor ba dang / 'du shes dang / 'du byed dang / rnam par
84b6(mdo sde): shes pa yongs su shes na bdag gam bdag gir khas mi len na mi 'dzin lhag par mi gnas mngon par zhen par mi byed do/ /rgyal po chen po rigs kyi bus gzugs la bdag gam bdag gir khas mi len/ mi 'dzin/ lhag par mi gnas/ mngon par zhen par mi byed na
84b7(mdo sde): tshad med cing grangs med pa'i mya ngan las 'das pa yin no zhes smra'o/ /rgyal po chen po rigs kyi bus tshor ba dang / 'du shes dang / 'du byed dang / rnam par shes pa la bdag gam bdag gir khas mi len mi 'dzin/ lhag par mi gnas/ mngon par zhen par
85a1(mdo sde): mi byed na tshad med cing grangs med pa'i mya ngan las 'das pa yin no zhes smra'o/ /de nas ma ga d+hA'i bram ze dang khyim bdag rnams 'di snyam du sems te/ gal te gzugs bdag ma yin/ tshor ba dang / 'du shes dang / 'du byed dang / rnam par shes pa
85a2(mdo sde): bdag ma yin na/ 'o na bdag gam/ sems can nam/ srog gam/ skye ba po'am/ gso ba po'am/ gang zag gam/ shed las skyes sam/ shed bu'am/ byed pa po'am/ byed du 'jug pa po'am/ shes pa po'am/ kun nas shes pa po'am/ slong
85a3(mdo sde): ba po'am/ kun nas slong ba po'am/ smra ba po'am/ kun nas smra ba po'am/ tshor ba po'am/ kun nas tshor ba po gang yin pa nam yang ma byung 'byung bar mi 'gyur zhing da ltar yang yod pa gang gis de dang der dge ba dang / sdig pa'i las byas pa rnams kyi rnam
85a4(mdo sde): par smin pa so sor nyams su myong zhing gang gis phung po 'di bor te phung po gzhan dang nying mtshams sbyor ba de su zhig yin par 'gyur snyam mo/ /de nas bcom ldan 'das kyi thugs kyis ma ga d+hA'i bram ze dang khyim bdag rnams kyi sems mkhyen nas dge slong rnams la
85a5(mdo sde): bka' stsal pa/ dge slong dag bdag bdag ces bya ba ni byis pa so so'i skye bo thos pa dang mi ldan pas btags pa'i rjes su ltung ba yin te/ 'di la bdag ce'am/ bdag gi med kyi dge slong dag skye ba na sdug bsngal 'di skye zhing 'gag pa na yang sdug bsngal
85a6(mdo sde): 'di 'gag go/ /skye ba na 'du byed rnams skye zhing 'gag pa na'ang 'du byed rnams 'gag par 'gyur te/ rgyu de dang rkyen de la brten nas sems can rnams kyi 'du byed kyi rgyud 'jug go/ /dge slong dag de bzhin gshegs pas 'du byed kyi nying mtshams sbyor ba
85a7(mdo sde): thugs su chud nas sems can rnams kyi 'chi 'pho dang skye ba 'dogs par mdzad de/ /dge slong dag ngas lha'i spyan rnam par dag pa'i mi las 'das pas sems can rnams kyi 'chi 'pho zhes bya ba nas/ bde 'gro mtho ris kyi 'jig rten du lha rnams su skye bar 'gyur ro/ /
85b1(mdo sde): zhes bya bar mkhyen to zhes bya ba'i bar du gong ma bzhin no/ /dge slong dag ngas de ltar mkhyen cing de ltar gzigs pas nga 'di skad ces bdag gam/ sems can nam zhes bya ba nas tshor ba po zhes bya ba'i bar gong ma bzhin du ste/ gang nam yang ma byung 'byung bar mi 'gyur
85b2(mdo sde): zhing da ltar yang yod pa ma yin pas gang gis de dang der sdig pa'i las byas pa rnams kyi rnam par smin pa so sor nyams su myong zhing gang gis phung po 'di bor te phung po gzhan dang nying mtshams sbyor ba de chos su brdar btags pa ma gtogs pa 'di yin no zhes mi gsung ngo / /
85b3(mdo sde): de la chos kyi brdar btags pa ni 'di yin te/ 'di lta ste/ 'di yod pas 'di yod/ 'di skyes pas 'di skye ba ste/ 'di lta ste/ ma rig pa'i rkyen gyis 'du byed/ 'du byed kyi rkyen gyis rnam par shes pa/ rnam par shes pa'i rkyen gyis ming dang gzugs/
85b4(mdo sde): ming dang gzugs kyi rkyen gyis skye mched drug /skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen gyis srid pa/ srid pa'i rkyen gyis skye ba/ skye ba'i rkyen gyis rga shi
85b5(mdo sde): dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung ste/ de ltar sdug bsngal gyi phung po chen po 'ba' zhig po 'di 'byung bar 'gyur ro/ /'di lta ste/ 'di med pas 'di med la/ 'di 'gags pas 'di
85b6(mdo sde): 'gag par 'gyur te/ 'di lta ste/ ma rig pa 'gags pas 'du byed 'gag /'du byed 'gags pas rnam par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag /skye mched
85b7(mdo sde): drug 'gags pas reg pa 'gag / reg pa 'gags pas tshor ba 'gag /tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba 'gag /skye ba 'gags pas rga shi dang mya ngan
86a1(mdo sde): dang / smre sngags 'don pa dang sdug bsngal ba dang yid mi bde ba dang / 'khrug pa rnams 'gags te/ /de ltar na sdug bsngal gyi phung po chen po 'ba' zhig po 'di 'gag par 'gyur ro/ /dge slong dag 'du byed rnams ni sdug bsngal lo/ /mya ngan las
86a2(mdo sde): 'das pa ni zhi ba'o/ /rgyu kun 'byung bas sdug bsngal kun 'byung zhing rgyu 'gags pas sdug bsngal 'gag ste/ rgyun bcad pas mi 'byung zhing nying mtshams sbyor ba med pas 'gags pa 'di nyid ni sdug bsngal gyi mtha' yin no/ /dge slong dag de la yongs su mya ngan las
86a3(mdo sde): 'das pa gang zhe na/ gzhan med kyi sdug bsngal 'gag pa gang yin pa de ni nye bar zhi ba/ de ni bsil bar gyur pa/ de ni nub pa ste/ dge slong dag zhi ba'i gnas ni 'di yin te/ 'di lta ste/ phung po thams cad spangs pa sred pa zad pa 'dod chags dang bral ba 'gags
86a4(mdo sde): pa mya ngan las 'das pa yin no/ /de nas bcom ldan 'das kyis yang ma ga d+hA'i rgyal po bzo sbyangs gzugs can snying po la lan gnyis su bka' stsal pa/ rgyal po chen po ji snyam du sems/ gzugs rtag gam mi rtag /btsun pa 'di ni mi rtag lags so/ /
86a5(mdo sde): mi rtag pa gang yin pa de sdug bsngal yin nam/ sdug bsngal ma yin/ btsun pa 'di ni sdug bsngal lags so/ /mi rtag pa sdug bsngal ba 'gyur ba'i chos can gang yin pa de la ci ga 'phags pa'i nyan thos thos pa dang ldan pa 'di ni bdag yin no/ /bdag ni 'di yin
86a6(mdo sde): no/ /'di ni bdag gi bdag go zhes bdag tu khas len par byed dam/ btsun pa ma lags so/ /rgyal po chen po ji snyam du sems/ tshor ba dang / 'du shes dang / 'du byed dang / rnam par shes pa rtag gam mi rtag /btsun pa 'di ni mi rtag lags so/ /mi
86a7(mdo sde): rtag pa gang yin pa de sdug bsngal yin nam sdug bsngal ma yin/ btsun pa 'di ni sdug bsngal lags so/ /mi rtag pa sdug bsngal bar 'gyur ba'i chos can gang yin pa de la ci ga 'phags pa'i nyan thos thos pa dang ldan pa 'di ni bdag yin no/ /bdag ni 'di yin no/ /
86b1(mdo sde): 'di ni bdag gi bdag go zhes bdag tu khas len par byed dam/ btsun pa ma lags so/ /rgyal po chen po de lta bas na khyod kyis gzugs gang ci yang rung / 'das pa'am/ ma 'ongs pa'am/ da ltar byung ba'am/ nang gi'am/ phyi'i 'am/ ngan pa'am/ gya nom
86b2(mdo sde): pa'am/ gang dag thag ring ba'am/ gang dag thag nye ba yang rung ste/ de thams cad la 'di ni bdag ma yin no/ /bdag ni 'di ma yin no/ /'di ni bdag gi bdag ma yin no zhes de bzhin du yang dag pa'i shes rab kyis ji lta ba bzhin du blta bar bya'o/ /rgyal po
86b3(mdo sde): chen po de lta bas na khyod kyis tshor ba dang / 'du shes dang / 'du byed gang ci yang rung ba dang / rnam par shes pa gang ci yang rung ba 'das pa'am/ ma 'ongs pa'am/ da ltar byung ba'am/ nang gi'am/ phyi'i 'am/ rags pa'am/ phra ba'am/ ngan
86b4(mdo sde): pa'am/ gya nom pa'am/ gang dag thag ring ba'am/ gang dag thag nye ba yang rung ste/ de dag thams cad la 'di ni bdag ma yin no/ /bdag ni 'di ma yin no/ /'di ni bdag gi bdag ma yin no zhes de bzhin du yang dag pa'i shes rab kyis ji lta ba bzhin du
86b5(mdo sde): blta bar bya'o/ /rgyal po chen po 'phags pa nyan thos thos pa dang ldan pa de ltar mthong ba ni gzugs la yang yid 'byung bar 'gyur ro/ /tshor ba dang / 'du shes dang / 'du byed dang / rnam par shes pa la yang yid 'byung bar 'gyur ro/ /yid byung na 'dod chags
86b6(mdo sde): dang 'bral lo/ /'dod chags dang bral na rnam par grol bar 'gyur ro/ /rnam par grol na bdag gi skye ba zad do/ /tshangs par spyod pa bsten to/ /bya ba byas so/ /srid pa 'di las gzhan mi shes so zhes rnam par grol ba'i ye shes mthong bar 'gyur ro/ /chos
86b7(mdo sde): kyi rnam grangs 'di bshad pa na ma ga d+hA'i rgyal po bzo sbyangs gzugs can snying po dang / lha brgyad khri dang / ma ga d+hA'i bram ze dang / khyim bdag 'bum phrag du ma chos rnams la chos kyi mig rdul med cing dri ma dang bral ba skyes so/ /de nas ma ga d+hA'i rgyal po bzo
87a1(mdo sde): sbyangs gzugs can snying pos chos mthong ba dang / chos thob pa dang / chos rig pa dang / chos kyi gting slebs pa dang / som nyi las rgal ba dang / the tsom las rgal ba dang / gzhan gyi dring mi 'jog pa dang / gzhan gyis mi bkri ba dang /
87a2(mdo sde): ston pas bstan pa'i chos rnams la mi 'jigs pa thob nas stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to/ /btsun pa bdag ni 'phags so/ /mngon
87a3(mdo sde): par 'phags so/ /bdag btsun pa bcom ldan 'das dang / chos dang / dge slong gi dge 'dun la skyabs su mchi lags kyis dge bsnyen du gzung du gsol/ deng slan chad ji srid 'tsho'i bar du srog dang yang bsdos te skyabs su mchi bar mngon par dad lags so/ /
87a4(mdo sde): bcom ldan 'das bdag bcom ldan 'das dang / dge slong gi dge 'dun du bcas pa la ji srid 'tsho'i bar du na bza' chos gos dang / bsod snyoms dang / gzims cha dang / snyun dpyad kyi rkyen sman gyi yo byad rnams kyis bsnyen bkur bgyid lags na/
87a5(mdo sde): bcom ldan 'das rgyal po'i khab tu gshegs su gsol/ bcom ldan 'das rgyal po'i khab kyi ma ga d+hA'i rgyal po bzo sbyangs gzugs can snying po la cang mi gsung bas gnang ngo / /de nas ma ga d+hA'i rgyal po bzo sbyangs gzugs can snying pos bcom ldan 'das
87a6(mdo sde): cang mi gsung bas gnang bar rig nas bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas song ngo / /de nas bcom ldan 'das ma ga d+hA nas ljongs rgyu zhing gshegs pa dang rgyal po'i khab tu byon nas rgyal po'i khab bya ka lan
87a7(mdo sde): da ka gnas pa na bzhugs so/ /de'i tshe rgyal po'i khab na mu stegs yang dag rgyal ba can zhes bya ba skyes nas ring po ma lon par de rnams kyi ston pa dus byas par gyur pa dang / de rnams kyi nang na nye rgyal dang / pang nas skyes zhes bya ba gnyis tshogs yongs su sdud pa
87b1(mdo sde): dang / tshogs kyi 'dren par gyur pa gang yin pa de yongs su 'dren pa na de gnyis kyis 'di ltar yu bu cag las gcig gis bdud rtsi sngar rnyed kyang de gcig la gcig smra bar bya'o zhes dam bca' ba byas so/ /de nas tshe dang ldan pa rta thul snga dro sham thabs bgos/
87b2(mdo sde): lhung bzed dang / chos gos thogs te 'gro ba dang / ldog pa dang / cung zad lta ba dang / rnam par lta ba dang / bskum pa dang / brkyang ba dang / snam sbyar dang / chos gos dang / lhung bzed thogs pa mdzes pas rgyal po'i khab tu bsod snyoms
87b3(mdo sde): la zhugs so/ /de'i tshe na kun tu rgyu nye rgyal rgyal po'i khab tu bya ba zhig gi phyir spyod yul du zhugs pas tshe dang ldan pa rta thul 'gro ba dang / ldog pa dang / cung zad lta ba dang / rnam par lta ba dang / bskum pa dang / brkyang ba dang / snam sbyar dang / chos gos dang /
87b4(mdo sde): lhung bzed thogs pa mdzes pas rgyal po'i khab na bsod snyoms la rgyu ba thag ring po kho nas mthong ngo / /mthong nas kyang 'di snyam du sems te/ rgyal po'i khab 'dir rab tu byung ba ji snyed lhags shing gnas pa dag las 'di lta ste/ rab tu byung ba 'di'i spyod
87b5(mdo sde): lam 'di lta bu ni bdag gis sngon chad 'ga' yang ma mthong gis ma la bdag de'i gan du song ste/ dge slong khyed kyi ston pa ni gang yin/ gang gi phyir ni rab tu byung / su'i chos la ni dga' zhes dri'o snyam du rig nas lam po che rub pa zhig na 'gro ba dang ldog pas shas
87b6(mdo sde): cher sdod cing 'dug go/ /de nas tshe dang ldan pa rta thul kun tu rgyu nye rgyal ga la ba der song ngo / /de nas kun tu rgyu nye rgyal gyis tshe dang ldan pa rta thul la 'di skad ces smras so/ /dge slong khyod kyi ston pa ni gang yin/ gang gi phyir ni rab tu byung / su'i chos la ni dga'/ tshe
87b7(mdo sde): dang ldan pa shAkya'i sras kyi dge sbyong gau ta ma shAkya'i rigs las skra dang kha spu bregs nas gos ngur smrig dag bgos te dad pa yang dag pa kho nas khyim nas khyim med par rab tu byung ba zhig yod de/ /de bla na med pa yang dag par rdzogs pa'i byang chub mngon par rdzogs par
88a1(mdo sde): sangs rgyas nas kho bo'i ston pa ni bcom ldan 'das de yin no/ /kho bo de'i phyir rab tu byung ngo / /kho bo de'i chos la dga'o/ /dge slong de'i phyir chos ston cig /tshe dang ldan pa kho bo ni na gzhon pa dang / rab tu byung ba gsar pas de'i phyir kho bos
88a2(mdo sde): bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de'i bstan pa rgya cher yang dag par rab tu bstan par sla ba ma yin te/ 'on kyang 'di ltar de'i don bstan par bya'o/ /dge slong kho bo la ni don dgos kyi chig ni shin
88a3(mdo sde): tu mang pos kyang ci bya ste/ khyod kyis don mang yang rung nyung yang rung ston cig /de nas tshe dang ldan pa rta thul gyis de'i tshe tshigs su bcad pas smras pa/ chos rnams gang dag rgyu las byung ba dang / /de yi rgyu dang de 'gog gang yin pa'ang / /de bzhin
88a4(mdo sde): gshegs pa nyid kyis bka' stsal te/ /de skad gsung pa'i tshul can dge sbyong che/ /chos kyi rnam grangs 'di bshad pa na/ kun tu rgyu nye rgyal chos rnams la chos kyi mig rdul med cing dri ma dang bral ba skyes so/ /de nas kun tu rgyu nye rgyal chos mthong ba dang / chos
88a5(mdo sde): thob pa dang / chos rig pa dang / chos kyi gting slebs pa dang / som nyi las rgal ba dang / the tsom las rgal ba dang / gzhan gyi dring mi 'jog pa dang / gzhan gyis mi bkri ba dang / ston pas bstan pa'i chos rnams la mi 'jigs pa thob nas ro stod
88a6(mdo sde): bsrang nas lag pa g.yas pa brkyang ste/ tshe dang ldan pa rta thul ga la ba de logs su thal mo sbyar ba btud de de'i tshe tshigs su bcad pa smras pa/ skyob pa rnams kyi chos 'di yin/ /bskal pa bye ba khrag khrig tu/ /sngon chad ma mthong ma thos pa/ /'chi med mya ngan med
88a7(mdo sde): pa yi/ /go 'phang 'di la rjes su rtogs/ /tshe dang ldan pa bcom ldan 'das de da lta ga la bzhugs/ tshe dang ldan pa rgyal po'i khab na 'od ma'i tshal ka lan dka'i gnas 'di nyid na'o/ /de nas kun tu rgyu nye rgyal tshe dang ldan pa rta thul gyis smras pa la mngon par bstod
88b1(mdo sde): pa dang rjes su yi rang ba byas te/ tshe dang ldan pa rta thul gyi rkang pa gnyis la mgo bos phyag 'tshal nas tshe dang ldan pa rta thul la lan gsum bskor ba byas te song nas kun tu rgyu pang nas skyes ga la ba der song ngo / /kun tu rgyu pang nas skyes kyis kun tu rgyu nye rgyal thag ring po
88b2(mdo sde): kho na nas mthong ngo / /mthong nas kyang kun tu rgyu nye rgyal la 'di skad ces smras so/ /tshe dang ldan pa khyod kyi dbang po rnams ni rnam par dngas/ bzhin gyi mdog ni yongs su dag pags pa'i mdog ni yongs su dkar na khyod kyis bdud rtsi rnyed dam/ tshe dang ldan pa
88b3(mdo sde): rnyed do/ /tshe dang ldan pa de'i phyir chos ston cig /de nas kun tu rgyu nye rgyal gyis de'i tshe tshigs su bcad pa smras pa/ chos rnams gang dag rgyu las byung ba dang / /de yi rgyu dang de 'gog gang yin pa/ /de bzhin gshegs pa nyid kyis bka' stsal te/ /de skad
88b4(mdo sde): gsung pa'i tshul can dge sbyong che/ /tshe dang ldan pa da dung yang lan cig rjod cig /tshe dang ldan pa brjod par bya'o/ /chos rnams gang dag rgyu las byung ba dang / /zhes pa la sogs pa snga ma bzhin no/ /chos kyi rnam grangs 'di bshad pa na kun tu rgyu pang nas skyes
88b5(mdo sde): chos rnams la chos kyi mig rdul med cing dri ma dang bral ba skyes so/ /de nas kun tu rgyu pang nas skyes chos mthong ba dang / chos thob pa dang / chos rig pa dang / chos kyi gting slebs pa dang / som nyi las rgal ba dang / the tsom las rgal ba dang /
88b6(mdo sde): gzhan gyi dring mi 'jog pa dang / gzhan gyis mi bkri ba dang / ston pas bstan pa'i chos rnams la mi 'jigs pa thob nas ro stod bsrang nas lag pa g.yas pa brkyang ste/ kun tu rgyu nye rgyal ga la ba de logs su thal mo sbyar ba btud de de'i tshe tshigs su
88b7(mdo sde): bcad pa smras pa/ skyob pa rnams kyi chos 'di yin/ /bskal pa bye ba khrag khrig tu/ /sngon chad ma mthong ma thos pa/ /'chi med mya ngan med pa yi/ /go 'phang 'di la rjes su rtogs/ /tshe dang ldan pa bcom ldan 'das de da lta ga la bzhugs/ tshe dang ldan pa
89a1(mdo sde): rgyal po'i khab 'od ma'i tshal ka lan dka'i gnas 'di nyid na'o/ /tshe dang ldan pa tshur shog /bcom ldan 'das de'i spyan sngar tshangs par spyod pa spyad par bya'o/ /tshe dang ldan pa de'i phyir je 'khor la blta bar bya ste/ bdag cag lta bu mi grags pa
89a2(mdo sde): dang ldan pa/ shes par gyur pa dag gis 'khor la blta ba ni legs pa yin no/ /de nas kun tu rgyu nye rgyal dang / pang nas skyes gnyis kyis bram ze'i khye'u rnams la smras pa/ bram ze'i khye'u rnams shes par gyis shig /kho bo cag gnyis ni bcom ldan
89a3(mdo sde): 'das kyi spyan sngar tshangs par spyad pa spyod par byed na khyed cag ji ltar byed/ mkhan po gnyis bdag cag cung zad ci 'tshal ba gang lags pa de dag thams cad mkhan po gnyis las brten nas 'tshal ba lags na/ gal te mkhan po gnyis bcom ldan 'das kyi spyan
89a4(mdo sde): sngar tshangs par spyad pa spyod na/ bdag cag kyang mkhan po gnyis rab tu byung ba'i rjes su rab tu 'byung bar bgyi'o/ /bram ze'i khye'u rnams de'i dus la bab par shes par gyis shig /de nas kun tu rgyu nye rgyal dang / pang nas skyes gnyis 'khor nyis brgya lnga
89a5(mdo sde): bcu lnga bcu dang / bcom ldan 'das ga la ba der dong ngo / /de'i tshe na bcom ldan 'das dge slong gi 'khor brgya phrag du ma'i gung la chos ston cing bzhugs so/ /bcom ldan 'das kyis kun tu rgyu nye rgyal dang / pang nas skyes gnyis thag ring po kho nas gzigs
89a6(mdo sde): so/ /gzigs nas kyang dge slong rnams la bka' stsal pa/ dge slong dag khyod kyis grogs po'i tshogs yongs su sdud pa/ tshogs yongs su 'dren pa/ tshogs kyi mdun nas 'ong ba 'di lta ste/ nye rgyal dang / pang nas skyes gnyis mthong ngam/ btsun
89a7(mdo sde): pa mthong ngo / /'di gnyis ni nyan thos zung dang / zung gi mchog dang / zung bzang por gyur te/ gcig ni rdzu 'phrul dang ldan pa rnams kyi mchog tu 'gyur la/ cig shos ni shes rab dang ldan pa rnams kyi mchog tu 'gyur ro/ /de nas dge slong zhig gis
89b1(mdo sde): de'i tshe tshigs su bcad pa smras pa/ ston pa dgongs yul mtha' yas pa/ /skyes bu'i dbang po mkhyen mthar byon/ /bcom ldan srid pa mthar mdzad pas/ /grogs po nye rgyal pang nas skyes/ /'od ma'i tshal du ma phyin par/ /de ltar mchi ba gzigs gyur nas/ /
89b2(mdo sde): tshogs mchog dbus su de gnyis ni/ /'di gnyis nga yi nyan thos kyi/ /zung mchog 'gyur zhes des bstan te/ /gcig ni rdzu 'phrul ldan pa'i mchog /cig shos shes rab ldan pa yi/ /mchog tu 'gyur bar lung bstan mdzad/ /de nas kun tu rgyu nye rgyal dang /
89b3(mdo sde): pang nas skyes gnyis bcom ldan 'das ga la ba der dong ste phyin nas bcom ldan 'das kyi zhabs gnyis la mgo bos phyag 'tshal te bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu byung ba dang /
89b4(mdo sde): bsnyen par rdzogs pa dge slong gi dngos por gnang na bdag cag bcom ldan 'das kyi spyan sngar tshangs par spyod pa spyad par bgyi'o/ /bcom ldan 'das kyis de gnyis la dge slong tshur shog ces bya bas rab tu byung zhing dge slong dag tshur shog /tshangs par spyad pa spyod cig
89b5(mdo sde): ces bka' stsal pa dang / de dag bcom ldan 'das kyi bka'i mjug kho nar skra byi ba dang / snam sbyar gyon par gyur te lag na lhung bzed thogs pa skra dang kha spu zhag bdun skyes pa tsam dang / dge slong bsnyen par rdzogs nas lo brgya lon pa'i spyod lam lta bur gnas
89b6(mdo sde): par gyur to/ /yang smras pa/ de bzhin gshegs pas tshur shog bka' stsal pas/ /skra byi snam sbyar gyon pa'i lus ldan zhing / /mod la dbang po rab zhir gnas gyur te/ /sangs rgyas dgongs pas lus gzugs bkab par gyur/ /de nas dge slong rab tu mang po dag
89b7(mdo sde): snga dro sham thabs bgos/ lhung bzed dang chos gos thogs te/ rgyal po'i khab tu bsod snyoms la zhugs pa dang / de nas rgyal po'i khab kyi mi gang dag yang dag rgyal ba can gyi mu stegs can gyi gnas rab tu byung zhing bsnyen par rdzogs nas ring po ma lon pas yid ma
90a1(mdo sde): rangs shing mngon par mi dga' ba de dag gis dge slong de dang de dag mthong nas co 'dri zhing tshigs su bcad pa smras pa/ sangs rgyas ma ga d+hA dag gi/ /grong mchog rgyal po'i khab gshegs pas/ /yang dag rgyal ba'i kun khrid na/ /phyin chad ci zhig
90a2(mdo sde): bkri bar bya/ /des dge slong rnams spa gong zhing mi dga' ba dang / mi 'jigs pa med par gyur to/ /de nas dge slong rab tu mang po dag rgyal po'i khab tu bsod snyoms rgyus nas zas kyi bya ba byas te/ phyi dro bsod snyoms mi len pas lhung bzed dang chos gos mkhos su
90a3(mdo sde): phab nas/ rkang pa gnyis bkrus te/ sdug bsngal zhing yid mi bde bas bcom ldan 'das ga la ba der dong ste phyin nas bcom ldan 'das kyi zhabs gnyis la mgo bos phyag 'tshal te phyogs gcig tu 'khod do/ /phyogs gcig tu 'khod nas bcom ldan 'das la dge
90a4(mdo sde): slong rab tu mang po dag gis 'di skad ces gsol to/ /btsun pa 'di na bdag cag dge slong rab tu mang po dag snga dro sham thabs 'tshal/ lhung bzed dang chos gos dag thogs te/ rgyal po'i khab tu bsod snyoms la zhugs pa dang / de nas rgyal po'i khab kyi mi gang dag
90a5(mdo sde): yang dag rgyal ba can gyi mu stegs can gyi gnas nas rab tu byung zhing bsnyen par rdzogs nas ring po ma lags pas yid ma rangs shing mngon par mi dga' ba de dag gis dge slong de dang / de dag mthong nas co 'dri zhing tshigs su bcad pa smras pa/ sangs rgyas ma ga d+hA dag
90a6(mdo sde): gi/ grong mchog rgyal po'i khab gshegs pas/ /yang dag rgyal ba'i kun khrid na/ /phyin chad ci zhig bkri bar bya/ /zhes mchi nas des bdag cag rnams spa gong zhing mi dga' ba dang / mi 'jigs pa ma mchis par gyur to/ /bcom ldan 'das kyis bka' stsal pa/
90a7(mdo sde): dge slong dag rgyal po'i khab kyi mi de skad zer ba rnams la 'di skad ces/ 'di la dpa' chen bde gshegs dag /dam pa'i chos kyis khrid mdzad de/ /de dag chos kyis khrid mdzad la/ /mkhas pa su zhig mi bzod byed/ /ces brjod na rgyal po'i khab kyi mi de skad zer ba
90b1(mdo sde): rnams kyi rlom pa tsam mam/ spobs pa tsam gang yan pa de thams cad kyi thams cad du med par gyur to/ /de nas dge slong rab tu mang po dag snga dro sham thabs bgos/ lhung bzed dang chos gos thogs te rgyal po'i khab tu bsod snyoms la zhugs pa dang / de nas rgyal po'i khab kyi mi gang dag
90b2(mdo sde): yang dag rgyal ba can gyi mu stegs can gyi gnas nas rab tu byung zhing bsnyen par rdzogs nas ring po ma lon pas yid ma rangs shing mngon par mi dga' ba de dag gis dge slong de dang de dag mthong nas co 'dri zhing tshigs su bcad pa smras pa/ sangs rgyas ma ga d+hA dag gi /
90b3(mdo sde): grong mchog rgyal po'i khab gshegs pas/ /yang dag rgyal ba'i kun khrid na/ /phyin chad ci zhig bkri bar bya/ /de nas dge slong zhig gis de'i tshe tshigs su bcad pa smras pa/ 'di na dpa' chen bde gshegs dag /dam pa'i chos kyis khrid mdzad de/ /de dag chos kyis khrid
90b4(mdo sde): mdzad la/ /mkhas pa su zhig bzod mi byed/ /de skad ces smras pa dang / rgyal po'i khab kyi mi de skad zer ba rnams kyi rlom pa tsam mam/ spobs pa tsam gang yin pa de thams cad kyi thams cad du med par gyur to/ /de nas sangs rgyas bcom ldan 'das rgyal bu rgyal byed kyi tshal mgon
90b5(mdo sde): med zas sbyin gyi kun dga' ra ba na bzhugs so/ /ko sa la'i rgyal po gsal rgyal gyis rgyal po zas gtsang la spring yig bskur ba/ lha dgyes pa bskyed du gsol/ khyod kyi sras kyis bdud rtsi thob nas bdud rtsis 'gro ba tshim par byed do zhes spring ba rgyal po zas
90b6(mdo sde): gtsang gis thos nas pho nya btang ba las de de nyid du rab tu byung ste/ pho nya gang dang gang btang ba de dang de dag de nyid du legs par gsungs pa'i chos 'dul ba nyid la rab tu byung bar gyur to/ /rgyal po zas gtsang lag pa 'gram pa la gtad nas pho nya gang dang gang btang
90b7(mdo sde): ba de dang de dag de nyid du legs par gsungs pa'i chos 'dul ba nyid la rab tu byung ngo snyam nas sems khong du chud cing 'dug pa 'char kas mthong nas smras pa/ lha khyod ci'i slad du phyag la zhal gtad nas thugs mi dgyes shing bzhugs/ des smras pa/ 'char ka
91a1(mdo sde): gang gi tshe/ gzhon nu don thams cad grub pa dga' ba spyod pa de'i tshe kho bos spring yig skyel ba'i mi btang ba las de dag kho bo'i gan du 'ongs nas gzhon nu don thams cad grub pa bzhugs pa 'di dang 'dis bzhugs so/ /zhes smra'o/ /da ni kho bos spring yig skyel ba'i
91a2(mdo sde): mi btang na 'ga' yang phrin yig khyer te mi 'ong na ji ltar sems khong du chud par mi 'gyur/ 'char kas smras pa/ lha bdag mchis te bka' mchid 'tshal la slar mchi'o/ /rgyal po zas gtsang gis smras pa/ 'char ka gang dang gang song ba de dang de'i bstan pa phun sum
91a3(mdo sde): tshogs pa mthong nas de nyid du 'dug pas khyod kyang song na de nyid du 'dug par 'gyur ba'i gnas gang yin pa de yod do/ /'char kas smras pa/ lha slar mchis lags so/ /de nas rgyal po zas gtsang rang nyid kyis spring yig bris pa/ lhums su zhugs pa bzung nas su/ /
91a4(mdo sde): khyod ni bdag gis cher bskrun te/ /nyon mongs me rab 'bar bzhin du/ /rgyal ba ljon shing la bsten na/ /de nyid khyod kyi slob ma yi/ /yal ga lcug ma 'phel 'gyur bas/ gzhan ni bde bas dga' bar 'gyur/ /bdag ni sdug bsngal skal bar ldan/ /gzhan
91a5(mdo sde): yang gang gis khyod ni ljon shing lcug phran mtshungs tsam na/ /bdag gi bu ni 'di yin snyam nas chung nas bskrun bskrun te/ /bu gcig yul mis 'bras bu yongs su spyad pa thob gyur na/ /de la yon tan 'bras bu mi ster khyod la snying rje med/ /gang tshe thog ma bltam
91a6(mdo sde): pa na/ /nyid don bsgrubs nas gnyen rnams ni/ /shin tu che dang phan gdags zhes/ /khyod kyis dam bcas mdzad pas na/ /khyod kyis zhi gnas de brnyes na/ /bdag dang gnyen gyi tshogs rnams la/ /thugs brtses rjes su gzung mdzod de/ /gshegs
91a7(mdo sde): par dgongs pa mdzad du gsol/ /zhes spring ba'i yi ge 'char kas khyer nas chas te rim gyis mnyan yod du phyin pa dang / lam gyis dub pa ngal bsos nas bcom ldan 'das gang na ba der song ste phyin nas bcom ldan 'das rgyal po zas gtsang gis gsol ba'i
91b1(mdo sde): yi ge lags so/ /zhes bcom ldan 'das la yi ge phul ba dang / bcom ldan 'das nyid kyis bzhes nas bklags so/ /bklags nas yi ge mtha' gcig tu bzhag pa dang / 'char kas gsol pa/ bcom ldan 'das ci lags/ ser skya'i gzhir mi bzhud dam/
91b2(mdo sde): bcom ldan 'das kyis bka' stsal pa/ 'char ka 'dong ngo / /'char ka sngon bcom ldan 'das dang lhag par 'dris pa yin pas de sngon gyi 'dris pa kho nas gsol pa/ bcom ldan 'das gal te mi bzhud dang bdag gi mthus bkri bar bgyi lags so/ /de nas bcom
91b3(mdo sde): ldan 'das kyis byung ba 'di la tshigs su bcad de bka' stsal pa/ gang zhig yul gyi rgyal mor ma chags shing / /sred 'gas bkri ba yod pa ma yin pa'i/ /sangs rgyas spyod yul mtha' yas mnga' ba de/ /gzhi med na ni gang gi gzhi yis bkri/ /gang zhig
91b4(mdo sde): yul gyi rgyal mor ma chags shing / /sred 'gas bkri ba yod pa ma yin pa'i/ /sangs rgyas mtha' yas pa yi rtsal mnga' de/ /gzhi med na ni gang gi gzhi yis/ bkri/ /gang zhig bcom nas brtsegs pa med gyur cing / /'jig rten ma bcom yod
91b5(mdo sde): min pa/ /sangs rgyas spyod yul mtha' yas mnga' ba de/ /gzhi med na ni gang gi gzhi yis bkri/ /lan la spobs pa med nas gsol pa/ bcom ldan 'das mchi ste/ rgyal po zas gtsang ma la rig par bgyi'o/ /'char ka sangs rgyas kyi pho nya ni 'di
91b6(mdo sde): lta bu ma yin no/ /'char kas gsol pa/ bcom ldan 'das ci 'dra ba zhig lags/ rab tu byung ba yin gyis khyod kyang rab tu byung shig /bcom ldan 'das bdag gis rgyal po zas gtsang la slar mchi bar dam bcas lags so/ /bcom ldan
91b7(mdo sde): 'das kyis bka' stsal pa/ 'char ka rab tu byung la ji ltar dam bcas pa bzhin du gyis shig /'di ltar bcom ldan 'das sngon byang chub sems dpar gyur pa na yab dang / yum dang / mkhan po dang / slob dpon dang / bla ma dang / bla ma'i gnas lta bu
92a1(mdo sde): rnams kyis chos dang 'thun pa'i tshig lan 'ga' yang slar ma bzlog pas/ 'char kas gsol pa/ bcom ldan 'das gal te de lta na rab tu 'byung lags so/ /de nas bcom ldan 'das kyis tshe dang ldan pa shA ri'i bu la bka' stsal pa/
92a2(mdo sde): shA ri'i bu 'char ka 'di ni yun ring po'i don dang / phan pa dang / bde ba'i phyir rab tu phyung shig /btsun pa bka' bzhin 'tshal zhes tshe dang ldan pa shA ri'i bus bcom ldan 'das la mnyan nas 'char ka rab tu byung ste/ bsnyen par rdzogs par byas nas kun tu
92a3(mdo sde): spyod pa'i chos dag de la rgyas par smras nas/ 'char ka 'di ni khyod kyi bya ba yin te/ deng phan chad bud med dang lhan cig khang pa gcig tu nyal bar mi bya'o zhes bya bdag go/ /btsun pa bka' bzhin 'tshal zhes 'char kas tshe dang ldan pa shA ri'i bu'i rkang pa
92a4(mdo sde): gnyis la mgo bos phyag byas te song nas bcom ldan 'das gang na ba der song ste phyin pa dang bcom ldan 'das kyi zhabs gnyis la mgo bos phyag byas te/ bcom ldan 'das la 'di skad ces gsol to/ /bcom ldan 'das ser skya'i gzhir mchi lags so/ /
92a5(mdo sde): bcom ldan 'das kyis bka' stsal pa/ 'char ka song la khyod mod kho nar rgyal po'i khab tu ma 'jug par sgor sdod la shAkya'i dge slong 'ongs so zhes brjod par bya'o/ /gal te nang du spyon cig zer na 'jug par bya'o/ /zhugs nas gal te shAkya'i dge slong
92a6(mdo sde): gzhan yang yod dam zhes zer na/ yod do zhes brjod par bya'o/ /gal te gzhon nu don thams cad grub pa yang 'di 'dra zhing cha byad 'di 'dra 'am zhes 'dri na/ 'di 'dra zhing cha byad 'di 'dra'o zhes brjod par bya'o/ /khyod kyis rgyal po'i khab tu yang gnas
92a7(mdo sde): par mi bya'o/ /gal te gzhon nu don thams cad grub pa yang rgyal po'i khab tu gnas par mi byed dam zhes 'dri na/ mi bzhugs so/ /zhes brjod par bya'o/ /gal te gang du gnas par byed ces 'dri na/ dgon pa'am/ gtsug lag khang du'o zhes brjod
92b1(mdo sde): par bya'o/ /gal te gtsug lag khang ci 'dra zhes 'dri na/ rgyal bu rgyal byed kyi tshal gyi rnam pa bris te bstan par bya'o/ /gal te gzhon nu don thams cad grub pa byon nam zhes 'dri na/ byon no zhes brjod par bya'o/ /ji srid cig na byon zhes 'dri na/ zhag bdun
92b2(mdo sde): lon na'o zhes brjod par bya'o/ /des gsol pa/ bcom ldan 'das mchi lags so/ /bcom ldan 'das kyis bka' stsal pa song shig /sa bdag rnams ni tshig gis te/ /lha rnams bsams pas 'grub 'gyur zhing / /de bzhin bsam gtan
92b3(mdo sde): pa rnams kyi/ /sems bskyed pas ni thams cad 'grub/ /bcom ldan 'das kyis tshe dang ldan pa 'char ka de ji ltar skad cig de nyid la grong khyer ser skya'i gzhir song ba de ltar byin gyis brlabs pa dang / tshe dang ldan pa 'char ka bcom ldan 'das la dad pa
92b4(mdo sde): drag po skyes pa de rgyal po'i khab kyi sgor bsdad nas smras pa/ shes ldan dag rgyal po la shAkya'i dge slong mchis so zhes gsol cig /de rnams kyis smras pa/ ci shAkya'i dge slong gzhan dag kyang yod dam/ shes ldan dag yod do/ /de rnams kyis
92b5(mdo sde): rgyal po la smras pa/ shAkya'i dge slong mchis so/ /rgyal pos smras pa/ nang du thong shig /de nang du zhugs pa rgyal po zas gtsang gis mthong nas smras pa/ 'char ka rab tu byung ngam/ lha rab tu byung ngo / /khyod slar 'ong ngo zhes smras pa ma yin nam/
92b6(mdo sde): 'di ci yin/ 'char kas smras pa/ lha bcom ldan 'das kyis sangs rgyas kyi pho nya ni 'di lta bu ma yin no/ /zhes bka' stsal nas chos 'dul ba legs par gsungs pa'i phyir bdag rab tu byung mod kyi bdag rang gi dad pas kyang rab tu byung ngo / /rgyal
92b7(mdo sde): pos yan lag thams cad kyis 'khyud nas stan bshams pa nyid la 'dug tu bcug ste/ de'i don du chur btsags pa dang / 'bras bu btags pa gtsang sbra byas te zar bcug go/ /tshe dang ldan pa 'char ka mchog tu nye bar zhi ba dang / dul bar gnas pa
93a1(mdo sde): dang ldan zhing ji skad rjes su bstan pa'i cho gas yongs su longs spyod do/ /rgyal pos de la brtags nas ngo mtshar skyes te smras pa/ 'char ka ci gzhon nu don thams cad grub pa yang 'di 'dra bar nye bar zhi ba yin nam/ 'char kas smras pa/ lha bdag gi
93a2(mdo sde): dul ba dang nye bar zhi ba ni cung zad tsam lags so/ /dper ji lta bu ri rab dang yungs 'bru bzhin no/ /rgya mtsho dang rmig rjes bzhin no/ /nyi ma dang srin bu me khyer bzhin no/ /nam mkha' dang pad ma'i rtsa ba'i bu ga bzhin no/ /rgyal po zas gtsang gis smras pa/ 'char
93a3(mdo sde): ka gzhon nu don thams cad grub pa yang 'di 'dra zhing cha byad 'di 'dra'am/ lha 'di 'dra zhing cha byad kyang 'di 'dra'o/ /rgyal po zas gtsang brgya la nas sa la 'gyel ba dang / chu mang du btab nas dbugs slar phyung ste smras pa/ 'char ka gzhon nu don thams
93a4(mdo sde): cad grub pa byon nam/ 'char kas smras pa/ lha byon no/ /dus ji tsam na dgung bdun lon na'o/ /rgyal po zas gtsang gis blon po rnams la bsgo ba/ shes ldan gzhon nu don thams cad grub pa byon par 'gyur gyis/ rgyal po'i khab dang pho brang
93a5(mdo sde): byi dor byos shig / 'char kas smras pa/ bcom ldan 'das ni pho brang du bzhugs par mi mdzad do/ /rgyal pos smras pa/ gang du bzhugs/ 'char kas smras pa/ dgon pa'am/ gtsug lag khang du'o/ /rgyal po zas gtsang gis smras pa/
93a6(mdo sde): 'char ka gtsug lag khang ci 'dra ba yin/ tshe dang ldan pa 'char kas rgyal bu rgyal byed kyi tshal gyi rnam pa ri mor bris te bstan to/ /de nas rgyal pos blon po rnams la smras pa/ shes ldan dag n+ya gro d+hA'i kun dga' ra bar rgyal bu rgyal byed kyi tshal gyi rnam pa
93a7(mdo sde): gtsug lag khang chen po bcu drug dang / khang phran drug cu brtsig tu chug shig /lha bka' bzhin 'tshal zhes blon po rnams kyis rgyal po zas gtsang las mnyan nas n+ya gro d+hA'i kun dga' ra bar rgyal bu rgyal byed kyi tshal gyi rnam pa gtsug lag khang chen po bcu drug dang /
93b1(mdo sde): khang phran drug cu brtsig tu bcug go/ /de nas bcom ldan 'das kyis tshe dang ldan pa maud gal gyi bu chen po la 'di skad ces bka' stsal te/ maud gal gyi bu song la dge slong rnams la bcom ldan 'das ser skya'i gzhir gshegs te yab sras gdan 'dzom na/ khyod cag
93b2(mdo sde): las su zhig lta bar spro ba de chos gos dag long shig ces bsgo shig / btsun pa bka' bzhin 'tshal zhes tshe dang ldan pa maud gal gyi bu chen pos bcom ldan 'das las mnyan nas dge slong rnams la smras pa/ tshe dang ldan pa dag bcom ldan 'das ser skya'i gzhir gshegs
93b3(mdo sde): te/ yab sras gdan 'dzom na/ khyed cag las su lta bar spro ba de chos gos dag long shig ces bka' stsal to/ /de nas bcom ldan 'das dul ba 'khor dul ba/ zhi ba 'khor zhi ba/ grol ba 'khor grol ba/ dbugs phyin pa/ 'khor dbugs phyin pa/
93b4(mdo sde): rnam par dul ba 'khor rnam par dul ba/ dgra bcom pa 'khor dgra bcom pa/ 'dod chags dang bral ba 'khor 'dod chags dang bral ba/ mdzes pa 'khor mdzes pa/ khyu mchog ba lang gi tshogs kyis bskor ba lta bu/ glang po che glang po'i phrug gu'i
93b5(mdo sde): tshogs kyis bskor ba lta bu/ seng ge mche ba can gyi tshogs kyis bskor ba lta bu/ ngang pa'i rgyal po ngang pa'i tshogs kyis bskor ba lta bu/ nam mkha' lding bya'i tshogs kyis bskor ba lta bu/ bram ze slob ma'i tshogs kyis bskor ba lta bu/ sman pa mkhas pa nad
93b6(mdo sde): pa'i tshogs kyis bskor ba lta bu/ dpa' bo ru pa'i tshogs kyis bskor ba lta bu/ lam mkhan 'gron po'i tshogs kyis bskor ba lta bu/ ded dpon tshong pa'i tshogs kyis bskor ba lta bu/ khams kyi rgyal po blon po'i tshogs kyis bskor ba lta bu/ 'khor los sgyur ba'i
93b7(mdo sde): rgyal po bu stong gis bskor ba lta bu/ zla ba rgyu skar gyi tshogs kyis bskor ba lta bu/ nyi ma 'od zer stong gis bskor ba lta bu/ yul 'khor skyong dri za'i tshogs kyis bskor ba lta bu/ 'phags skyes po grul bum gyi tshogs kyis bskor ba lta bu/ mig mi bzang klu'i tshogs
94a1(mdo sde): kyis bskor ba lta bu/ rnam thos kyi bu gnod sbyin gyi tshogs kyis bskor ba lta bu/ thags ris lha ma yin gyi tshogs kyis bskor ba lta bu/ brgya byin sum cu rtsa gsum pa'i tshogs kyis bskor ba lta bu/ tshangs pa tshangs ris kyi tshogs
94a2(mdo sde): kyis bskor ba lta bu/ rgya mtsho g.yo ba med pa lta bu/ sprin chu dang bcas pa lta bu/ glang po dam pa dregs pa dang bral ba ltar dbang po rnams shin tu dul bas spyod lam gyi tshul ma 'khrugs pasku skyes bu chen po'i mtshan sum cu rtsa gnyis kyis kun nas brgyan pa/ dpe byad
94a3(mdo sde): bzang po brgyad cus rnam par mdzes par byas pa/ 'od 'dom gang gis brgyan pa'i sku nyi ma'i 'od zer stong bas lhag pa'i 'od can/ rin po che'i ri bo 'gro ba ltar kun nas mdzes pa/ stobs bcu dang / mi 'jigs pa bzhi dang / ma 'dres pa'i dran pa nye bar gzhag pa
94a4(mdo sde): gsum dang / thugs rje chen po dang ldan pa/ dge slong gi dge 'dun chen po dang thabs cig tu 'bab chu ro hi ta kar byon to/ /rgyal po zas gtsang gis gzhon nu don thams cad grub pa 'bab chu ro hi ta kar byon to zhes thos so/ /thos nas kyang rgyal po zas gtsang gis grong khyer
94a5(mdo sde): ser skya'i gzhi rdo ba dang gyo mo dang / gseg ma rnams bsal nas tsan dan gyi chus chag chag btab/ dri shin tu zhim po'i pog por nye bar bshams/ dar gyi chun 'phyang mang po dpyangs te/ gang yang 'bab chu ro hi ta ka nas gang yang n+ya gro d+hA'i kun dga' ra ba de'i bar
94a6(mdo sde): gyi lam shin tu mdzes par byas te/ sa phyogs yangs shing rgya che bar gdan rnam par bkra ba dag shom du bcug go/ /de nas 'bab chu ro hi ta ka la dge slong kha cig ni lag pa 'khru bar byed do/ /kha cig ni so shing 'dor bar byed do/ /kha cig ni khrus byed do/ /ser skya'i
94a7(mdo sde): gzhi na gnas pa'i shAkya rnams kyis gzhon nu don thams cad grub pa gshegs so zhes thos so/ /thos nas kyang kha cig ni sngon gyi dge ba'i rtsa bas bskul/ kha cig ni ya mtshan skyes nas thams cad n+ya gro d+hA'i kun dga' ra ba nas byung ste/ ci yab sras kyi zhabs la phyag byed
94b1(mdo sde): dam/ 'on te sras yab kyi zhabs la phyag byed pa blta'o snyam mo/ /de nas bcom ldan 'das 'di snyam du dgongs te/ gal te nga zhabs kyis ser skya'i gzhir gshegs na shAkya'i nga rgyal can rnams kye ma'o gzhon nu don thams cad grub pas dka' thub kyi nags su gshegs
94b2(mdo sde): nas ltog po zhig grub pa lta zhig ste/ de lta brgya stong phrag du mas zhabs 'bring byas nas steng gi nam mkha' las gshegs te des de srid du dka' ba brgya stong spyad pas bdud rtsi thob nas nga zhabs kyis gshegs pa lta zhes ma dad pa skyes par 'gyur ro snyam nas/ de nas bcom ldan
94b3(mdo sde): 'das kyis thugs mnyam par bzhag na/ shar phyogs kyi steng gi bar snang la mngon par 'phags nas spyod lam rnam pa bzhi mdzad de/ 'di lta ste/ 'chag pa dang / bzhengs pa dang / bzhugs pa dang / mnal ba mdzad do/ /me'i ting nge 'dzin la yang snyoms par 'jug
94b4(mdo sde): par mdzad de/ me'i ting nge 'dzin la snyoms par zhugs pa na sangs rgyas bcom ldan 'das kyi sku las 'od zer rnam pa sna tshogs dag 'byin par mdzad de/ 'di lta ste/ sngon po dang / ser po dang / dmar po dang / dkar po dang / le brgan dang / shel gyi kha dog dag
94b5(mdo sde): go/ /cho 'phrul zung du yang ston par mdzad de/ /sku'i smad nas me 'bar bar mdzad la/ sku'i stod nas chu grang mo'i rgyun 'bebs par mdzad de/ /sku'i stod nas me 'bar bar mdzad la/ sku'i smad nas chu grang mo'i rgyun 'bebs par mdzad pa de lta bu'i ting nge 'dzin la
94b6(mdo sde): snyoms par zhugs so/ /shar phyogs la ji lta bar lho dang / nub dang byang phyogs su yang de bzhin no/ /phyogs bzhir rdzu 'phrul gyi cho 'phrul rnam pa bzhi bstan nas/ rdzu 'phrul gyi mngon par 'du mdzad pa de bsdus te ta la bdun gyi srid tsam na bzhugs so/ /dge slong
94b7(mdo sde): rnams ni ta la drug gi srid tsam na'o/ /bcom ldan 'das drug gi srid tsam na ni dge slong rnams lnga'i srid tsam na'o/ /bcom ldan 'das lnga'i srid tsam na ni dge slong rnams bzhi'i srid tsam na'o/ /bcom ldan 'das bzhi'i srid tsam na ni dge slong rnams gsum
95a1(mdo sde): gyi srid tsam na'o/ /bcom ldan 'das gsum gyi srid tsam na ni dge slong rnams gnyis kyi srid tsam na'o/ /bcom ldan 'das gnyis kyi srid tsam na ni dge slong rnams ta la gcig gi srid tsam na'o/ /bcom ldan 'das mi bdun gyi srid tsam na bzhugs na ni
95a2(mdo sde): dge slong rnams mi drug gi srid tsam na'o/ /bcom ldan 'das drug gi srid tsam na ni dge slong rnams lnga'i srid tsam na'o/ /bcom ldan 'das lnga'i srid tsam na ni dge slong rnams bzhi'i srid tsam na'o/ /bcom ldan 'das bzhi'i srid tsam na ni dge slong rnams gsum gyi
95a3(mdo sde): srid tsam na'o/ /bcom ldan 'das gsum gyi srid tsam na ni dge slong rnams gnyis kyi srid tsam na'o/ /bcom ldan 'das gnyis kyi srid tsam na ni dge slong rnams mi gang lhag tsam na'o/ /bcom ldan 'das mi gang lhag tsam na ni dge slong rnams sa la'o/ /rgyal
95a4(mdo sde): po zas gtsang gis cho 'phrul de lta bu de dang / dge slong mang po mthong nas de la bcom ldan 'das gang yin pa ma shes te rmongs par gyur to/ /de nas tshe dang ldan pa 'char ka la smras pa/ 'char ka 'di na ngur smrig gyon pa'i rab tu byung ba mang po zhig yod na de la gzhon nu gang
95a5(mdo sde): yin/ tshe dang ldan pa 'char kas bcom ldan 'das bstan nas smras pa/ 'di ni bcom ldan 'das lags so/ /srid pa'i mthar byed sems kyi dbang phyug 'dren pa lags/ /'di ni nyon mongs sel mdzad nyin byed don ni kun tu ston mdzad lags/ /'di ni dgongs pa
95a6(mdo sde): bzhin brnyes stobs bcu mnga' bas kun gyi pha rol gshegs pa lags/ /dri med btsal ba chos kyi dbang phyug khyod kyi sras lags mi dbang de gzigs shig /de nas rgyal po zas gtsang gis lus btud nas zhabs la phyag byas te tshigs su bcad pas gsol pa/ blo
95a7(mdo sde): gros yangs pa khyod la 'di dang ni/ /kun spyan zhabs la lan gsum phyag bgyis te/ /bltam pa'i tshe nas ni g.yos pa dang / /'dzam bu'i grib mas sku las ma 'das pa'o/ /de nas shAkya dang shAkya mo rnams kyis rgyal po zas gtsang bcom ldan 'das kyi zhabs la
95b1(mdo sde): gtugs pa mthong nas de ltar yab sras kyi zhabs la phyag byed pa ci'i tha tshig ces ma dad pa bskyed do/ /rgyal po zas gtsang gis shAkya dang shAkya mo rnams la go bar bya ba'i phyir 'di skad ces smras so/ /shes ldan dag da gdod kho bos gzhon nu don thams cad grub pa'i
95b2(mdo sde): zhabs la phyag byas pa ma yin te/ gang gi tshe na gzhon nu don thams cad grub pa bltam pa nas chen po g.yos par gyur cing 'jig rten 'di thams cad snang ba rgya chen pos gsal bar gyur te/ 'jig rten na 'jig rten gyi bar gyi mun pa mun nag smag tu gyur pa nyi ma dang / zla
95b3(mdo sde): ba 'di gnyis 'di ltar rdzu 'phrul che ba 'di ltar mthu che ba'i 'od kyi snang ba nyams su ma myong ba gang yin pa de yang de'i tshe snang ba chen pos gsal bar gyur nas sems can gang dag skyes pa de dag snang ba des sems can dag gcig gis gcig mthong nas/ shes ldan dag
95b4(mdo sde): sems can gzhan dag kyang 'dir skyes pa lta/ shes ldan dag sems can gzhan dag kyang 'dir skyes pa lta zhes ngo shes par gyur pa de'i tshe yang kho bos byang chub sems dpa'i zhabs la mgo bos phyag byas so/ /gang gi tshe gzhon nu don thams cad grub pa zhing las
95b5(mdo sde): kyi mtha' la gzigs pa na shing 'dzam bu'i grib ma la bzhugs nas 'dod pa rnams las dben pa/ sdig pa mi dge ba'i chos rnams las dben pa/ rtog pa dang bcas dpyod pa dang bcas pa/ dben pa las skyes pa'i dga' ba dang bde ba zag pa med pa dang
95b6(mdo sde): mtshungs pa'i bsam gtan dang po bsgrubs te bzhugs pa na/ shing gzhan rnams kyi grib ma ni shar phyogs su gzhol/ /shar phyogs su 'bab/ shar phyogs su bab kyang shing 'dzam bu'i grib ma ni byang chub sems dpa'i sku las ma 'das par gyur pa de'i tshe yang ngo
95b7(mdo sde): mtshar rmad du byung ba'i chos des kho bo'i yid bsdus pas/ bcom ldan 'das kyi zhabs la yang phyag byas te/ 'di dang bcom ldan 'das kyi zhabs la lan gsum phyag byas so/ /de bas na 'di skad ces/ blo gros yangs pa khyod la 'di dang ni/ /kun spyan zhabs
96a1(mdo sde): la lan gsum phyag bgyis te/ bltam pa'i tshe na sa 'di g.yos pa dang / /'dzam bu'i grib ma sku las ma 'das pa'o/ /zhes smras so/ /de nas bcom ldan 'das kyis rdzu 'phrul mngon par 'du mdzad pa de brtul nas 'khor brgya phrag du ma zil gyis mnan nas
96a2(mdo sde): dge slong gi dge 'dun gyi gung la gdan bshams pa nyid la bzhugs so/ /de nas rgyal po zas gtsang skad 'dzer cing mig mchi mas gang bas bcom ldan 'das la tshigs su bcad pa'i dbyangs kyis zhu ba zhus pa/ gzhal med khang gi gnas rnams las/ /yab kyi khab na bzhugs
96a3(mdo sde): pa las/ /dgon pa 'jigs dang bcas rnams su/ /ji lta bur ni 'ba' zhig bzhugs/ /bcom ldan 'das kyis bka' stsal pa/ mi yi bdag po gang du ni/ /khyim gyi 'ching ba las grol ba/ /'phags pa yi ni gnas pa bcus/ /thub pa rnams ni gnas par mdzad/ /
96a4(mdo sde): rgyal pos gsol pa/ ba so gser gyi rtsa ba can/ /shin tu bde ba bting ba yi/ /khri la mnal bar mdzad pa las/ /gding ba la ni ji ltar ma na la/ /bcom ldan 'das kyis bka' stsal pa/ rgyal po rnam grol gnas mal ni/ /dga' ba byang chub yan lag gi/ /me tog
96a5(mdo sde): bkram par chags med cing / /yongs su gdung ba rnam spangs mnal/ /rgyal pos gsol pa/ dpa' bo nyid kyi pho brang na/ /glang po shing rta rtas bzhud pa/ /tsher mar bcas pa'i sa gzhi la/ /zhabs kyis ji ltar gshegs par mdzad/ /bcom ldan 'das kyis
96a6(mdo sde): bka' stsal pa/ nga yi shing rta rdzu 'phrul rkang / /yang dag rtsol ba'i gzhol ba yis/ /sa kun rnam par rgyu na yang / /nyon mongs tsher mas gnod pa med/ /rgyal po zas gtsang gis gsol pa/ dpa' bo sngon ni ka shi ka'i/ /na bza' mnabs nas mdzes pa las/ /
96a7(mdo sde): ngur smrig rtsub po'i gos man bas pa/ /ji ltar khyod kyi sku yis bzod/ /bcom ldan 'das kyis bka' stsal pa/ rgyal po nga'i gos ngo tsha shes/ /nga yi bgo ba snam sbyar te/ /de bgos thub pa zhi ba rnams/ /nags khrod na ni mdzes par 'gyur/ /rgyal po zas
96b1(mdo sde): gtsang gis gsol pa/ 'di ltar khyod sngon gser gyi gzhang pa nas/ /du ma'i ro ldan 'bras chan gsol ba las/ /'di ltar gtso bo da lta'i bsod snyoms ni/ /phal pa gsol ba ji ltar mgul du mchi/ /bcom ldan 'das kyis bka' stsal pa/ zas kyi
96b2(mdo sde): sred pa thams cad spangs nas ni/ /nges par byung dang mnyam par bzhag ldan pa'i/ /nga yi chos kyi ro mchog gsol mod kyi/ /'jig rten la snying brtse ba'i phyir spyod do/ /rgyal po zas gtsang gis gsol pa/ mgur du bde ba mang bgyid pa'i/ /rgun skyems kha ra'i
96b3(mdo sde): chab gsol na/ /rnyog pa can la dri nga ba'i/ /chab ni ji lta zhig tu gsol/ /bcom ldan 'das kyis bka' stsal pa/ mi yi bdag po gang 'thungs na/ /bdag la 'thung ba thams cad ni/ dug dang 'dra bar snang gyur pa/ /chab kyi ro mchog nga 'thung ngo / /rgyal
96b4(mdo sde): po zas gtsang gis gsol pa/ 'di ltar khyod sngon bsil khang gzhal med khang / /khang steng na ji lta'i dus bzhin bzhugs/ /da ltar gcig pu nags khrod khyod bzhugs pa/ /blo ji ltar bsnyengs pa med par bzhugs/ /bcom ldan 'das kyis
96b5(mdo sde): bka' stsal pa/ gau tam 'jigs pa'i rtsa ba gang yin pa/ /dri ma bag chags bcas par yang spangs pas/ /nga ni mya ngan 'jigs pa med gnas te/ /nga la 'di na 'jigs pa med/ /rgyal po zas gtsang gis gsol pa/ khyod sngon khrus khang shin tu
96b6(mdo sde): yid 'ong bar/ /khrus mchog khyad par 'phags pas rtag bsil na/ /gcig pu khyod ni nags khrod gnas ldan par/ /thub dbang da ltar su yis khrus mdzad 'gyur/ /bcom ldan 'das kyis bka' stsal pa/ gau tam chos kyi mtsho phran dri med pa/ /tshul khrims
96b7(mdo sde): 'jug ngogs dam pas bsngags pa ste/ /de la reg pa'i yon tan mi bkru na/ /lus mi gsher bar pha rol rab tu rgal/ /rgyal po zas gtsang gis gsol pa/ dpa' bo nyid kyi khab na ni/ /gser dngul bum pas khrus mdzad na/ /rnyog pa can la dri nga ba/ /chab
97a1(mdo sde): kyis ji ltar khrus mdzad lags/ /bcom ldan 'das kyis bka' stsal pa/ gau tam dad pa'i 'bab chu rnyog pa med/ /bsod nams 'jug ngogs dam pas bsngags pa ste/ /de la rig pa'i yon tan mi bkrus na/ /lus mi gsher bar pha
97a2(mdo sde): rol rab tu rgal/ /rgyal po zas gtsang gis gsol pa/ dpa' bo khyod sngon ser skya yis/ /tsan dan gyis ni sku bkrus shing / /ka shi'i mchog gnas mdzes pa las/ /de dang bral nas mdzes ma lags/ /bcom ldan 'das kyis bka' stsal pa/ tshul
97a3(mdo sde): khrims nga yi rgyan yin te/ /tshul khrims nyid ni byug pa yin/ /gser dang nor bu rna cha dag /rmongs skyes nga la ci zhig bya/ /rgyal po zas gtsang gis gsol pa/ gang gis khyod ni khyad du gsod/ /gang las 'jigs su rung ba skye/ /yid 'byung ba yang ga
97a4(mdo sde): las skye/ /zhus pa de dag bdag la gsungs/ /bcom ldan 'das kyis bka' stsal pa/ gang gis nga ni khyod gsod dang / /gang zhig las ni 'jigs pa dang / /gang las yid 'byung skyes pa dag /nyon cig khyod la bshad par bya/ /rga dang na dang 'chi ba ste/ /gal te
97a5(mdo sde): 'di gsum yod min na/ /nga yang shin tu yid 'ong ba'i/ /yul rnams la ni dga' bar 'gyur/ /rgyal po zas gtsang gis gsol pa/ shAkya rnams kyi rigs dga' ba/ /legs par 'khrungs pa'i dpa' bo legs/ /khyod ni 'jig rten chos brgyad kyis/ /
97a6(mdo sde): ji lta bur yang ma gos so/ /de nas rab dga' dad pa rgyas byas nas/ /drang srong dge 'dun bskor ba byas nas ni/ /thub pa'i zhabs la mgo bos phyag byas te/ /bde bar gshegs la kun nas rtog cing 'dug /de nas rgyal po zas gtsang 'di snyam du sems te/ gang
97a7(mdo sde): bdag gi bus yon tan gyi tshogs 'di lta bu thob pa ni bdag gi rnyed pa legs par rnyed do snyam mo/ /de nas bcom ldan 'das kyis n+ya gro d+hA'i kun dga' ra bar 'khor de'i bsam pa dang / bag la nyal dang / khams dang / rang bzhin mkhyen nas de dang 'thun pa'i chos bshad
97b1(mdo sde): pa mdzad de/ de thos pas zas dkar la sogs pa shAkya bdun khri bdun stong gis rgyun du zhugs pa'i 'bras bu mngon sum du byas te rgyal po zas gtsang ni ma gtogs so/ /lha sbyin nga rgyal las nga rgyal can sdig pa 'dod pa des bden pa mthong bar ma byas pas khro bas kun
97b2(mdo sde): nas dkris pa dang bcas pas smras pa/ gal te bdag gis 'di 'dra ba'i sgyu mas dbang du byed pa shes na/ bdag gis kyang 'jig rten thams cad dbang du bya ba zhig /de la shAkya rnams kyis gshe ba'i tshig gis smras pa/ lha sbyin bcom ldan 'das ni rdzu 'phrul
97b3(mdo sde): che ba yin gyis de skad ma smra shig ces bzlog nas cang mi smra bar 'dug go/ /tshangs pas bskor ba'i skyed mos tshal du 'di lta bu'i chos bshad pa mdzad de/ de thos pas rgyal po zas gtsang ma gtogs par bre bo zas la sogs pa shAkya drug khri drug stong gis rgyun du zhugs
97b4(mdo sde): pa'i 'bras bu mngon sum du byas pa na yang lha sbyin de kho na bzhin du zer ro/ /ro hi ta ka'i skyed mos tshal du 'di lta bu'i chos bshad pa mdzad de/ de thos pas rgyal po zas gtsang ma gtogs par bdud rtsi zas la sogs pa shAkya bdun khri lnga stong gis rgyun du zhugs pa'i
97b5(mdo sde): 'bras bu mngon sum du byas pa na yang lha sbyin de kho na bzhin du zer ro/ /'khor lhag ma rnams las kha cig gis ni nyan thos kyi byang chub tu sems bskyed do/ /kha cig gis ni rang sangs rgyas kyi byang chub tu kha cig gis ni bla na med pa yang dag par rdzogs pa'i byang chub tu/
97b6(mdo sde): kha cig gis ni rgyun du zhugs pa'i 'bras bu mngon sum du byas/ kha cig gis ni lan cig phyir 'ong ba'i 'bras bu/ kha cig gis ni phyir mi 'ong ba'i 'bras bu/ kha cig gis ni rab tu byung nas nyon mongs pa thams cad spangs te dgra bcom par gyur/ kha cig gis ni sangs rgyas
97b7(mdo sde): la skyabs su song / kha cig gis ni chos la/ kha cig gis ni dge 'dun la ste 'khor de dag phal cher yang sangs rgyas la gzhol/ chos la 'bab/ dge 'dun la bab par bkod do/ /de nas rgyal po zas gtsang 'di snyam du sems te/ sngon ni bcom ldan 'das lha
98a1(mdo sde): dang lha ma yin gyi 'gro bar bcas pas mchod pa dang / rjed pa dang mngon du smra bar bya bar gyur na/ da lta ni mis mchod kyis lhas ni ma yin no snyam mo/ /de nas shAkya gzhon nu zhig gis tshigs su bcad de gsol pa/ drang srong chen po smra mchog dam chos kyi/ /
98a2(mdo sde): char pas 'gro ba 'di ni tshim mdzad de/ /mi bzad lam du lhung ba'i 'jig rten 'di/ /drangs te thar pa'i lam la sbyor bar mdzod/ /de nas bcom ldan 'das 'di snyam du dgongs te/ rgyal po zas gtsang ni 'di snyam du bdag gi bu 'ba' zhig /'di ltar rdzu 'phrul
98a3(mdo sde): che zhing 'di ltar mthu che ba yin no snyam ste lhag par dga' ba las gyur gyis mdor na de'i dregs pa spong du gzhug go/ /rgyu gnyis kyis bden pa rnams mthong bar mi 'gyur te/ ha cang zhum pa dang shin tu dga' ba'o/ /de la zhum pa'i sems dang shin tu dga' ba yod kyis
98a4(mdo sde): ma la ngas de'i zhum pa dang shin tu dga' ba gnyis spong du gzhug go snyam nas/ de nas bcom ldan 'das kyis tshe dang ldan pa maud gal gyi bu chen po la bka' stsal pa/ maud gal gyi bu rgyal po zas gtsang ma la soms shig btsun pa bka' bzhin 'tshal zhes tshe dang ldan pa maud
98a5(mdo sde): gal gyi bu chen pos bcom ldan 'das las mnyan nas rgyal po zas gtsang gang na ba der song ba dang / rgyal po zas gtsang gis tshe dang ldan pa maud gal gyi bu chen po rgyang ring po nas 'ong ba mthong ngo / /mthong nas kyang tshe dang ldan pa maud gal gyi bu chen po la 'di skad ces smras so/ /
98a6(mdo sde): btsun pa maud gal gyi bu chen po tshur spyon/ maud gal gyi bu chen po khyod byon pa legs so/ /btsun pa maud gal gyi bu chen po gdan bshams pa nyid la bzhugs shig /tshe dang ldan pa maud gal gyi bu chen pos gdan bshams pa nyid la 'dug go/ /de nas tshe dang ldan pa
98a7(mdo sde): maud gal gyi bu chen pos sems ji ltar mnyam par bzhag na/ rang gi stan las mi snang bar gyur te shar phyogs kyi steng gi bar snang la mngon par 'phags nas spyod lam rnam pa bzhi byed de/ 'di lta ste/ 'chag pa dang / 'greng ba dang / 'dug pa dang / nyal bar byed do/ /me'i
98b1(mdo sde): ting nge 'dzin la yang snyoms par 'jug par byed de/ /me'i ting nge 'dzin la snyoms par zhugs pa na/ tshe dang ldan pa maud gal gyi bu chen po'i lus las 'od zer rnam pa sna tshogs dag 'byin par byed de/ /'di lta ste/ sngon po dang / ser po dang / dmar po dang / /dkar
98b2(mdo sde): po dang / le brgan dang / shel gyi kha dog dag go/ /cho 'phrul zung du yang ston par byed do/ /lus kyi smad nas me 'bar bar byed la lus kyi stod nas chu grang mo'i rgyun 'bebs par byed do/ /lus kyi stod nas me 'bar bar byed la lus kyi smad nas chu grang mo'i rgyun 'bebs
98b3(mdo sde): par byed pa de lta bu'i ting nge 'dzin la snyoms par zhugs so/ /shar phyogs la ji lta ba bzhin du lho dang / nub dang / byang phyogs su yang de bzhin no/ /phyogs bzhir rdzu 'phrul gyi cho 'phrul rnam pa bzhi bstan nas rdzu 'phrul mngon par 'du bya ba bsdus te stan bshams
98b4(mdo sde): pa nyid la 'dug go/ /de nas rgyal po zas gtsang gis tshe dang ldan pa maud gal gyi bu chen po la 'di skad ces smras so/ /btsun pa maud gal gyi bu chen po bcom ldan 'das kyi nyan thos 'di ltar rdzu 'phrul che ba 'di ltar mthu che ba gzhan yang mchis lags sam/ rgyal po chen po
98b5(mdo sde): mchis so zhes tshigs su bcad de smras pa/ mthu che ba dag gsum rig dang / /sems kyi rnam grangs shes pa dang / /zag zad dgra bcom gang yin pa/ /thub pa'i nyan thos mang du mchis/ /de nas rgyal po zas gtsang 'di snyam du sems te/ bdag gi bu
98b6(mdo sde): 'ba' zhig 'di ltar rdzu 'phrul che zhing mthu che bar ma zad de 'di ltar rdzu 'phrul che zhing mthu che ba'i rab tu byung ba gzhan yang yod do snyam nas de shin tu dga' ba gang yin pa de dang bral bar gyur to/ /skabs der bcom ldan 'das kyis 'jig rten pa'i thugs bskyed pa mdzad de/ kye ma
98b7(mdo sde): brgya byin dang tshangs pa la sogs pa lha rnams 'ongs na/ lha'i 'khor dag pa la chos bshad do snyam pa dang / chos nyid kyis gang gi tshe sangs rgyas bcom ldan 'das rnams kyis 'jig rten pa'i thugs bskyed pa mdzad pa de'i tshe/ srog chags grog spur rnams kyi sems
99a1(mdo sde): kyis kyang bcom ldan 'das kyi dgongs pa shes par 'gyur na/ brgya byin dang tshangs pa la sogs pa lha rnams kyis lta smos kyang ci dgos/ gang gi tshe 'jig rten las 'das pa'i thugs bskyed pa de'i tshe nyan thos chen po rnams kyi sems
99a2(mdo sde): kyis kyang bcom ldan 'das kyi dgongs pa mi shes na brgya byin dang / tshangs pa la sogs te lha rnams kyis lta ci smos/ srog chags grog sbur rnams kyis lta ga la shes/ de nas lha rnams kyi dbang po brgya byin 'di snyam du sems te/ bcom
99a3(mdo sde): ldan 'das ci'i phyir 'jig rten pa'i thugs bskyed pa mdzad snyam pa las de 'di snyam du sems te/ lha'i 'khor dag pa rnams la chos 'chad par bzhed do snyam nas des lha'i bu bzo thams cad pa la bsgo ba/ bzo thams cad pa bcom ldan 'das
99a4(mdo sde): lha'i 'khor dag pa la chos 'chad par bzhed kyis n+ya gro d+hA'i kun dga' ra bar rin po che sna bzhi'i khang pa brtsegs ma gdan sna tshogs bshams pa zhig sprul cig / kau shi ka khyod kyi gsung mchog tu bzang ngo / /zhes lha'i bu bzo thams cad pas lha'i dbang
99a5(mdo sde): po brgya byin las mnyan te n+ya gro d+hA'i kun dga' ra bar rin po che sna bzhi'i khang pa brtsegs ma gdan sna tshogs bshams pa zhig sprul to/ /de la rgyal po chen po bzhi sgo bzhi na 'khod pa ni yul 'khor skyong dang / 'phags skyes po dang / mig mi bzang
99a6(mdo sde): dang / lus ngan po ste/ shar sgo na ni yul 'khor skyong dpung rgyan dang / rna cha gdub 'khor dang / phreng ba dang / rgyan sna tshogs kyis brgyan pa'o/ /lho phyogs na ni 'phags skyes po lha'i rgyan thams cad kyis brgyan pa'o/ /nub phyogs na ni mig
99a7(mdo sde): mi bzang rin po che sna bdun gyis brgyan pa'o/ /byang phyogs na ni lus ngan po rgyan thams cad kyis brgyan pa'o/ /de nas lha rnams kyi dbang po brgya byin gyis n+ya gro d+hA'i kun dga' ra ba che thang du brgyan du bcug ste/ bcom ldan 'das gang na ba der song ste phyin pa
99b1(mdo sde): dang / bcom ldan 'das la don de rgyas par gsol to/ /de nas brgya byin dang / tshangs pa la sogs pa lha brgya stong phrag du mas yongs su bskor nas khang pa brtsegs par zhugs te lha'i 'khor phal po che'i gung la rin po che sna tshogs kyis brgyan pa'i seng ge'i khri la bzhugs
99b2(mdo sde): so/ /de nas tshe dang ldan pa maud gal gyi bu chen po rgyal po zas gtsang khrid de bcom ldan 'das gang na ba der song ste phyin nas/ tshe dang ldan pa maud gal gyi bu chen po nang du zhugs pa dang / rgyal po zas gtsang la rgyal po chen po yul 'khor skyong gis rgyal po chen po nang du ma
99b3(mdo sde): 'gro bar sdod cig ces bzlog go/ /ci'i phyir/ bcom ldan 'das lha'i 'khor dag pa la chos 'chad de der mir gyur pa 'jug tu mi dbang ngo / /bzhin khyod su zhig rgyal po chen po bdag ni yul 'khor skyong ngo / /de nas rgyal po zas gtsang lho sgor song
99b4(mdo sde): ba dang / rgyal po chen po 'phags skyes pos mthong nas smras pa/ rgyal po chen po nang du ma 'jug par sdod cig /rgyal po zas gtsang gis mthong nas smras pa/ bzhin khyod su zhig /'phags skyes pos smras pa/ rgyal po chen po bdag ni 'phags
99b5(mdo sde): skyes po'o/ /ci'i phyir/ bcom ldan 'das lha'i 'khor dag pa la chos 'chad de/ der mir gyur pa 'jug tu mi dbang ngo / /de nas rgyal po zas gtsang nub sgor song ba dang / rgyal po chen po mig mi bzang gis mthong nas smras pa/ rgyal po chen po nang du ma 'jug par
99b6(mdo sde): sdod cig / rgyal po zas gtsang gis mthong nas smras pa/ bzhin khyod su zhig /mig mi bzang gis smras pa/ rgyal po chen po bdag ni mig mi bzang ngo / /ci'i phyir/ bcom ldan 'das lha'i 'khor dag pa la chos 'chad de/ der mir gyur pa 'jug tu
99b7(mdo sde): mi dbang ngo / /de nas rgyal po zas gtsang byang sgor song ba dang / rgyal po chen po rnam thos kyi bus mthong nas smras pa/ rgyal po chen po nang du ma 'jug par sdod cig /rgyal po zas gtsang gis smras pa/ bzhin khyod su zhig /rnam thos kyi bus smras
100a1(mdo sde): pa/ rgyal po chen po bdag ni rnam thos kyi bu'o/ /ci'i phyir/ bcom ldan 'das lha'i 'khor dag pa la chos 'chad de/ der mir gyur pa 'jug tu mi dbang ngo / /de nas rgyal po zas gtsang kye ma'o bcom ldan 'das lha'i 'khor dag pa la chos 'chad pa de bdag gis blta'o snyam
100a2(mdo sde): pa'i 'dod pa skyes so/ /de nas rgyal po zas gtsang gis zhum pa'i rgyud gang yin pa de dang bral bar gyur to/ /de nas bcom ldan 'das kyis dgongs pa rgyal po zas gtsang gis gal te nga ma mthong na khrag dron po skyugs nas 'chi bar 'gyur ba'i gnas skabs gang yin pa de yod kyis de la
100a3(mdo sde): thabs shig bsham par bya'o snyam nas bcom ldan 'das kyis rin po che sna bzhi'i khang pa brtsegs pa gang yin pa de shel las byas par sprul pa dang / de nas rgyal po zas gtsang gis sangs rgyas kyi sku sgrib pa med par mthong ngo / /mthong nas kyang dga' ba dang mgu ba skyes nas
100a4(mdo sde): bcom ldan 'das kyi zhabs gnyis la mgo bos phyag 'tshal te phyogs gcig tu 'dug go/ /de nas bcom ldan 'das kyis rgyal po zas gtsang gi bsam pa dang / bag la nyal ba dang khams dang / rang bzhin mkhyen nas 'phags pa'i bden pa bzhi so sor rtogs par 'gyur ba de lta
100a5(mdo sde): bu'i chos bshad pa mdzad de/ de thos pas rgyal po zas gtsang gis 'jig tshogs la lta ba'i ri'i rtse mo nyi shu mtho ba ye shes kyi rdo rjes bcom nas rgyun du zhugs pa'i 'bras bu mngon sum du byas te/ de bden pa mthong nas lan gsum du ched du brjod pa ched du brjod pa/ btsun pa bdag la phas ma
100a6(mdo sde): bgyis mas ma lags/ rgyal pos ma lags/ lha rnams kyis ma lags/ sngon gyi 'das pa rnams kyis ma lags/ dge sbyong dang / bram ze rnams kyis ma lags/ sdug pa dang / rang gi skye bo dang gnyen gyi tshogs kyis ma lags pa gang lags pa de ni bcom ldan 'das
100a7(mdo sde): kyis bdag la mdzad de/ khrag dang mchi ma'i rgya mtsho ni bskams/ rus pa'i ri bo las ni bsgral/ /ngan song gi sgo rnams ni bkum/ mtho ris dang thar pa'i sgo rnams ni phye/ bdag lha dang mi rnams su ni bzhag go/ /yang gsol pa/ pha la lan du phan gdags pa/ /dam pa'i bus ni
100b1(mdo sde): bgyi ba gang / /khyod kyis bdag la mdzad lags te/ /sems ni grol bar gzhol bar bgyis/ /khyod kyis bdag ni ngan 'gro las/ /drangs te mtho ris thar pa las/ /bsgrim mi 'tshal bar bzhag lags te/ /khyod kyis dga' ba mdzad pa legs/ /mgon po byams pa khyed kyis ni/ /bdag
100b2(mdo sde): gi tshong pa rnyed ldan ltar/ /mtho ris rnyed pa srid pa yi/ /longs spyod dag ni rnyed par mdzad/ /de nas rgyal po zas gtsang stan las langs te bla gos phrag pa gcig tu gzar nas bcom ldan 'das gang na ba de logs su thal mo sbyar ba btud de bcom ldan 'das la 'di skad ces gsol to/ /bcom
100b3(mdo sde): ldan 'das dge slong gi dge 'dun dang thabs cig tu sang bdag gi sdum par gdugs tshod sbyor zhing mchis na gnang bar mdzad du gsol/ bcom ldan 'das kyis rgyal po zas gtsang la cang mi gsung bas gnang ngo / /de nas rgyal po zas gtsang bcom ldan 'das cang mi gsung bas gnang
100b4(mdo sde): bar rig nas bcom ldan 'das kyi zhabs gnyis la mgo bos phyag byas te/ bcom ldan 'das kyi spyan snga nas chas te zas dkar gang na ba der song ste phyin nas zas dkar la 'di skad ces smras so/ /gzhon nu rgyal srid thob kyis rgyal srid khyer cig /ci'i slad du/ ngas bcom ldan 'das kyi
100b5(mdo sde): spyan sngar bden pa mthong bas so/ /gang gi gdugs la lags/ de ring kho na'o/ /bdag gis kyang bcom ldan 'das gang gi nyi ma la n+ya gro d+hA'i kun dga' ra bar chos bshad pa de'i nyi ma la shAkya bdun khri bdun stong dang lhan cig bden pa mthong lags so/ /de bzhin du bre bo zas la
100b6(mdo sde): rgyal srid khyer cig ces smras pa dang / des smras pa/ bdag gis kyang bcom ldan 'das kyis gang gi tshe tshangs pas bskor ba'i skyed mos tshal du chos bshad pa de'i tshe shAkya bdun khri drug stong dang lhan cig bden pa mthong lags so/ /de bzhin du bdud rtsi zas la rgyal
100b7(mdo sde): srid khyer cig ces smras pa dang / des smras pa/ bdag gis kyang gang gi tshe bcom ldan 'das nyid kyis ro hi ta ka'i skyed mos tshal du chos bshad pa de'i tshe shAkya bdun khri lnga stong dang lhan cig bden pa mthong lags so/ /gal te de ltar gyur nad su zhig rgyal srid la gzhag /de rnams kyis smras
101a1(mdo sde): pa/ shAkya'i rgyal po bzang ldan gyis bgyi'o zhes de rnams 'dus nas shAkya'i rgyal po bzang ldan rgyal srid kyi dbang phyug la dbang bskur ro/ /de nas rgyal po zas gtsang gis de nyid kyi mtshan mo nas gtsang zhing bsod pa'i bza' ba dang bca' ba dag sta gon byas nas
101a2(mdo sde): nang par sngar langs te gdan bshams shing nor bu chu snod bzhag nas bcom ldan 'das la spyan 'dren gyis dus tshod gsol pa/ btsun pa bcom ldan 'das gdugs tshod lags na/ da de'i dus la bab par dgongs su gsol/ bcom ldan 'das snga dro na bza' dang sham thabs
101a3(mdo sde): man bas/ lhung bzed dang chos gos bsnams te dge slong gi tshogs kyis yongs su bskor cing / dge slong gi dge 'dun gyis mdun du bdar nas/ rgyal po zas gtsang gi bkad sa gang na ba der gshegs te byon nas dge slong gi dge 'dun gyi gung la gdan bshams pa nyid la
101a4(mdo sde): bzhugs so/ /de nas rgyal po zas gtsang gis sangs rgyas la sogs pa dge slong gi dge 'dun bde bar bzhugs par rig nas gtsang zhing bsod pa'i bza' ba dang bca' bas rang gi lag nas stobs shing tshim par byed de/ rnam grangs du mar gtsang zhing bsod pa'i bza' ba dang bca'
101a5(mdo sde): bas rang gi lag nas bstabs shing tshim par byas te/ bcom ldan 'das kyis gsol zin nas phyag bcabs te lhung bzed gyu bar rig nas gser gyi bya ma bum blangs te bcom ldan 'das la n+ya gro d+hA'i kun dga' ra ba phul lo/ /bcom ldan 'das kyis yan lag lnga dang ldan
101a6(mdo sde): pa'i gsung dbyangs kyis yon bsngo bar mdzad pa/ sbyin pa'i bsod nams gang yin 'dis/ /shAkya rnams kyis bsams pa yi/ /yid la re ba rdzogs nas ni/ /rtag pa'i gnas ni thob par shog /de nas bcom ldan 'das ser skya'i gzhi shing n+ya gro d+hA'i kun dga' ra ba na bzhugs
101a7(mdo sde): so/ /de bzhin du bsam gtan pa rnams kyis kyang mdo sde la bcom ldan 'das ser skya'i gzhi shing n+ya gro d+hA'i kun dga' ra ba na bzhugs so zhes gdags pa byas so/ /bcom ldan 'das ser skya'i gzhi de nyid na bzhugs nas nyi ma gcig ni rgyal po'i pho brang du gdugs tshod gsol/ nyi
101b1(mdo sde): ma gcig ni btsun mo'i nang du gsol lo/ /rgyal po zas gtsang gis ral pa can las rab tu byung ba'i dge slong rnams spyod lam zhi zhing sems dang ba yin na dka' thub drag pa'i brtul zhugs kyi khyad par dag gis lus gdungs pas lus mi mdzes par mthong ngo / /mthong nas kyang 'di snyam
101b2(mdo sde): du sems te/ 'di ltar ral pa can 'di dag spyod lam zhi zhing sems dang ba yin mod kyi lus mdzes pa ma yin na 'khor ci 'dra ba zhig gis bcom ldan 'das mdzes par 'gyur snyam pa las des bsams pa shAkya'i 'khor gyis yin no snyam nas/ de nas shAkya thams cad bsogs te smras
101b3(mdo sde): pa/ shes ldan dag gal te gzhon nu don thams cad grub pa rab tu byung bar ma gyur na ji ltar 'gyur 'khor los sgyur ba'i rgyal por 'gyur ro/ /khyed cag ci zhig byed par 'gyur/ g.yog bgyid par 'gyur ro/ /da ltar gzhon nu don thams cad grub pa bla na med pa chos kyi rgyal por 'gyur na/
101b4(mdo sde): khyed cag ci'i phyir g.yog mi byed/ lha ci rab tu 'byung ngam/ rab tu byung shig /ci thams cad dam/ khyim re nas re re'o/ /bka' bzhin 'tshal/ rgyal po zas gtsang gis grong khyer ser skya'i gzhir dril sgrogs su bcug pa/ rgyal po'i zhal nas nga'i yul na gnas pa'i shAkya rnams kyis khyim
101b5(mdo sde): re nas/ re re rab tu byung shig ces de skad bka' stsal to/ /bre bo zas la bu gnyis yod pa ma 'gags pa dang ming chen no/ /ming chen ni zhing blas kyi mtha' la lhag par brtson no/ /ma 'gags pa ni steng gi khang gzhi la 'dug nas skyes pa med pa'i rol mos rtse bar byed dga' bar
101b6(mdo sde): byed dga' mgur spyod par byed do/ /ming chen la mas smras pa/ bu rgyal pos dril sgrogs su bcug pa shAkya rnams las khyim re nas re re rab tu phyung shig ces bsgos/ khyod rab tu byung shig /des smras pa/ bdag ni rab tu mi 'byung gis/ khyod kyi bu sdug pa dang bde ba dang ldan par gnas pa gang yin
101b7(mdo sde): pa de rab tu phyung shig / bu bsod nams kyi dbang thang chen po can gyi sems can de la khyod 'gran ma tshol cig /yum khyod gang la dgyes pa de bsod nams kyi dbang thang chen po can lags mod/ de ring la cung zad kyang ma bskur dang / ci bsod nams kyi dbang thang chen po lags sam
102a1(mdo sde): ma lags mngon par 'gyur ro/ /bu de bzhin du byas te yid ches par bya'o/ /des gzeb stong pa rdze'u yis bkang nas kha ras dkar pos dkris te rgya skegs la rgyas btab nas/ bu mo mngag gzhug ma'i lag tu bskur nas bsgo ba/ gal te de na ci
102a2(mdo sde): yod ces 'dri ba dang / ci yang ma mchis so zhes smros shig /des de khyer nas song ba dang / lha rnams kyi dbang po brgya byin gyi shes pa mthong ba ni 'og tu 'jug pa yin pas/ des bsams pa/ rang sangs rgyas kun shes la bsod snyoms phul ba gang yin pa de deng
102a3(mdo sde): ci'i phyir zas kyis phangs par bya/ de'i zan sbyar bar bya'o zhes des rdze'u de rnams sran tshod dang / tshod ma sna tshogs ro dang ldan pa'i zas kyis bkang ngo / /ji tsam na mngag gzhug mas der khyer nas ma 'gags pa'i drung du phyin pa dang / des smras pa/ bu mo 'o ni na ci
102a4(mdo sde): yod/ des smras pa/ gzhon nu ci yang ma mchis so/ /ma 'gags pas bsams pa/ bdag la ma byams na 'di stong par ci ste bskur gdon mi za bar 'di ci yang ma yin pa zhes bya ba'i zas shig bskur gyis re zhig blta'o zhes ji tsam na kha phye ba dang / skyed
102a5(mdo sde): mos tshal de thams cad zas kyi dri zhim pos gang bar gyur te/ de bsnams nas ma 'gags pa mchog tu ya mtshan skyes so/ /de ma la gus pa yin pas des ma la zas kyi phud bskur nas spring ba/ yum gdugs re re zhing zas ci yang ma yin zhes bgyi ba 'di lta bu bskur ba'i rigs
102a6(mdo sde): so/ /des kyang mthong nas mchog tu ya mtshan skyes te/ /des ming chen la bstan nas bu mthong ngam/ yum mthong lags so/ /khyod la kho mos sngar bsod nams kyi dbang thang chen po'i sems can mi'i skal ba bzang po dang ldan pa la khyod 'gran ma tshol cig ces ma smras sam/
102a7(mdo sde): des smras pa/ yum de bsod nams kyi dbang thang chen po dang ldan yang rung / mi ldan yang rung / bdag ni rab tu mi 'byung ngo / /zhes ji ltar ming chen gnas skabs thams cad du rab tu 'byung bar khas len du ma btub bo/ /de nas des ma 'gags pa la
102b1(mdo sde): smras pa/ bu rgyal pos dril sgrogs su bcug pa shAkya rnams la khyim re nas re re rab tu byung shig ces bsgo na/ khyod ci rab tu byung ngam/ 'on te khyim par 'dug /des smras pa/ yum rab tu byung ba la phan yon ci mchis/ nyes dmigs ci
102b2(mdo sde): mchis/ khyim par mchis pa la phan yon ci mchis/ nyes dmigs ci mchis/ bu rab tu byung bas legs par bsgrubs na mya ngan las 'das pa thob par 'gyur ro/ /legs par ma bsgrubs na lha dang mi 'thob par 'gyur ro/ /khyim par 'dug
102b3(mdo sde): ste legs par bskyangs na lha dang mi 'thob bo/ /ma bskyangs na sems can dmyal ba dang / dud 'gro dang / 'thob bo/ /yum rab tu byung ba'i nyes dmigs gang lags pa de ni khyim na gnas pa'i phan yon lags pas de bas na khyim na gnas
102b4(mdo sde): pa mi 'tshal gyis gnang bar mdzod cig dang / rab tu 'byung ngo / /des smras pa/ bu legs kyis de bzhin du gyis shig /ma 'gags pa'i ne'u zla shAkya'i rgyal po bzang ldan yin pas de de'i drung du song ngo / /de'i tshe shAkya'i rgyal po bzang ldan pi bang len te/ /pi bang
102b5(mdo sde): len pa na rgyun chad nas sgra gzhan du gyur to/ /ma 'gags pa pi bang len pa la byang ba yin pas des sgra ci 'dra bar gyur pa'i rtags bzung nas de sgor bsdad de sgo srungs kyi mi la smras pa/ kye nang rje song la rgyal po bzang ldan la ma 'gags pa lha'i zhal mthong bar 'tshal nas sgo na
102b6(mdo sde): sdod cing mchis so zhes gsol cig / sgo srungs song nas shAkya'i rgyal po bzang ldan la smras pa/ lha ma 'gags pa lha'i zhal mthong bar 'tshal nas chab sgo na sdod cing mchis so/ /des smras pa/ shes ldan ma 'gags pa la su 'gog /shes ldan ma 'gags pa nang du thong shig /de nang du zhugs
102b7(mdo sde): pa dang / rgyal pos 'khyud nas 'dug tu bcug ste smras pa/ khyod 'ongs nas ci srid lon/ des smras pa/ gang gi tshe khyod pi bang len pa na rgyun chad nas sgra gzhan du gyur pa nas so/ /de mchog tu ya mtshan skyes nas des smras pa/ khyod pi bang len pa la byang ba yin no/ /shAkya'i rgyal po bzang
103a1(mdo sde): ldan gyis smras pa/ gzhon nu don ci zhig la 'ongs/ ma 'gags pas smras pa/ lha rgyal po zas gtsang gis dril sgrogs su bcug pa/ shAkya rnams las khyim re nas re re rab tu byung shig par bsgo bas de khyod kyis mkhyen par mdzod cig /rab tu 'byung ngo / /rgyal
103a2(mdo sde): pos smras pa/ gal te de lta na kho bo yang rab tu 'byung ste gros bya ba yod kyis khyod de ring 'di nyid du gnas thob shig /de de nyid du gnas btab bo/ /mal 'cha' bas rims bag gi dri can gyi gos kyis bting zhing me tog gi sil mas bkram pa'i mal du ma 'gags
103a3(mdo sde): pa nyal ba dang / de'i 'og na me tog gi rtsa ba yod pa'i reg pa de'i nyams su myong nas smras pa/ ci 'di'i 'og tu rdo phre'u yod dam/ de rnams kyis brtag pa brtsams pa na me tog gi rtsa ba zhig mthong nas de rnams mchog tu ngo mtshar skyes so/ /ma 'gags pa mtshan mo
103a4(mdo sde): mi bde zhing nyal nas nam langs so/ /rgyal pos smras pa/ ma 'gags pa ci ga bde bar gnyid log gam/ des smras pa lha bde bar gnyid ma log go/ /rgyal pos smras pa/ ci'i phyir ma 'gags pas smras pa/ /lha rims bag gi dri can gyi gos bting
103a5(mdo sde): bar me tog sil ma bkram pa'i me tog gi rtsa bas lus snad lags so/ /rgyal pos la 'cha' ba bkug nas khyod kyis rims bag gi dri can gyi gos bting ste ci bya/ mal 'cha' bas smras pa/ lha bdag la dkor bas gtad pa lags/ /rgyal pos dkor pa bkug
103a6(mdo sde): nas smras pa/ khyod kyis rims bag gi dri can gyi gos phog ste ci bya/ des smras pa/ lha bdag la thag pas gtad pa lags so/ /rgyal pos thag pa bkug nas smras pa/ khyod kyis ci'i phyir rims bag gi dri can gyi gos 'bul/ thag pas smras pa/ lha snam
103a7(mdo sde): bu 'thag pa'i 'phro cung zhig lus pa na/ bdag rims kyis thebs bzhin bgyis pa lags so/ /rgyal pos smras pa/ gzhon nu khyod kyis ji ltar shes/ des smras pa/ tsha ba'i reg pa nyams su myong bas rims bag gi dri lags so/ /rgyal po mchog tu ya mtshan
103b1(mdo sde): skyes te smras pa/ shes ldan ma 'gags pa ni shAkya'i skal ba bzang po dang ldan pa yin no/ /de nas shAkya'i rgyal po bzang ldan gyis smras pa/ gzhon nu gal te kho bo rab tu byung na/ lha sbyin shAkya rnams kyi rgyal por 'gyur te/ de shAkya rnams la gnod pa byed par 'gyur gyis/
103b2(mdo sde): ma la bdag cag thams cad 'dus la lha sbyin spro ba bskyed par bya'o zhes shAkya'i rgyal po bzang ldan gyis de bkug ste de nas thams cad 'dus nas smras pa/ lha sbyin kho bo cag thams cad rab tu 'byung na/ khyod ci byed/ lha sbyin gyis bsams pa/ gal te rab tu mi 'byung
103b3(mdo sde): ngo zhes smras pa dang / shAkya'i rgyal po bzang ldan rab tu byung bar mi 'gyur gyis de la thabs zhig bsham par bya ste bslu'o/ /gzhan yang bcom ldan 'das kyis gang gi nyi ma la n+ya gro d+hA'i kun dga' ra bar sgyu ma'i cho 'phrul bstan pa de'i tshe bdag blo skyes pa/ ji
103b4(mdo sde): ltar 'di'i sgyu mas skye bo'i tshogs chen po dbang du byed pa de bzhin du bdag gis kyang dbang du bya'o zhes bsams so snyam nas smras pa/ khyed cag rab tu 'byung na bdag ci ste 'dug /shAkya'i rgyal po bzang ldan gyis bsams pa/ 'di ni du smra ba yin gyis dam 'char
103b5(mdo sde): bcug la 'gro ba mang pos so sor rig par bya'o snyam mo/ /de nas rgyal pos tshig de glegs bu la bris nas grong khyer ser skya'i gzhir dril sgrogs su bcug pa/ grong khyer ser skya'i gzhi na gnas pa'i shes ldan dag nyon cig /bzang ldan dang / nam gru dang /
103b6(mdo sde): ma 'gags pa dang / lha sbyin la sogs te shAkya lnga brgya rab tu 'byung bar 'gyur gyis thos par gyis la rab tu dga' bskyed cig ces bsgo'o/ /lha sbyin gyis de thos nas sdug bsngal chen po dang yid mi bde ba skyes nas/ gal te bdag gis shAkya'i rgyal po bzang ldan
103b7(mdo sde): nges par rab tu 'byung bar shes par gyur pa dang bdag khas len par mi 'gyur ba zhig / de ni gal te rab tu ma byung na du smra ba yin no zhes rgyal srid kyang thob par mi 'gyur bas thams cad kyi thams cad du dus 'dir zad dam/ ci rab tu byung la bdag rab
104a1(mdo sde): tu byung bzhin du rgyal srid bya'o snyam mo/ /de nas rgyal po zas gtsang 'di snyam du sems te/ shAkya rnams kyi tha ma'i 'byor pa la blta'o snyam nas des grong khyer de gseg ma dang gyo mo bsal/ tsan dan gyi chus chag chag btab/ gdugs dang / rgyal mtshan
104a2(mdo sde): bsgreng / dar gyi chun 'phyang mang po dpyangs/ shin tu dri zhim po'i pog por nye bar bzhag /me tog sna tshogs kyi sil mas dga' dga' ltar byed du bcug go/ /de nas shAkya brgya stong du mas yongs su bskor nas grong khyer gyi sgo na seng ge'i khri la 'dug go/ shAkya
104a3(mdo sde): mo dang / shAkya gzhon nu ngo mtshar skyes pa rnams kyang skar khung khol ma can dang / skar khung dang / stegs bu dag la 'dug go/ /shAkya rnams kyi 'byor pa la lta bar 'dod pa'i skyes pa'i tshogs yul sna tshogs nas lhags pa dag kyang lam po che dang / tshong 'dus dang /
104a4(mdo sde): bzhi mdo dang / sum mdo rnams su 'dug go/ /shAkya las su dag gis ni mnyes par 'gyur/ su dag gis ni thugs byung bar 'gyur brtag pa'i bram ze mtshan mkhan dang / ltas mkhan dag bkug go/ /shAkya rnams do shal dang / gdu bu dang / dpung rgyan
104a5(mdo sde): dang / rgyan gyis brgyan pa rnams kyis pha dang / ma dag la bltas nas/ so so'i shing rtar zhugs te phyir 'byung bar brtsams pa na/ shAkya'i rgyal po bzang ldan sna la byung ba mtshan mkhan rnams kyis mthong nas de dag gis smras pa/ re zhig 'dis ni mnyes par byed
104a6(mdo sde): par 'gyur ro/ /de bzhin du nam gru dang / ma 'gags pa la sogs pa phyir byung ba na/ de rnams kyang mtshan mkhan rnams kyis lung bstan to/ /de nas lha sbyin phyir byung ste/ de phyir byung ba na bya khras gtsug gi nor bu phrogs pa mtshan mkhan rnams kyis mthong
104a7(mdo sde): nas de rnams kyis smras pa/ 'di'i rtags dang sbyar na gdon mi za bar ston pa la 'khus nas dmyal bar gzhol bar 'gyur ro/ /ko ka li ka dang / khan dra drab bya dang / ka ta mo ra ka dang / rgyal dang / rgya mtshos sbyin rnams phyir byung ba na/ bong bu'i skad grag nas de
104b1(mdo sde): dag kyang mtshan mkhan rnams kyis lung bstan pa/ 'di dag gis kyang nyan thos chen po rnams la tshig ngan pa smras nas dmyal bar gzhol bar 'gyur ro/ /nye dga' glang po che la zhon nas phan tshun du lta bar byed pa na mu tig gi do shal lhung ba dang / de glang po che las babs te
104b2(mdo sde): blangs so/ /de yang de rnams kyis lung bstan pa/ 'di ha cang 'dod chen ches pas sems can dmyal ba rnams su skye bar 'gyur ro/ /de nas bzang ldan dang / nam gru dang / ma 'gags pa dang / lha sbyin la sogs pa shAkya lnga brgya po de rnams skyed mos tshal du dus ston la
104b3(mdo sde): 'gro ba bzhin du bzang pos 'gran cing bcom ldan 'das gang na ba der dong ngo / /bcom ldan 'das kyis dgongs pa/ gal te ngas shAkya rnams la dge slong tshur shog ces bya bas rab tu byung na kha cig gis ni mnyes par byed par 'gyur/ kha cig gis ni mnyes par byed
104b4(mdo sde): par mi 'gyur te/ mnyes par byed par mi 'gyur ba gang dag yin pa de dag gzhan du sems la/ dge slong tshur shog ces bya ba ni thams cad srid pa tha ma pa yin pas/ mal ngas thams cad dge slong rnams kyis gsol ba dang bzhi'i las kyis rab tu byung ba dang / bsnyen
104b5(mdo sde): par rdzogs su gzhug go snyam du dgongs nas dge slong rnams la bka' stsal pa/ dge slong dag ser skya'i gzhi'i shAkya rnams gsol ba dang bzhi'i las kyis rab tu byung ba dang / bsnyen par rdzogs par gyis shig /btsun pa bka' bzhin 'tshal zhes dge slong de rnams
104b6(mdo sde): kyis bcom ldan 'das las mnyan to/ /rgyal po zas gtsang gis shAkya rnams kyi 'dreg mkhan nye bar 'khor zhes bya ba/ de rnams rab tu 'byin pa na skra 'breg par btang nas shAkya'i rgyal po bzang ldan gyi skra 'breg pa na/ de ngom zung gnag cing mchi ma 'dzag cing skad 'dzer cing
104b7(mdo sde): dbugs brtsegs pas skra 'dreg par byed do/ /shAkya'i rgyal po bzang ldan gyis smras pa/ nye bar 'khor ci'i phyir du/ de snying rje rje skad du gcom chung ngur dal bus tshig re re nas smras pa/ lha bdag 'dzam bu'i gling gi skyes bu gtso bo rnams la bsnyen bkur bgyid bgyid
105a1(mdo sde): pa mi phal ba rnams la yang bsnyen bkur bgyid par 'gyur ba lta zhig / khyed kyis spangs te gson pa bas na gum mi bsngo'o/ /shAkya'i rgyal po bzang ldan gyis smras pa/ nye bar 'khor khyod kyis jo bo la snying nye ba'i mnyes par bya ba bstan zin te chog gis mya ngan ma
105a2(mdo sde): byed cig / ngas ji ltar mi phal che ba rnams la bsnyen bkur byed par mi 'gyur ba de ltar bya'o zhes smras nas des phyogs gcig tu ras gcig bting nas shAkya'i gzhon nu rnams la smras pa/ shes ldan gzhon nu dag nyon cig /'dreg mkhan nye bar 'khor 'dis bdag cag la
105a3(mdo sde): bkur sti byas la bdag cag kyang slar khyim du mi gnas kyis rgyan rnams de'i 'tsho ba'i rkyen du ras kyi steng du zhog shig / de rnams kyi se mo do dang / do shal dang / mgul rgyan dang / gdu bu dang / dpung rgyan dang / rna rgyan la sogs pa rin po che sna tshogs kyis brgyan
105a4(mdo sde): pa'i rgyan khyad par can rnams kyis ras kyi steng du phung po chen por spungs so/ /nye bar 'khor gyis de rnams kyi mthar gyis skra bregs te de rnams khrus la dong ba dang / des bsams pa/ re zhig gzhon nu 'di dag rigs dang 'byor pa dang / lang tsho la bab cing chung ma
105a5(mdo sde): dang ldan la mdzod dang / bang mdzod kyis rgyas pa yang spangs nas rab tu byung na bdag rgyan 'di tsam la chags pa ni tshul ma yin pas sdug bsngal bar 'gyur ro/ /gal te bdag rigs ngan du ma skyes na bdag kyang legs par gsungs pa'i chos 'dul ba la rab tu 'byung zhing chu bo
105a6(mdo sde): las rgal ba dang / sbyor ba las yang dag par 'da' bar bya ba'i phyir btsal ba dang 'bad pa la brtson par bya ba zhig snyam mo/ /'di ni chos nyid yin te/ ji ltar sangs rgyas bcom ldan 'das rnams nyin lan gsum mtshan lan gsum sangs rgyas kyi spyan gyis 'jig rten la
105a7(mdo sde): gzigs pa de bzhin du nyan thos chen po rnams kyang byed pas/ tshe dang ldan pa shA ra dwa ti'i bus 'dreg mkhan nye bar 'khor lhag par skyo ba skyes pa mthong ngo / /mthong nas kyang 'dreg mkhan nye bar 'khor gang na ba der song ste phyin nas 'dreg mkhan nye bar 'khor la 'di skad ces smras
105b1(mdo sde): so/ /nye bar 'khor khyod ci'i phyir shin tu mi dga' bas lag pa 'gram pa la gtad nas sems khong du chud cing 'dug /nye bar 'khor gyis smras pa/ btsun pa shA ra dwa ti'i bu gang gi phyir da ltar gzhon nu 'di dag rigs dang 'byor pa dang / lang tsho la bab cing chung ma dang ldan la
105b2(mdo sde): bang mdzod dang / bang mdzod kyis rgyas pa yang spangs nas rab tu 'byung na/ bdag rgyan 'di tsam la chags pa ni tshul ma yin pas sdug bsngal bar 'gyur ro/ /gal te bdag rigs ngan du ma skyes na bdag kyang legs par gsungs pa'i chos 'dul ba la rab tu 'byung zhing chu bo las
105b3(mdo sde): rgal ba dang / sbyor ba las yang dag par 'da' bar bya ba'i phyir btsal ba dang / 'bad pa la brtson par bgyi ba zhig na bdag ci'i phyir sems khong du chud par mi 'gyur/ tshe dang ldan pa shA ra dwa ti'i bus smras pa/ bzhin thub pa'i dbang po'i gsung rab 'di la ni rigs snying
105b4(mdo sde): por byed pa ma yin/ rus snying por byed pa ma yin/ rgyud snying por byed pa ma yin/ thos pa snying por byed pa ma yin te/ 'di ltar thub pa'i dbang po'i gsung rab 'di la ni sgrub pa snying por byed pa yin no/ /de bzhin gshegs rnams rigs dang ni/ /rgyud dang rus la rtog mi
105b5(mdo sde): mdzad/ /'das nas yun ring lon pa yi/ /las rnams la ni rtog par mdzad/ /gal te legs par gsungs pa'i chos 'dul ba la rab tu byung ba dang bsnyen par rdzogs pa dge slong gi dngos po rdzogs par 'dod na tshur bcom ldan 'das kyi spyan sngar 'dong dang / bcom ldan
105b6(mdo sde): 'das kyis rab tu 'byin par 'gyur ro/ /des khas blangs so/ /de nas tshe dang ldan pa shA ra dwa ti'i bus 'dreg mkhan nye bar 'khor khrid de bcom ldan 'das gang na ba der dong nas phyin pa dang / bcom ldan 'das kyi zhabs gnyis la mgo bos phyag byas te/ bcom ldan 'das la 'di skad
105b7(mdo sde): ces gsol to/ /btsun pa nye bar 'khor 'di legs par gsungs pa'i chos 'dul ba la rab tu 'byung ba dang bsnyen par rdzogs pa dge slong gi dngos po 'tshal lags na thugs brtse bar nye bar bzung ste/ bcom ldan 'das kyis 'di rab tu dbyung ba dang bsnyen par rdzogs par mdzad du
106a1(mdo sde): gsol/ bcom ldan 'das kyis de la bka' stsal pa/ dge slong tshur shog /tshangs par spyad pa spyod cig ces bcom ldan 'das kyis bka' stsal pa'i mod kho nar skra byi ba dang / snam sbyar gyon pa dang / lag pa lhung bzed dang bya ma bum gyis brel ba dang skra dang kha
106a2(mdo sde): spu skyes nas zhag bdun lon pa tsam dang / dge slong bsnyen par rdzogs nas lo brgya lon pa'i spyod lam lta bur gnas par gyur to/ /smras pa/ de bzhin gshegs pas tshur shog bka' stsal pas/ /skra byi snam sbyar gyon pa'i lus ldan zhing / /mod la dbang po rab zhir
106a3(mdo sde): gnas gyur te/ /sangs rgyas dgongs pas lus gzugs bkab par gyur/ /shAkya rab tu byung ba'i rnams ni rgan rims ji lta ba bzhin du 'dud pa byed pas/ shAkya'i rgyal po bzang ldan 'dud par byed pa na nye bar 'khor gyi rkang pa yin par shes so/ /de nas des gdong
106a4(mdo sde): bteg ste gsol pa/ bcom ldan 'das 'di ni nye bar 'khor lags na ci bdag gis 'di'i rkang pa gnyis la yang gdud par bgyi'am/ bcom ldan 'das kyis bka' stsal pa/ bu nga rgyal spang pa'i phyir rab tu byung ba yin te/ 'di rgan gyis nga rgyal gyi dregs pa
106a5(mdo sde): chog la thud cig / des de'i rkang pa la gtugs pa na sa chen po lan drug tu g.yos par gyur te/ sa chen po 'di g.yos rab tu g.yos/ kun tu rab tu g.yos/ ldeg rab tu ldeg /kun tu rab tu ldeg ste/ shar phyogs mtho nanub phyogs dma'/ nub phyogs
106a6(mdo sde): mtho na shar phyogs dma'/ lho phyogs mtho na byang phyogs dma'/ byang phyogs mtho na lho phyogs dma'/ dbus mtho na mtha' dma'/ mtha' mtho na dbus dma' bar gyur te/ de ltar thams cad kyis rim bzhin du gtugs so/ /lha sbyin gyis ma btud pa dang
106a7(mdo sde): bcom ldan 'das kyis bka' stsal pa/ bu nga rgyal spang ba'i phyir rab tu byung ba yin gyis thud cig /des gsol pa/ bdag gis de'i rkang pa la ma gtugs na khyod la gnod pa ci mchis zhes de 'dud du ma btub ste der thog mar bcom ldan 'das kyi bka' lha sbyin gyis bcag go/ /
106b1(mdo sde): sangs rgyas bcom ldan 'das yul ser skya'i gzhi n+ya gro d+hA'i kun dga' ra ba na bzhugs so/ /de nas ser skya'i gzhi na gnas pa'i shAkya rab tu mang po 'dun khang du tshogs shing 'dus nas bar skabs kyi gtam 'di lta bu dag gleng bar byed de/ shes ldan dag shAkya rnams ni gang las skyes/
106b2(mdo sde): thog ma ni gang yin/ rgyu ni ci zhig yin/ shAkya rnams kyi sngon gyi rigs rgyud ni gang yin/ gal te bdag cag gi drung du 'ga' zhig 'ongs nas 'di skad 'dri ste/ shes ldan dag shAkya rnams ni gang las skyes/ thog ma ni gang yin/ rgyu ni ci zhig yin/ shAkya rnams kyi sngon
106b3(mdo sde): gyi rigs rgyud ni gang yin zhes de skad du 'dri na/ bdag cag gis ni shAkya rnams gang las skyes pa dang / thog ma gang yin pa dang / rgyu ni ci zhig yin pa dang / shAkya rnams kyi sngon gyi rigs rgyud ni gang yin pa yang mi shes na ji skad du lung bstan/ tshur bdag cag
106b4(mdo sde): bcom ldan 'das gang na ba der dong la lhags pa dang / bcom ldan 'das la don de nyid zhus nas bcom ldan 'das kyis bdag cag la ji skad du lung bstan pa de bzhin du gzung bar bya'o/ /de nas ser skya'i gzhi na gnas pa'i shAkya rab tu mang po bcom ldan 'das gang na ba
106b5(mdo sde): der dong ste lhags nas/ bcom ldan 'das kyi zhabs gnyis la mgo bos phyag byas te phyogs gcig tu 'dug go/ /phyogs gcig tu 'dug nas ser skya'i gzhi'i shAkya rnams kyis 'di skad ces gsol to/ /btsun pa 'dir bdag cag ser skya'i gzhi'i shAkya rab tu mang po
106b6(mdo sde): 'dun khang du 'tshogs shing 'dus nas bar skabs kyi bka' mchid 'di lta bu dag gleng ste/ shAkya rnams ni gang las skyes thog ma ni gang yin/ rgyu ni ci zhig yin/ shAkya rnams kyi sngon gyi rigs rgyud ni gang yin gal te bdag cag gi drung du 'ga' zhig 'ongs nas 'di skad 'dri ste/
106b7(mdo sde): shes ldan dag shAkya rnams ni gang las skyes/ thog ma ni gang yin/ rgyu ni ci zhig yin/ shAkya rnams kyi sngon gyi rigs rgyud ni gang yin zhes de skad du 'dri na/ bdag cag gis shAkya rnams ni gang las skyes/ thog ma ni gang yin/ rgyu ni ci zhig yin/ shAkya rnams
107a1(mdo sde): kyi sngon gyi rigs rgyud gang yin pa yang mi shes na ji skad du lung bstan/ tshur bdag cag bcom ldan 'das gang na ba der dong la lhags pa dang / bcom ldan 'das la don 'di nyid zhus te/ bcom ldan 'das kyis bdag cag la ji skad du lung bstan pa de bzhin du gzung bar
107a2(mdo sde): bgyi'o snyam nas de'i slad du bcom ldan 'das la bdag cag don 'di nyid zhu lags na/ bcom ldan 'das shAkya rnams ni gang las skyes lags/ thog ma ni gang lags/ rgyu ni ci zhig lag lags/ shAkya rnams kyi sngon gyi rigs rgyud ni gang lags/ de nas bcom ldan 'das
107a3(mdo sde): 'di snyam du dgongs te/ gal te ngas shAkya rnams kyi sngon gyi rigs rgyud las brtsams nas chos kyi gtam glengs na/ mu stegs can dang / kun tu rgyu gzhan dag 'di skad ces dge slong gau ta ma ni ci 'dod pa de lung ston pas bdag nyid stod par byed do zhes smra ba gang yin pa'i gnas
107a4(mdo sde): 'di yod pas nga'i nyan thos las shAkya rnams kyi sngon gyi rigs rgyud las brtsams nas chos kyi gtam glengs par nus pa su yod snyam mo/ /de'i tshe tshe dang ldan pa maud gal gyi bu chen po 'khor de nyid du 'dus shing 'dug par gyur to/ /de nas bcom ldan 'das kyis tshe dang ldan pa maud gal
107a5(mdo sde): gyi bu chen po la bka' stsal pa/ maud gal gyi bu nga ro rgyab bsnyung bas re zhig de bas la gyis khyod kyis shAkya rnams kyi sngon gyi rigs rgyud las brtsams nas dge slong rnams la chos kyi gtam bya bar spobs par gyis shig /tshe dang ldan pa maud gal gyi bu chen pos bcom ldan 'das la cang mi
107a6(mdo sde): smra bas khas blangs so/ /de nas bcom ldan 'das kyis tshe dang ldan pa maud gal gyi bu chen pos cang mi smra bas khas blangs par thugs su chud nas snam sbyar bltab ste sngas su bcug nas/ glo g.yas pas phab ste/ zhabs kyi steng du zhabs bzhag nas snang ba'i 'du shes dang / dran
107a7(mdo sde): pa dang / shes bzhin dang ldan pa'i 'du shes kho na yid la mdzad pas mnal to/ /de nas tshe dang ldan pa maud gal gyi bu chen po 'di snyam du sems te/ ma la bdag gis sems ji ltar mnyam par bzhag na shAkya rnams gang las skyes pa dang / thog ma gang yin pa dang /
107b1(mdo sde): rgyu ni ci yin pa dang / shAkya rnams kyi sngon gyi rigs rgyud gang yin pa mthong bar 'gyur ba de lta bu'i ting nge 'dzin la snyoms par 'jug par bya'o snyam nas/ tshe dang ldan pa maud gal gyi bu chen pos sems ji ltar mnyam par bzhag na/ shAkya rnams kyi sngon gyi rigs rgyud mthong
107b2(mdo sde): bar 'gyur ba de lta bu'i ting nge 'dzin la snyoms par zhugs pa dang / tshe dang ldan pa maud gal gyi bu chen pos shAkya rnams kyi sngon gyi rigs rgyud shAkya rnams gang las skyes pa dang / thog ma gang yin pa dang / rgyu ni ci zhig yin pa dang / shAkya rnams kyi sngon gyi rigs rgyud ni gang
107b3(mdo sde): yin pa mthong ngo / /mthong nas ting nge 'dzin de las langs te dge slong gi dge 'dun gyi gung la stan bshams pa nyid la 'dug go/ /'dug nas tshe dang ldan pa maud gal gyi bu chen pos ser skya'i gzhi'i shAkya rnams la smras pa/ gau tam dag 'jig rten 'di 'jig cing 'jig
107b4(mdo sde): rten zhig nas/ sems can phal cher 'od gsal gyi lha'i ris su skye bar 'gyur te/ de rnams de na yid las byung ba'i gzugs phun sum tshogs pa dbang po mnyams shing ma tshang ba med pa yan lag dang / nying lag thams cad dang ldan pa/ kha dog bzang pos gnas
107b5(mdo sde): pa/ rang gi 'od can/ nam mkha' la 'gro ba/ dga' ba za zhing dga' ba'i zas kyis tshe ring zhing yun ring du gnas so/ /de'i tshe sa chen po 'di chu 'ba' zhig tu 'gyur zhing mtsho gcig tu 'gyur ro/ /sa chen po 'di chu 'ba' zhig gi mtsho gcig tu gyur pa'i steng du rlung
107b6(mdo sde): gis pris ma chags pa dang / mkhregs pa dang / khebs par byed do/ /dper na 'o ma bskol ba grang bar gyur pa'i steng du rlung gis pris ma chags pa dang / mkhregs pa dang / khebs pa de bzhin du sa chen po 'di chu 'ba' zhig gis mtsho gcig tu gyur pa'i steng du rlung gis
107b7(mdo sde): pris ma chags pa dang / mkhregs pa dang / khebs par byed do/ /sa'i bcud de ni kha dog phun sum tshogs pa/ dri phun sum tshogs pa ro phun sum tshogs pa yin zhing kha dog ni 'di lta bu yin te/ dper na mar sar lta bu'o/ /ro ni 'di lta bu yin te/ dper na sbrang ma'i sbrang
108a1(mdo sde): rtsi btsir ba lta bu'i dus gang yin pa de yod do/ /gau ta ma dag 'jig rten gang yin pa 'di 'chags shing 'jig rten chags na/ de nas sems can kha cig tshe zad las zad bsod nams zad nas 'od gsal gyi lha'i ris nas shi 'phos nas 'di lta bur mi rnams
108a2(mdo sde): dang skul ba mnyam par 'ong zhing de rnams 'di na yid las byung ba'i gzugs phun sum tshogs pa/ dbang po ma nyams shing ma tshang ba med pa/ yan lag dang / nying lag thams cad dang ldan zhing kha dog bzang pos gnas pa rang gi 'od can/ mkha' la 'gro ba/ dga'
108a3(mdo sde): ba za zhing dga' ba'i zas kyis tshe ring zhing yun ring du gnas par 'gyur ro/ /de'i tshe nyi ma dang zla ba yang 'jig rten du mi 'byung ste/ rgyu skar rnams kyang med/ skad cig dang thang cig dang yud tsam yang med/ mtshan mo dang nyin mo yang med/ zla ba dang / zla ba phyed dang / dus
108a4(mdo sde): tshigs dang / lo rnams kyang 'jig rten du 'byung ba med do/ /skyes pa dang bud med du mngon pa yang med kyi gzhan du na sems can sems can zhes bya ba'i grangs su 'gro'o/ /de nas sems can brkam chags kyi rang bzhin can zhig gis mdzub mo'i rtse mos sa'i bcud myong bar byed
108a5(mdo sde): de/ /ji lta ji ltar myangs pa de lta de ltar sred do/ /ji lta ji ltar sred pa de lta de ltar kham gyi zas rim gyis za'o/ /sems can gzhan dag gis kyang sems can de mdzub mo'i rtse mos sa'i bcud myong bar byed de/ ji lta ji ltar myangs pa de lta de ltar sred la/ ji lta ji ltar sred pa de lta de
108a6(mdo sde): ltar kham gyi zas rim gyis za ba mthong ngo / /mthong nas kyang de rnams kyis kyang mdzub mo'i rtse mos sa'i bcud myang bar rtsom ste/ ji lta ji ltar myangs pa de lta de ltar sred do/ /ji lta ji ltar sred pa de/ lta de ltar kham gyi zas rim gyis za'o/ /gang gi tshe sems can de rnams kyis sa'i
108a7(mdo sde): bcud la kham gyi zas rim gyis zos pa de'i tshe/ de rnams kyi lus la mkhrang ba dang lci ba zhugs par gyur to/ /de rnams kyi kha dog bzang po'i gsal ba gang yin pa de yang nub par gyur pas 'jig rten du mun pa byung bar gyur to/ /gau ta ma dag chos nyid kyis 'jig rten du
108b1(mdo sde): mun pa byung ba na nyi ma dang zla ba gnyis 'jig rten du 'byung bar 'gyur ro/ /rgyu skar dang / skad cig dang / thang cig dang / yud tsam dang / mtshan mo dang / nyin mo dang / zla ba dang / zla ba phyed dang / dus tshigs dang / lo 'jig rten du 'byung bar 'gyur ro/ /de
108b2(mdo sde): rnams de za zhing zas su za ba la tshe ring zhing yun ring du gnas so/ /de rnams las zas la ches nyung zad du za ba gang yin pa de ni kha dog dang ldan par 'gyur ro/ /kha zas la ches mang du za ba gang yin pa de ni kha dog ngan par 'gyur te/ kha zas kyi tshad gnyis la brten nas kha dog gi
108b3(mdo sde): rnam pa gnyis mngon te/ kha dog rnam pa gnyis yod pas/ kye sems can kho bo ni kha dog dang ldan no/ /khyod ni kha dog ngan pa yin no zhes sems can gyis sems can la khyad du gsod do/ /kha dog gi mngon pa'i nga rgyal can de rnams sdig pa mi dge ba'i chos de dag nyid
108b4(mdo sde): blangs pa'i rgyus sa'i bcud de nub par gyur to/ /gau ta ma dag sa'i bcud de nub pa na sems can de rnams tshogs shing 'dus nas 'di skad ces/ kyi hud bro ba kyi hud bro ba zhes smra zhing smre sngags 'don la mya ngan dang sdug bsngal bar gyur to/ /dper na da ltar gyi mi rnams kyis
108b5(mdo sde): zas zhim po cig zos nas sngon gyi yi ge dang / tshig dang / tshig 'bru de nyid rjes su dran nas 'di skad ces/ kyi hud bro ba kyi hud bro ba zhes smra ba de bzhin du sems can de rnams sa'i bcud de nub pa na tshogs shing 'dus nas 'di skad ces/ kyi hud bro ba kyi hud bro ba zhes smra
108b6(mdo sde): zhing smre sngags 'don la mya ngan dang / sdug bsngal bar gyur kyang smras pa 'di'i don ni 'di yin/ smras pa 'di'i don ni 'di yin no zhes de'i don ni mi shes so/ /gau ta ma dag sems can de rnams kyi sa'i bcud de nub pa na/ sa'i zhag kha dog phun sum tshogs pa ro phun sum
108b7(mdo sde): tshogs pa byung bar 'gyur te/ kha dog ni 'di lta bu yin te/ dper na dong ka'i me tog lta bu'o/ /ro ni 'di lta bu yin te/ /dper na sbrang ma'i sbrang rtsi btsir ba lta bu'o/ /de rnams de za zhing de zas su za ba la tshe ring zhing yun ring du gnas so/ /de rnams las kha zas la
109a1(mdo sde): ches nyung du za ba gang yin pa de ni kha dog dang ldan par gyur to/ /kha zas la ches mang du za ba gang yin pa de ni kha dog ngan par gyur to/ /zas kyi tshad gnyis la brten nas kha dog rnam pa gnyis mngon te/ kha dog rnam pa gnyis yod pas/ kye sems can kho
109a2(mdo sde): bo ni kha dog dang ldan la khyod ni kha dog ngan pa yin no zhes sems can gyis sems can la khyad du gsod par byed do/ /kha dog gi mngon pa'i nga rgyal can de rnams sdig pa mi dge ba'i chos de dag nyid blangs pa'i rgyus sa'i zhag nub par gyur to/ /gau ta ma dag sa'i zhag de nub par gyur
109a3(mdo sde): pa na sems can de rnams tshogs shing 'dus nas 'di skad ces/ kyi hud bro ba kyi hud bro ba zhes smra zhing smre sngags 'don la mya ngan gyis sdug bsngal bar byed do/ /dper na da ltar mi rnams sdug bsngal ba dang yid mi bde ba 'ba' zhig gis reg pa na sngon gyi yi ge dang / tshig dang /
109a4(mdo sde): tshig 'bru de nyid rjes su dran nas 'di skad ces e ma'o kyi hud e ma'o kyi hud ces smra ba de bzhin du sems can de rnams sa zhag de nub pa na tshogs shing 'dus nas 'di skad ces kyi hud bro ba kyi hud bro ba zhes smra zhing smre sngags 'don la mya ngan dang / sdug bsngal bar 'gyur kyang smras pa
109a5(mdo sde): 'di'i don ni 'di yin smras pa 'di'i don ni 'di yin no zhes bya bar mi shes so/ /gau ta ma dag sems can de rnams kyis zhag de nub pa na/ myu gu'i tshal kha dog phun sum tshogs pa/ dri phun sum tshogs pa/ ro phun sum tshogs pa 'byung bar 'gyur zhing kha dog ni 'di lta bu yin te/ dper
109a6(mdo sde): na shing ka dam pa ka'i me tog lta bu'o/ /ro ni 'di lta bu yin te/ dper na sbrang ma'i sbrang rtsi btsir ba lta bu'o/ /de rnams de za zhing de zas su za ba la tshe ring zhing yun ring du gnas so/ /de rnams las kha zas la ches nyung bar za ba gang yin pa de ni kha dog dang ldan par gyur to/ /
109a7(mdo sde): kha zas la ches mang du za ba gang yin pa de ni kha dog ngan par gyur to/ /zas kyi tshad gnyis la brten nas kha dog rnam pa gnyis mngon no/ /kha dog rnam pa gnyis yod pas/ kye sems can kho bo ni kha dog dang ldan la khyod ni kha dog ngan pa yin no zhes sems can gyis sems can la khyad
109b1(mdo sde): du gsod par byed do/ /kha dog gi mngon pa'i nga rgyal can de rnams sdig pa mi dge ba'i chos de dag nyid blangs pa'i rgyus myu gu'i tshal de nub par gyur to/ /gau ta ma dag myu gu'i tshal de nub par gyur pa na sems can de rnams tshogs shing 'dus nas 'di skad ces/ mdun nas phar song /
109b2(mdo sde): mdun nas phar song zhes smra zhing smre sngags 'don la mya ngan dang sdug bsngal bar gyur to/ /dper nad ltar mi rnams 'ga' zhig la drag po'i tshar bcad pas tshar bcad par 'dod pa na sngon gyi yi ge dang / tshig dang / tshig 'bru de dag nyid rjes su zlos shing 'di skad du/ mdun nas
109b3(mdo sde): phar song / mdun nas phar song zhes smra ba de bzhin du sems can de rnams myu gu'i tshal nub pa dang / tshogs shing 'dus nas 'di skad ces mdun nas phar song mdun nas phar song zhes smra zhing smre sngags 'don la mya ngan dang sdug bsngal bar gyur kyang / smras pa
109b4(mdo sde): 'di'i don ni 'di yin smras pa/ 'di'i don ni 'di yin no zhes bya bar de'i don ni mi shes so/ /gau ta ma dag sems can de rnams kyi myu gu'i tshal nub nas/ ma rmos ma btab pa'i 'bras sA lu'i 'bras bu tshon bzhi pa phub ma med pa/ sbun pa med pa/ shun pa med pa/
109b5(mdo sde): dag pa gtsang ma skye ste/ de nub brngas na nang skye zhing smin par 'gyur/ nang brngas na nub skye zhing smin par 'gyur bas/ /brngas shing brngas kyang slar skye bas brngas par yang mi mngon no/ /de rnams de za zhing zas su za ba la tshe ring zhing yun ring du gnas so/ /gang nas
109b6(mdo sde): sems can de rnams kyis ma rmos ma btab pa'i 'bras sA lu'i 'bras bu la kham gyi zas su rim gyis zos pa de nas de rnams kyi dbang po tha dad pa byung bar gyur te/ kha cig la ni skyes pa'i dbang po'o/ /kha cig la ni bud med kyi dbang po'o/ /de na bud med kyi dbang po can gang yin pa
109b7(mdo sde): rnams dang / skyes pa'i dbang po can gang yin pa rnams gcig la gcig mig gis mig tshugs su blta'o/ /ji lta ji ltar gcig la gcig mig gis mig tshugs su lta ba de lta de ltar kun tu chags so/ /ji lta ji ltar kun tu chags pa de lta de ltar zhen no/ /ji lta ji ltar zhen pa
110a1(mdo sde): de lta de ltar log par zhugs so/ /sems can gzhan dag gis kyang sems can gyis sems can la log par zhugs pa mthong ngo / /mthong nas kyang sa dang / bong ba dang / gseg ma dang / gyo mos gtor nas 'di skad ces/ sems can ngan pa tha chad rnams ni bya
110a2(mdo sde): ba ma yin pa byed do/ /sems can ngan pa tha chad rnams ni bya ba ma yin pa byed pa yin gyis/ kwa'e sems can khyod kyis da ji ltar sems can sun dbyung zhes smra'o/ /dper na da ltar gyi mi rnams bag ma blangs pa na phye ma dang / dri dang / phreng ba dang / gos dang /
110a3(mdo sde): 'bras yos kyis gtor nas 'di skad ces bag ma bde bar gyur cig ces zer ba de bzhin du sems can rnams kyis sems can la log par zhugs pa mthong ba na sas gtor cing bong ba dang / gseg ma dang / gyo mo rnams kyis kyang gtor nas kyang 'di skad ces sems can ngan pa tha
110a4(mdo sde): chad rnams ni bya ba ma yin pa byed do/ /sems can ngan pa tha chad rnams ni bya ba ma yin pa byed kyis/ kwa'e sems can khyod kyis da ji ltar sems can sun dbyung zhes bya ba smra ba'i dus gang yin pa de yod do/ /gau ta ma dag de ltar na sngon chos ma yin par 'dod pa gang yin pa dang / sngon
110a5(mdo sde): gyi 'dul ba ma yin par 'dod pa gang yin pa de ni da ltar chos su 'dod do/ /'dul bar 'dod do/ /sngon smad par bya bar 'dod pa gang yin pa de ni da ltar bsngags par bya bar 'dod do/ /de rnams kyis de zhag gcig cig spangs pa/ nas zhag gnyis dang / gsum dang /
110a6(mdo sde): bdun du yang spangs so/ /gang na sems can de rnams sdig pa can dam pa ma yin pa'i chos de la lhag par sdig pa can gyi brtul zhugs spyod pa de rnams khang pa brtsig pa la brtson par byed do/ /'dir bdag cag bya ba ma yin pa spyad do/ /'dir bdag cag bya ba ma yin
110a7(mdo sde): pa spyad do zhes zer bas khyim khyim zhes bya bar grags te/ gau ta ma dag 'di ni 'jig rten du khang pa'i las kyi mtha' rnams byung ba'i rtsom pa dang po yin no/ /de yang chos kyis yin gyi chos ma yin pas ma yin te/ de la rgyal ba'i dbang po'i chos la 'di ni gtso bo yin no/ /
110b1(mdo sde): de rnams nub bza' ba don du gnyer ba yang dgongs ka/ nang bza' ba don du gnyer ba yang nang par sA lu'i ched du 'dong bar byed do/ /de nas sems can snyom las kyi rang bzhin can zhig gis nang par gyi sA lu nub blangs so/ /de nas sems can gzhan zhig gis sems can
110b2(mdo sde): de la 'di skad ces smras so/ /kye sems can khyod tshur sA lu'i phyir 'dong ngo / /de nas sems can des sems can de la 'di skad ces smras so/ /kye sems can khyod rang gi sA lu la soms shig /kho bos ni nang par gyi sA lu nub blangs so/ /de nas sems can de 'di
110b3(mdo sde): snyam du sems te/ kye ma de ni legs so/ /kye ma de ni shin tu legs kyis ma la bdag gis zhag gnyis kyi dang / zhag gsum gyi dang / zhag bdun gyi bar gyi sA lu blang ngo snyam nas/ des zhag gnyis kyi dang / zhag gsum gyi dang / zhag bdun gyi bar gyi sA lu
110b4(mdo sde): blangs so/ /de nas sems can zhig gis sems can de la 'di skad ces smras so/ /kye sems can khyod tshur sA lu'i phyir 'dong ngo / /de nas sems can des sems can de la skad ces smras so/ /kye sems can khyod rang gi sA lu la soms shig /kho bos ni zhag
110b5(mdo sde): gnyis kyi dang / gsum gyi dang / zhag bdun gyi bar gyi sA lu blangs zin no/ /de nas sems can de 'di snyam du sems te/ kye ma de ni legs so/ /kye ma de ni shin tu legs kyis/ ma la bdag gis zla ba phyed dang zla ba gcig gi sA lu blang ngo snyam nas/ des zla ba
110b6(mdo sde): phyed dang / zla ba gcig gi sA lu blangs so/ /gang nas sems can de rnams kyis ma rmos ma btab pa'i 'bras sA lu'i 'bru sogs 'jog gi yongs su longs spyad pas zos pa de nas sA lu de'i 'bras bu phub ma dang / sbun pa dang / shun pas yog par gyur to/ /brngas shing
110b7(mdo sde): brngas nas nga phyir mi skye bas brngas par yang mngon la/ sA lu yang sbubs sam yal ga'i sbubs la yod par gyur to/ /de nas sems can de rnams tshogs shing 'dus nas shes ldan dag bdag cag sngon yid las byung ba'i gzugs phun sum tshogs pa/ dbang po ma nyams shing
111a1(mdo sde): ma tshang ba med pa/ yan lag dang nying lag thams cad dang ldan pa/ kha dog bzang pos gnas pa/ rang gi 'od dang ldan pa/ nam mkha' la 'gro zhing dga' ba za zhing dga' ba'i zas kyis tshe ring zhing yun ring du gnas la/ bdag cag la sa'i bcud kha dog phun sum tshogs pa/
111a2(mdo sde): dri phun sum tshogs pa/ ro phun sum tshogs pa byung bar gyur te/ /bdag cag sa'i bcud la kham gyi zas kyi rim gyis zos te/ gang gi tshe bdag cag gis sa'i bcud la kham gyi rim gyis zos pa de'i tshe bdag cag gi lus la rtsub pa nyid dang / lci ba nyid du zhugs par gyur
111a3(mdo sde): te/ kha dog bzang po'i gsal ba gang yin pa de ni nub par gyur pas 'jig rten du mun pa byung bar gyur to/ /bdag cag de za zhing zas su za ba la tshe ring zhing yun ring du gnas par gyur to/ /bdag cag las kha zas la ches nyung du za ba gang yin pa de ni kha dog
111a4(mdo sde): bzang por gyur/ kha zas ches mang du za ba gang yin pa de ni kha dog ngan par gyur te/ kha zas kyi tshad gnyis la brten nas kha dog gi rnam pa gnyis mngon te/ kha dog rnam pa gnyis yod pas/ kwa'e sems can kho bo ni kha dog dang ldan la khyod ni kha dog
111a5(mdo sde): ngan pa yin no zhes sems can gyis sems can la khyad du gsod par byed do/ /bdag cag kha dog gi mngon pa'i nga rgyal can rnams sdig pa mi dge ba'i chos de dag nyid blangs pa'i rgyus sa'i bcud de nub par gyur to/ /sa'i bcud de nub pa nas zhag kha dog phun sum tshogs pa/
111a6(mdo sde): dri phun sum tshogs pa/ ro phun sum tshogs pa byung bar gyur te/ bdag cag de za zhing de zas su za ba la tshe ring zhing yun ring du gnas so/ /bdag cag las kha zas ches nyung du za ba gang yin pa de ni kha dog dang ldan par gyur/ kha zas ches mang du za ba gang yin pa de ni kha
111a7(mdo sde): dog ngan par gyur te/ zas kyi tshad gnyis la brten nas kha dog gi rnam pa gnyis mngon no/ /kha dog rnam pa gnyis yod pas/ kwa'e sems can kho bo ni kha dog dang ldan la khyod ni kha dog ngan pa yin no zhes sems can gyis sems can la khyad du gsod par byed do/ /
111b1(mdo sde): bdag cag kha dog gi mngon pa'i nga rgyal can rnams sdig pa mi dge ba'i chos de dag nyid blangs pa'i rgyus sa zhag de nub par gyur to/ /sa zhag de nub pa na myu gu'i tshal kha dog phun sum tshogs pa/ dri phun sum tshogs pa/ ro phun sum tshogs pa byung bar gyur te/ bdag cag de za
111b2(mdo sde): zhing de zas su za ba la tshe ring zhing yun ring du gnas so/ /bdag cag rnams las kha zas ches nyung du za ba gang yin pa de ni kha dog dang ldan par gyur/ kha zas ches mang du za ba gang yin pa de ni kha dog ngan par gyur te/ kha dog gi rnam pa gnyis mngon no/ /kha dog
111b3(mdo sde): rnam pa gnyis yod pas/ kwa'e sems can kho bo ni kha dog dang ldan la khyod ni kha dog ngan pa yin no zhes sems can gyis sems can la khyad du gsod par byed do/ /bdag cag kha dog gi mngon pa'i nga rgyal can rnams sdig pa mi dge ba'i chos de dag nyid blangs pa'i rgyus myu
111b4(mdo sde): gu'i tshal de nub par gyur to/ /myu gu'i tshal de nub pa na ma rmos ma btab pa'i 'bras sA lu'i 'bru tshon bzhi pa phub ma med pa/ sbun pa med pa/ shun pa med pa/ dag pa gtsang ma skye ste/ de nub brngas na nang skye zhing smin par 'gyur/ nang brngas nub skye zhing smin par 'gyur bas brngas shing brngas kyang slar
111b5(mdo sde): yang skye bas brngas par yang mi mngon te/ bdag cag de za zhing zas su za ba la tshe ring zhing yun ring du gnas so/ /gang nas bdag cag gis ma rmos ma btab pa'i 'bras sA lu'i 'bru sogs 'jog gi yongs su longs spyad pas zos pa de nas sA lu de'i 'bras bu phub ma
111b6(mdo sde): dang / sbun pa dang / shun pas yog par gyur to/ /brngas shing brngas na yang slar mi skye bas brngas par yang mngon la/ sA lu yang sbubs sam yal ga'i sbubs la yod par gyur pas/ ma la bdag cag tshogs shing 'dus la zhing gzhal te mtshams
111b7(mdo sde): bcad la/ 'di ni khyod kyi'o/ /'di ni nga'i 'o zhes mu thug bre bar bya'o zhes de rnams tshogs shing 'dus nas zhing bgos te mtshams su mu thug bres so/ /gau ta ma dag 'di ni 'jig rten du mu thug bre ba'i las kyi mtha' rnams byung ba'i rtsom pa dang po yin no/ /de yang
112a1(mdo sde): chos kyis yin gyi chos ma yin pas ma yin pas de la rgyal ba'i dbang po'i chos la 'di ni chos kyi mchog yin no/ /de nas sems can zhig gis rang gi sA lu yod bzhin du gzhan gyi sA lu ma byin par blangs so/ /sems can gzhan dag gis sems can des rang
112a2(mdo sde): gi sA lu yod bzhin du gzhan gyi sA lu ma byin par blangs pa mthong ngo / /mthong nas sems can de la 'di skad ces smras so/ /kwa'e sems can khyod/ rang gi sA lu yod bzhin du gzhan gyi sA lu ma byin par ci'i phyir blang zhes de phar drangs tshur drangs nas ci tsam na 'khor mi'i nang
112a3(mdo sde): du khrid de/ shes ldan dag sems can 'di rang gi sA lu yod bzhin du lan gsum gyi bar du gzhan gyi sA lu ma byin par len to zhes spyos so/ /de nas sems can de rnams kyis sems can de la 'di skad ces smras so/ /kwa'e sems can khyod/ rang gi sA lu yod
112a4(mdo sde): bzhin du gzhan gyi sA lu ma byin par ci'i phyir blang / kwa'e sems can khyod song la phyin chad de ltar ma byed cig /de nas sems can des sems can de rnams la 'di skad ces smras so/ /shes ldan dag sems can 'dis bdag sA lu'i phyir phar drangs tshur drangs
112a5(mdo sde): nas ji tsam na 'khor gyi nang du yang phyung nas spyos so/ /de nas sems can de rnams kyis sems can de la 'di smras so/ /kwa'e sems can khyod kyis sems can la sA lu'i phyir phar drangs tshur drangs nas ji tsam na 'khor gyi nang du yang phyung nas ci'i phyir spyo/ /kwa'e
112a6(mdo sde): sems can khyod song la phyin chad de ltar ma byed cig / de nas sems can de rnams 'di snyam du sems te/ shes ldan dag sA lu'i phyir phar 'dren tshur 'dren cing ci tsam na 'khor gyi nang du spyo ba yang snang bas/ ma la bdag cag tshogs shing 'dus la bdag cag gi nang na
112a7(mdo sde): sems can lhag par gzugs bzang ba/ lhag par blta na sdug pa/ lhag par mdzes pa/ lhag par bsod nams che bar grags pa gang yin pa de ni bdag cag gi zhing rnams kyi bdag por bskos dang / des bdag cag chad pas gcad par bya ba rnams ni chad pas
112b1(mdo sde): gcod par 'gyur/ phan gdags par bya ba rnams la ni phan 'dogs par 'gyur te/ bdag cag gi zhing dag las 'khrungs pa gang yin pa de las de la chos bzhin du thog shas sbyin par bya'o snyam nas de rnams tshogs shing 'dus te/ de rnams kyi nang nas lhag par
112b2(mdo sde): gzugs bzang ba/ lhag par blta na sdug pa/ lhag par mdzes pa/ lhag par bsod nams che bar grags pa gang yin pa de zhing rnams kyi bdag por bskos te/ 'di skad ces kye sems can khyod tshur shog /kho bo cag las chad pas gcad par bya ba rnams la ni chad pas
112b3(mdo sde): chod cig / phan gdags par bya ba rnams la ni phan thogs shig /kho bo cag gi zhing dag la 'khrungs pa gang yin pa de las khyod la kho bo cag gis chos bzhin du thog shas sbyin no/ /de de rnams la chad pas gcad par bya ba la ni chad pas gcod/ phan gdags
112b4(mdo sde): par bya ba rnams la ni phan 'dogs par byed cing de la de rnams kyi zhing dag las 'khrungs pa gang yin pa de las chos bzhin du thog shas dbul te/ skye bo'i tshogs chen pos bkur zhing skye bo'i tshogs chen pos bkur bas mang pos bkur ba mang pos bkur ba zhes grags so/ /
112b5(mdo sde): zhing de rnams kyi bdag por gyur pa na nyams pa las skyob par byed pas rgyal rigs rgyal rigs zhes bya bar grags so/ /chos kyis skye dgu mgu bar byed cing tshul khrims nyams su blangs te gnas/ shes rab nyams su blangs te gnas pas rgyal po rgyal po zhes bya bar grags so/ /
112b6(mdo sde): gau ta ma dag rgyal po mang pos bkur gyi tshe mi rnams kyi ming sems can sems can zhes bya bar gyur to/ /gau ta ma dag rgyal po mang pos bkur ba'i bu 'od mdzes zhes bya ste/ gau ta ma dag rgyal po 'od mdzes kyi tshe mi rnams kyi ming tshur shog /tshur shog ces bya bar
112b7(mdo sde): gyur to/ /'od mdzes kyi bu dge ba zhes bya ste/ gau ta ma dag rgyal po dge ba'i tshe mi rnams kyi ming sme ba can sme ba can zhes bya bar gyur to/ /gau ta ma dag dge ba'i bu dge mchog ces bya ste/ gau ta ma dag rgyal po dge mchog gi tshe mi rnams kyi ming sprin mgrin
113a1(mdo sde): sprin mgrin zhes bya bar gyur to/ /dge mchog gi bu gso sbyong 'phags zhes bya ste/ gau ta ma dag rgyal po gso sbyong 'phags kyi tshe mi rnams kyi ming ta la'i rkang ta la'i rkang zhes bya bar gyur to/ /rgyal po gso sbyong 'phags kyi spyi bor sha rmen zhig skyes pa 'jam zhing
113a2(mdo sde): shin tu mnyen te/ dper na shing bal gyi 'da' ba'am/ ras bal gyi 'da' ba bzhin du kyang gnod pa mi skyed do/ /de smin nas brtol ba dang / khye'u gzugs bzang ba/ blta na sdug pa/ mdzes pa/ skyes bu chen po'i mtshan sum cu rtsa gnyis kyis
113a3(mdo sde): kun nas brgyan pa zhig byung ste/ spyi bo las skyes pas spyi bo skyes zhes bya bar gyur to/ /gzhon nu byung ma thag tu rgyal po gso sbyong 'phags kyi btsun mo drug khri'i nang du bkri ba dang / de thams cad kyi nu ma la 'o ma zag nas re res nga las nu nga las nu zhes smras pas nga las nu nga
113a4(mdo sde): las nu zhes bya bar grags so/ /gau ta ma dag rgyal po nga las nu gang gi tshe rgyal srid byed pa de'i tshe mi rnams sems par byed/ 'jal bar byed/ nye bar rtog par byed de/ de rnams bsams gzhal nye bar brtags nas bzo'i gnas dang / las kyi gnas tha dad
113a5(mdo sde): pa dag byed du 'jug pas des na/ de rnams yid las skyes yid las skyes zhes bya bar grags so/ /gau ta ma dag rgyal po drug po 'di dag ni tshe tshad med cing tshe dpag tu med pa yin no/ /gau ta ma dag rgyal po nga las nu'i brla g.yas par sha rmen zhig skyes pa 'jam
113a6(mdo sde): zhing shin tu mnyen te/ dper na shing bal gyi 'da' ba'am/ ras bal gyi 'da' ba bzhin du kyang gnod pa mi skyed do/ /de smin nas brtol ba dang / khye'u gzugs bzang zhing blta na sdug pa/ mdzes pa/ skyes bu chen po'i mtshan sum cu rtsa gnyis
113a7(mdo sde): kyis kun nas brgyan pa zhig byung ste/ brla g.yas pa las skyes pas ming mdzes pa mdzes pa zhes bya bar gyur to/ /gzhon nu de rdzu 'phrul che zhing mthu che ba yin pas da dung yang gling bzhi la rgyal srid kyi dbang phyug la dbang byed du 'jug go/ /gau ta ma dag rgyal po mdzes
113b1(mdo sde): pa'i brla g.yon par sha rmen zhig skyes pa 'jam zhing shin tu mnyen te/ dper na shing bal gyi 'da' ba'am/ ras bal gyi 'da' ba bzhin du kyang gnod pa mi skyed do/ /de smin nas brtol ba dang / khye'u gzugs bzang ba/ blta na sdug pa/ mdzes pa skyes
113b2(mdo sde): bu chen po'i mtshan sum cu rtsa gnyis kyis kun nas brgyan pa zhig byung ste/ brla g.yon pa las skyes pas ming nye mdzes nye mdzes zhes bya bar gyur to/ /gzhon nu de rdzu 'phrul che zhing mthu che ba yin pas da dung yang gling gsum la rgyal srid kyi dbang phyug la dbang byed du 'jug
113b3(mdo sde): go/ /gau ta ma dag rgyal po nye mdzes kyi rkang pa g.yas par sha rmen zhig skyes pa 'jam zhing shin tu mnyen te/ dper na shing bal gyi 'da' ba'am/ ras bal gyi 'da' ba bzhin du kyang gnod pa mi skyed do/ /de smin nas brtol ba dang / khye'u gzugs
113b4(mdo sde): bzang ba/ /blta na sdug pa/ mdzes pa skyes bu chen po'i mtshan sum cu rtsa gnyis kyis kun nas brgyan pa zhig byung ste/ rkang pa g.yas pa las skyes pas ming mdzes ldan mdzes ldan zhes bya bar gyur to/ /gzhon nu de rdzu 'phrul che zhing mthu che ba yin pas da dung du
113b5(mdo sde): yang gling gnyis la rgyal srid kyi dbang phyug la dbang byed du 'jug go/ /gau ta ma dag rgyal po mdzes ldan gyi rkang pa g.yon par sha rmen zhig skyes pa 'jam zhing shin tu mnyen te/ dper na shing bal gyi 'da' ba'am/ ras bal gyi 'da' ba bzhin du kyang gnod pa
113b6(mdo sde): mi skyed do/ /de smin nas brtol ba dang / khye'u gzugs bzang ba/ blta na sdug pa/ mdzes pa/ skyes bu chen po'i mtshan sum cu rtsa gnyis kyis kun nas brgyan pa zhig byung ste/ rkang pa g.yon pa las skyes pas ming nye mdzes ldan nye mdzes ldan zhes bya bar
113b7(mdo sde): gyur to/ /gzhon nu de rdzu 'phrul che zhing mthu che ba yin pas da dung du yang gling gcig la rgyal srid kyi dbang phyug la dbang byed du 'jug go/ /gau ta ma dag de ltar na rgyal po mang pos bkur gyi bu 'od mdzes so/ /'od mdzes kyi bu dge ba'o/ /dge ba'i bu dge
114a1(mdo sde): mchog / dge mchog gi bu gso sbyong 'phags so/ /gso sbyong 'phags kyi bu nga las nu'o/ /nga las nu'i mdzes pa'o/ /mdzes pa'i nye mdzes pa'o/ /nye mdzes kyi mdzes ldan dang / nye mdzes ldan dang / bzang po dang / legs dang /
114a2(mdo sde): btang ba dang / btang bzung dang / yan lag dang / yan lag shing rta dang / ngan spong dang / skal ldan shing rta dang / rgya mtsho dang / rgya mtsho'i bu dang / rgya mtsho chen po dang / sha ku ni dang / sha ku ni chen po dang / ku sha dang / nye ba'i ku sha dang / ku
114a3(mdo sde): sha chen po dang / legs mthong dang / legs mthong chen po dang / rab thob dang / rab thob chen po dang / rab tu sgra bsgrags dang / rab tu sgra bsgrags chen po dang / 'od byed dang / rtul phod pa dang / lhun po ldan dang / lhun po yod dang / 'od zer dang /
114a4(mdo sde): 'od zer ldan dang / 'od zer yod dang / kun nas 'od zer ro/ /gau ta ma dag kun nas 'od zer gyi bu dang / tsha bo dang / yang tsha dang / sum tsha'i rgyud rgyal po brgya tham pa yul gru 'dzin du byung ste/ de rnams kyi tha ma ni rgyal po dgra 'dul zhes bya ba byung ste/ dgra 'dul bar
114a5(mdo sde): byed pas dgra 'dul dgra 'dul zhes bya bar gyur to/ /gau ta ma dag rgyal po dgra 'dul gyi bu dang / tsha bo dang / yang tsha dang / sum tsha'i rgyud rgyal po lnga khri bzhi stong yul dmag gis mi tshugs par byung ngo / /de rnams kyi tha ma ni rgyal po ma rgyal ba las rgyal ba zhes bya ba byung ste/ /
114a6(mdo sde): ma rgyal ba las rgyal bar byed pas na ma rgyal ba las rgyal ba ma rgyal ba las rgyal ba zhes bya bar grags so/ /gau ta ma dag rgyal po ma rgyal ba las rgyal ba'i bu dang / tsha bo dang / yang tsha dang / sum tsha'i rgyud rgyal po sum khri drug stong yul bA ra Na sIr byung ste/ de rnams
114a7(mdo sde): kyi tha ma ni rgyal po bzod dka' zhes bya ba byung ngo / /gau ta ma dag rgyal po bzod dka'i bu dang / tsha bo dang / yang tsha dang / sum tsha'i rgyud rgyal po brgyad khri bzhi stong kim pi la'i grong khyer du byung ste/ de rnams kyi tha ma ni rgyal po tshangs byin ces bya ba byung ngo / /gau ta ma
114b1(mdo sde): de dag rgyal po tshangs byin gyi bu dang / tsha bo dang / yang tsha dang / sum tsha'i rgyud rgyal po sum khri nyis stong glang po che'i grong khyer du byung ste/ de rnams kyi tha ma ni rgyal po glang pos byin zhes bya ba 'byung ngo / /gau ta ma dang rgyal po glang pos byin gyi bu dang / tsha bo dang / yang tsha dang /
114b2(mdo sde): sum cha'i rgyud rgyal po lnga stong yul rdo 'jog tu byung ste/ de rnams kyi tha ma ni rgyal po bal bu can zhes bya ba byung ngo / /gau ta ma dag rgyal po bal bu can gyi bu dang / tsha bo dang / yang tsha dang / sum tsha'i rgyud rgyal po sum khri nyis stong grong khyer brang gis nyal du byung ste/ de rnams
114b3(mdo sde): kyi tha ma ni rgyal po tshan po che 'dul zhes bya ba byung ngo / /gau ta ma dag rgyal po tshan po che 'dul gyi bu dang / tsha bo dang / yang tsha dang / sum tsha'i rgyud rgyal po sum khri nyis stong grong khyer ma rgyal ba las rgyal bar byung ste/ de rnams kyi tha ma ni rgyal po rgyal byin zhes bya ba byung ngo / /
114b4(mdo sde): gau ta ma dag rgyal po rgyal byin gyi bu dang / tsha bo dang / yang tsha dang / sum tsha'i rgyud rgyal po sum khri nyis stong grong khyer kan+ya kub dzar byung ste/ de rnams kyi tha ma ni rgyal po rgyal sde zhes bya ba byung ngo / /gau ta ma dag rgyal po rgyal sde'i bu dang / tsha bo dang / yang tsha dang / sum tsha'i
114b5(mdo sde): rgyud rgyal po khri brgyad stong grong khyer tsam par byung ste/ de rnams kyi tha ma ni rgyal po klu'i lha zhes bya ba byung ngo / /gau ta ma dag rgyal po klu'i lha'i bu dang / tsha bo dang / yang tsha dang / sum tsha'i rgyud rgyal po nyi khri lnga stong grong khyer ta la'i phreng du byung ste/ de rnams kyi tha ma ni rgyal
114b6(mdo sde): po mi'i lha zhes bya ba byung ngo / /gau ta ma dag rgyal po mi'i lha'i bu dang / tsha bo dang / yang tsha dang / sum tsha'i rgyud rgyal po khri nyis stong grong khyer tam lar byung ste/ de rnams kyi tha ma ni rgyal po rgya mtsho'i lha zhes bya ba byung ngo / /gau ta ma dag rgyal po rgya mtsho'i lha'i bu dang /
114b7(mdo sde): tsha bo dang / yang tsha dang / sum tsha'i rgyud rgyal po khri brgyad stong grong khyer ba so'i grong du byung ste/ de rnams kyi tha ma ni rgyal po blo gros bzang po zhes bya ba byung ngo / /gau ta ma dag rgyal po blo gros bzang po'i bu dang / tsha bo dang / yang tsha dang / sum tsha'i rgyud rgyal
115a1(mdo sde): po nyi khri lnga stong grong khyer rgyal po'i khab tu byung ste/ de rnams kyi tha ma ni rgyal po mun sel zhes bya ba byung ngo / /gau ta ma dag rgyal po mun sel gyi bu dang / tsha bo dang / yang tsha dang / sum tsha'i rgyud rgyal po brgya tham pa yang grong khyer bA rA Na sIr byung ste/
115a2(mdo sde): de rnams kyi tha ma ni rgyal po dbang phyug chen po'i sde zhes bya ba byung ngo / /gau ta ma dag rgyal po dbang phyug chen po'i sde'i bu dang / tsha bo dang / yang tsha dang / sum tsha'i rgyud rgyal po brgyad khri bzhi stong grong khyer rtswa can du byung ste/ de rnams kyi tha ma ni rgyal po rgya mtsho'i sde zhes bya
115a3(mdo sde): ba byung ngo / /gau ta ma dag rgyal po rgya mtsho'i sde'i bu dang / tsha bo dang / yang tsha dang / sum tsha'i rgyud rgyal po stong yang grong khyer gru 'dzin du byung ste/ /de rnams kyi tha ma ni rgyal po dka' thub spyod ces bya ba byung ngo / /gau ta ma dag rgyal po dka' thub spyod kyi bu dang /
115a4(mdo sde): tsha bo dang / yang tsha dang / sum tsha'i rgyud rgyal po brgyad khri bzhi stong yang grong khyer rtswa can du byung ste/ de rnams kyi tha ma ni rgyal po sa'i gdong zhes bya ba byung ngo / /gau ta ma dag rgyal po sa'i gdong gi bu dang / tsha bo dang / yang tsha dang / sum tsha'i rgyud rgyal po 'bum
115a5(mdo sde): yang grong khyer bA rA Na sIr byung ste/ de rnams kyi tha ma ni rgyal po sa'i bdag po zhes bya ba byung ngo / /gau ta ma dag rgyal po sa'i bdag po'i bu dang / tsha bo dang / yang tsha dang / sum tsha'i rgyud rgyal po 'bum yang grong khyer dmag gis mi tshugs par byung ste/ de rnams kyi tha ma ni rgyal
115a6(mdo sde): pos 'dzin zhes bya ba byung ngo / /gau ta ma dag rgyal pos 'dzin gyi bu dang / tsha bo dang / yang tsha dang / sum tsha'i rgyud rgyal po brgyad khri bzhi stong grong khyer mi thi lar byung ste/ de rnams kyi tha ma ni rgyal po lha chen po zhes bya ba byung ngo / /gau ta ma dag rgyal po lha chen po'i
115a7(mdo sde): bu dang / tsha bo dang / yang tsha dang / sum tsha'i rgyud rgyal po brgyad khri bzhi stong yang grong khyer mi thi lar drang srong gi tshangs par spyod pa la spyad de/ de rnams kyi tha ma ni rgyal po mu khyud ces bya ba byung ngo / /mu khyud las 'bying ba dang / sra ba'i mu khyud dang / rko ba
115b1(mdo sde): dang / nye bar rko ba dang rko ba yod dang kun nas rko dang / gya nom snang dang / thos pa'i sde dang / chos kyi sde dang / rtogs pa dang / rtogs pa chen po dang / rtogs pa'i sde dang / mya ngan med dang / mya ngan bral dang / brtan pa'i sde dang / rga bas sbyar dang / glen bsad
115b2(mdo sde): dang / skya reng dang / phyogs kyi bdag po dang / rdul can dang / bde byed dang / kun dga' dang / me long gdong dang / skyed pa dang / kun nas skyed pa dang / skye bo'i khyu mchog dang / bza' btung can dang / bza' btung mang po can dang / mi thub pa dang / gzhan
115b3(mdo sde): gyis mi thub pa dang / gnas pa dang / shin tu gnas pa dang / stobs chen dang / stobs chen zhon dang / legs pa'i blo gros dang / brtan pa zhon dang / gzhu bcu pa dang / gzhu brgya pa dang / gzhu dgu bcu dang / gzhu rgyal dang / gzhu bkra dang / gzhu
115b4(mdo sde): sra dang / shing rta bcu pa dang / shing rta brgya pa dang / shing rta dgu bcu pa dang / shing rta khra bo dang / shing rta rgyal dang / shing rta sra ba'o/ /gau ta ma dag rgyal po shing rta sra ba'i bu dang / tsha bo dang / yang tsha dang / sum tsha'i rgyud rgyal po bdun khri bdun stong grong khyer
115b5(mdo sde): kun tu snang bar byung ste/ de rnams kyi tha ma ni rgyal po kr-i ki zhes bya ba byung ngo / /de'i tshe ston pa de bzhin gshegs pa dgra bcom pa yang dag par rdzogs pa'i sangs rgyas rig pa dang / zhabs su ldan pa/ bde bar gshegs pa/ 'jig rten mkhyen pa/ skyes bu
115b6(mdo sde): 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i spyan sngar bcom ldan 'das byang chub sems dpa' ma 'ongs pa na byang chub par bya ba'i phyir smon lam btab nas
115b7(mdo sde): tshangs par spyod pa spyad de/ dga' ldan gyi lha'i rigs su skyes so/ /gau ta ma dag rgyal po kr-i kA'i bu legs skyes so/ /gau ta ma dag rgyal po legs skyes kyi bu dang / tsha bo dang / yang tsha dang / sum tsha'i rgyud rgyal po brgya tham pa yang grong khyer gru 'dzin du byung ste/ de rnams
116a1(mdo sde): kyi tha ma ni rgyal po rna ba can zhes bya ba byung ngo / /gau ta ma dag rgyal po rna ba can la bu gnyis te/ gau ta ma dang / b+ha ra dwa dza'o/ /de gnyis las gau ta ma ni mngon par 'byung bar dga'o/ /b+ha ra dwa dza ni rgyal srid la mngon par dga'o/ /de pha chos dang chos
116a2(mdo sde): ma yin pas rgyal srid byed pa mthong nas des bsams pa/ bdag yab 'das nas rgyal por gyur te/ bdag gis kyang chos dang chos ma yin pas rgyal srid byas nas sems can dmyal bar gzhol bar 'gyur bas 'dir ci'i dus la bab ce na/ khyim nas khyim med par rab tu
116a3(mdo sde): 'byung bar bya'o snyam du bsams nas/ rgyal po rna ba can gang na ba der song ste phyin pa dang rkang pa gnyis la gtugs te gsol ba btab pa/ yab mkhyen par mdzod cig /bdag ni dad pas khyim nas khyim ma mchis par rab tu 'byung ngo / /des smras pa/ bu gang gi phyir
116a4(mdo sde): mchod sbyin mchod par byed pa dang sbyin sreg sreg par byed pa dang / dka' thub dka' thub spyod pa de dag ni 'di'i ched yin te/ nga 'das na rgyal srid lag mthil du 'ongs te rgyal po byed par 'gyur na ci'i phyir rab tu 'byung / des smras pa/ yab bdag gis chos dang chos ma yin
116a5(mdo sde): pas rgyal srid bgyid rngo mi thogs so/ /de lta bas na mkhyen par mdzod cig /rab tu 'byung ngo / /de nas rgyal pos gal gyis 'chu bar shes nas gnang ngo / /de'i tshe bsti gnas zhig na drang srong mdog gnag ces bya ba gnas so/ /de nas gzhon nu gau ta ma rgyal pos
116a6(mdo sde): gnang nas/ dga' zhing mgu la dga' ba rgya chen po dang yid bde ba skyes nas/ drang srong mdog gnag gang na ba der song ste phyin pa dang / spyod lam dul bas rkang pa gnyis la phyag byas nas smras pa/ drang srong chen po bdag rab tu 'byung bar 'dod kyis bdag rab tu phyung
116a7(mdo sde): shig / des de rab tu phyung ngo / /drang srong mdog gnag ni 'bras bu dang / rtsa ba dang / chu 'thung bas de yang drang srong gau ta ma drang srong gau ta ma zhes bya bar gyur to/ /ji tsam na dus gzhan zhig na rgyal po rna ba can shi nas gzhon nu b+ha ra dwa dza pha'i rgyal srid kyi dbang phyug la dbang
116b1(mdo sde): byed du bcug go/ /ji tsam na dus gzhan zhig na drang srong gau ta mas mkhan po la smras pa/ mkhan po dgon pa'i gnas na zas kyis 'tsho bar rngo mi thogs kyis grong 'dab tu gnas par bgyi'o/ /des smras pa/ bu rung gis grong ngam/ dgon pa na gnas pa'i drang srong gis
116b2(mdo sde): ni mdor na dbang po bsrung ba yin gyis/ khyod song la gru 'dzin gyi nye 'khor du lo ma'i spyil bu byos la 'dug shig /mkhan po bka' bzhin 'tshal zhes smras nas/ drang srong gau ta ma gru 'dzin gyi nye 'khor du lo ma'i spyil bu byas te gnas so/ /de'i tshe grong khyer gru 'dzin na
116b3(mdo sde): smad 'tshong ma bzang mo zhes bya ba dang / skyes bu g.yon can pad ma'i rtsa lag ces bya ba gnas te/ des de la dga' mgur spyad pa'i phyir gos dang rgyan dag skur ro/ /des gos dang rgyan dag thogs nas chas pa las/ yang mi gzhan zhig kA ra ShA pa Na lnga brgya
116b4(mdo sde): thogs pa zhig 'ongs nas/ bzang mo dga' mgur spyad kyis tshur shog /des bsams pa/ gal te bdag song na kA ShA pa Na lnga brgya yang mi 'thob la khyim du 'ongs pa spangs te/ gzhan du 'gro ba 'di ni legs pa ma yin no snyam nas des bu mo mngag gzhug ma la
116b5(mdo sde): smras pa/ song la pad ma'i rtsa lag la jo mo'i mchid nas re zhig bdag skabs ma mchis te slad kyis mchi'o zhes smros shig /des de'i gan du song nas smras so/ /mi de yang bya ba mang po zhig yin pas de de dang dga' mgur spyad nas thun dang po nyid la song ngo / /des bsams
116b6(mdo sde): pa/ nam tshod ring du yod pas de'i sems kyang bsrung bar nus so snyam nas des yang bu mo de la bsgo ba pad ma'i rtsa lag gi gan du song la jo mo'i mchid nas sta gon bgyis lags na skyed mos tshal gang du mchi zhes smros shig /des de'i gan du song nas smras pa dang /
116b7(mdo sde): des smras pa/ khyod kyi skad cig la skabs med/ skad cig la skabs yod ce'am/ bu mo de de dang regs mi 'phrod pa zhig pas/ des smras pa rje'i sras skabs ma mchis pa ni ma lags mod kyi/ de khyod kyi gos dang rgyan dag gis skyes pa gzhan dang lhan cig
117a1(mdo sde): dga' mgur spyad do/ /de'i 'dod chags kyis kun nas dkris pa gang yin pa de dang bral bar gyur cing gnod sems kyis kun nas dkris pa skyes te/ de mi bzod pa skyes nas smras pa/ bu mo song la bzang mo pad ma'i rtsa lag na re skyed mos tshal ga ge mo zhig tu shog
117a2(mdo sde): shig ces byos shig / des song nas bzang mo la smras nas/ de nas de skyed mos tshal du song ba dang / skyes bu g.yon can pad ma'i rtsa lag gis smras pa/ khyod kho bo'i gos dang rgyan gyis skyes pa gzhan dang lhan cig dga' mgur spyod pa rigs sam/ des smras pa/
117a3(mdo sde): rje'i sras de ni bdag gis nongs te 'on kyang bud med ni rtag tu skyon can lags pas bzod par mdzod cig /de nas de mi bzod pa skyes nas ral gri shubs nas phyung ste bsad do/ /de nas bu mo mngag gzhug mas jo mo bsad do/ /jo mo bsad do zhes ku co'i sgra chen po bton
117a4(mdo sde): pa skye bo'i tshogs chen po kun gyis thos nas brgyugs pa dang / de ji tsam na bsti gnas de nyid na drang srong gau ta ma gnas so/ /de nas skyes bu g.yon can pad ma'i rtsa lag de skrag nas ral gri khrag can drang srong gau ta ma'i mdun du bor nas skye bo'i tshogs de nyid kyi nang du
117a5(mdo sde): zhugs so/ /skye bo'i tshogs chen po des ral gri khrag can mthong nas smras pa/ rab tu byung ba 'dis bzang mo gsad do zhes de nas drang srong gau ta ma de bskor te/ mi bzod pa bskyed nas smras pa/ kwa'e rab tu byung ba drang srong gi rgyal mtshan thogs nas 'di 'dra ba'i las byed dam/ des
117a6(mdo sde): smras pa/ ci byas/ de rnams kyis smras pa/ bzang mo dang khyod lhan cig dga' mgur spyad nas de bsad do/ /des smras pa/ kho bo'i sdig pa zhi bas las de mi byed do zhes des zhi bas smras kyang skye bo'i tshogs des lag pa phyin ka log tu dam du bcings nas rgyal po la phul te/ lha rab
117a7(mdo sde): tu byung ba 'dis bzang mo dang lhan cig dga' mgur spyad nas de bkum lags so/ /rgyal po rnams ni mi rtog pa yin pas/ des smras pa/ gal te de ltar gyur na rab tu byung ba 'di ngas spangs kyis gsal shing la gshon cig /de rab tu byung ba de me tog
117b1(mdo sde): ka ra bI ra'i phreng ba mgul du btags shing skyes pa gos sngon po gyon pa lag na mtshon thogs pa rnams kyis yongs su bskor nas lam po che dang / tshong 'dus dang / bzhi mdo dang / sum mdo rnams su bsgrags pa'i sgor bsgrags te/ grong khyer gyi lho phyogs
117b2(mdo sde): kyi sgor phyung nas gson po nyid du gsal shing la gshon no/ /de'i mkhan po mdog gnag de dus dus su de'i bsti gnas su 'gro ba yin pas ji tsam dus gzhan zhig na song ba las ma mthong nas des phan tshun du btsal bar brtsams pa dang / ji tsam na de gsal
117b3(mdo sde): shing la gshon pa mthong nas de skad mi gsal zhing mig mchi mas gang la snying rje ba'i tshig gis dal bu dal bus smras pa/ kyi hud bu 'di ci zhig /des kyang skad mi gsal zhing yi chad la gnad du bab pa'i gnod pa'i tshor ba skyes shing gdungs pas smras pa/
117b4(mdo sde): mkhan po gzhan ci lags las lags mod/ des smras pa/ bu rma phyung ba'am/ gnod pa zhig ma byas grang / mkhan po bdag gi lus kyis rma phyung gi sems kyis ni ma yin no/ /bu ji ltar shes/ mkhan po bden pa gsol gyis gson cig /bden pa dang /
117b5(mdo sde): bden pa'i tshig gang gis bdag gi lus kyis rma phyung gi sems kyis ma yin na/ bden pa dang / bden pa'i tshig des mkhan po'i pags pa'i mdog nag po gang yin pa 'di gser gyi kha dog tu gyur cig /bdag nyid chen po de lhag pa'i bsam pa goms pa yin pas tshig
117b6(mdo sde): smras ma thag tu drang srong mdog nag gi pags pa nag po mi snang zhing gser gyi kha dog tu gyur to/ /kun tu drang srong mdog nag gser gyi kha dog tu gyur to zhes sgra grags pas de'i ming gser mdog ces bya bar gyur to/ /de ngo mtshar mchog tu gyur to/ /de nas drang srong gau ta
117b7(mdo sde): mas smras pa/ mkhan po bdag 'di nas shi 'phos nas 'gro ba ni gang / skye ba ni gang / tshe phyi ma ni gang zhig lag lags/ des smras pa/ bu bram ze rnams khye'u med pa la 'gro ba med do zhes zer na khyod kyis bu 'ga' ba skyed pa lta yod dam/ mkhan po yab kyis rgyal srid
118a1(mdo sde): kyi slad du spro ba bskyed pa na bdag gzhon nu nyid du rab tu byung bas bud med kyi rgyus kyang ma 'tshal na/ bdag gi bu skye ba lta ga la mchis/ bu gal te de lta na sngon yul la spyad pa rjes su dran par gyis shig /mkhan po tshor ba drag pos nyen pas da ni bdag gi
118a2(mdo sde): gnad rnams chad cing tshigs rnams bye ste/ 'gum pa gcig tu dran par bas na ji ltar sngon gyi yul la spyad pa rjes su dran par 'gyur/ de'i mkhan po mngon par shes pa thob pa yin pas des rdzu 'phrul gyis rdzi char chen po sprul nas char pa'i thigs pas de'i lus la phog
118a3(mdo sde): pa dang / de nas char pa dang rlung grang mo reg pas sdug bsngal rnam par mnan nas/ des sngon gyi yul la spyad pa rjes su dran par bya bar brtsams so/ /gang gi tshe des 'khrig pa'i 'dod chags rjes su dran par byas pa las khu ba'i thigs pa gnyis khrag dang lhan
118a4(mdo sde): cig lhung ngo / /bsam gyis mi khyab pa'i gnas ni bzhi ste/ bdag sems pa dang / 'jig rten sems pa dang / sems can rnams kyi las kyi rnam par smin pa sems pa dang / sangs rgyas rnams kyi sangs rgyas kyi yul sems pa'o/ /khu ba'i thigs pa de
118a5(mdo sde): gnyis sgo nga gnyis su gyur nas nyi ma shar ba'i dus kyi tshe nyi ma'i 'od zer gyis smin nas rdol ba dang / khye'u gnyis shig byung nas de dang ha cang yang mi ring ba'i bu ram shing gi tshal gseb der de gnyis zhugs so/ /de nas nyi ma'i 'od zer shin tu tsha ba byung ste/ nyi ma'i 'od
118a6(mdo sde): zer gyis drang srong gau ta ma gdungs nas shi'o/ /de nas drang srong gser mdog 'ongs nas shi ba mthong nas des gsal shing gi nye 'khor du bltas na/ sgo nga rdol ba'i khog pa gnyis shig 'dug nas/ de phan tshun rjes gcod cing bu ram shing gi tshal gseb tu zhugs
118a7(mdo sde): pa las ji tsam na khye'u gnyis shig mthong ngo / /des 'di gnyis su'i bu yin zhes bsam pa la zhugs pa dang / drang srong gau ta ma'i bu yin par gyur nas/ de nas de lhag par sdug pa skyes te/ des de gnyis bsti gnas su khrid nas bsnun gsos te/ de de
118b1(mdo sde): gnyis kyi ming btags pa nyi ma shar ba'i tshe nyi ma'i 'od zer gyis smin par byas pa las 'di gnyis skyes par gyur pas de bas na nyi ma'i rigs yin pas des na nyi ma'i rigs nyi ma'i rigs zhes bya bar gyur to/ /drang srong gau ta ma'i bu yin pas ming gnyis pa la ni gau ta ma gau ta
118b2(mdo sde): ma zhes bya bar gyur to/ /rang gi yan lag las skyes pas ming gsum pa yan lag skyes yan lag skyes bya bar gyur to/ /bu ram shing gi tshal gseb nas rnyed pas ming bzhi pa bu ram shing pa bu ram shing pa zhes bya bar gyur to/ /ji tsam na dus gzhan
118b3(mdo sde): zhig na rgyal po b+ha ra dwA dza bu med par shi nas/ blon po rnams 'dus nas gros bya bar brtsams pa/ shes ldan dag su zhig rgyal por dbang bskur bar bya/ gzhan dag gis smras pa/ de'i gcen po gau ta ma drang srong rnams kyi nang du rab tu byung ste
118b4(mdo sde): rgyal srid 'di ni de'i rigs rgyud du 'ongs pa yin pas de dbang bskur ro/ /de nas de rnams kyis gros byas nas drang srong gser mdog gi drung du song ste phyin pa dang / rkang pa gnyis la gtugs nas smras pa/ drang srong chen po gau ta ma gang du mchis/ des smras
118b5(mdo sde): pa/ khyed cag kho nas bsad do/ /de rnams kyis smras pa/ drang srong chen po bdag cag gis de mthong bar yang mi dran na ji ltar bsad/ kho bos khyed cag dran par bya'o ma nongs so/ /des de rnams dran par byas pa dang / smras pa/ drang srong
118b6(mdo sde): chen po gal te de lta na sdig pa spyod pa de ming tsam smos pa yang bsgrags pa ma yin gyis zhog shig / des sdig pa'i las ci dang ci byas/ 'di dang 'di'o/ /skyon med pa gnod pa mi byed pa des sdig pa'i las ma byas par khyed cag gis bsad do/ /de ltar
118b7(mdo sde): ci mngon/ des ji ltar gyur pa rgyas par smras pa dang / de rnams yid mi bde ba skyes nas smras pa/ drang srong chen po gal te de lta na des ma legs kyi/ bdag cag gis sdig pa'i las bgyis so zhes de rnams de skad du smra bar byed pa na/ khye'u de gnyis kyang drang
119a1(mdo sde): srong gi drung du 'ongs so/ /blon po rnams kyis smras pa/ drang srong chen po khye'u 'di gnyis su'i lags/ des smras pa/ de kho na'i bu'o/ /de rnams kyis smras pa/ 'di gnyis ji ltar skyes/ 'di gnyis kyi ming ci lags/ des
119a2(mdo sde): byung ba dang bcas par rgyas par smras pa/ blon po rnams kyis de thos te mchog tu ngo mtshar skyes nas/ de rnams kyis drang srong de la gsol ba btab nas de gnyis las gzhon nu phu bo shos rgyal srid kyi dbang bskur bas dbang bskur ba las de yang bu med par shi'o/ /de
119a3(mdo sde): nas cig shos nu bo dbang bskur nas de'i ming rgyal po bu ram shing pa zhes bya bar gyur to/ /gau ta ma dag rgyal po bu ram shing pa'i bu dang / tsha bo dang / yang tsha dang / sum tsha'i rgyud rgyal po bu ram shing pa brgya yang grong khyer gru 'dzin du byung ste/ de rnams kyi tha ma
119a4(mdo sde): ni rgyal po bu ram shing pa 'phags skyes po zhes bya ba byung ngo / /gau ta ma dag rgyal po bu ram shing pa 'phags skyes po la bu bzhi ste/ skar mda' gdong dang / lag rna dang / glang po che 'dul dang / rkang gdub can no/ /dus gzhan zhig na de'i btsun mo dam pa shi nas de
119a5(mdo sde): lag pa 'gram pa la gtad de sems khong du chud cing 'dug go/ /blon po rnams kyis smras pa/ lha ci'i slad du phyag la zhal gtad nas thugs mi dgyes shing bzhugs/ des smras pa/ nga'i btsun mo dam pa shi na ci'i phyir sems khong du chud cing mi
119a6(mdo sde): 'dug / lha gal te de lta na nyi 'og gi rgyal po rnams la bu mo mchis na/ ci'i slad du lha'i btsun mo dam pa mi btsal/ rgyal pos smras pa/ gzhon nu 'di dag ni rgyal srid mngon par 'dod pas phyir rgol ba 'di dag yod nang la su zhig bu mo ster bar
119a7(mdo sde): 'gyur/ lha dgongs shig dang / bdag cag gis btsal lo/ /ji tsam na rgyal po gzhan zhig gi bu mo gzugs bzang ba/ blta na sdug pa/ mdzes pa btsun mo dam par 'tsham pa yod pa de mi rnams kyis brtags te/ rgyal po de'i drung du dong nas/
119b1(mdo sde): de rnams kyis gcig nas gcig tu brgyud de rgyal po de la rig par byas pa dang rgyal pos bsgo ba/ khug shig /de nas de rnams rgyal po'i spyan sngar dong nas rkang pa gnyis la gtugs te thog mar gtam byas nas 'dug go/ /gtam gyi skabs rnyed cing rgyal po'i zhal
119b2(mdo sde): mthong nas smras pa/ lha bkra shis par gyur cig /bkra shis par gyur cig /rgyal pos smras pa/ shes ldan dag khyed ci gsol/ rgyal po bu ram shing pa 'phags skyes po'i btsun mo dam pa gum nas de'i ched du sras mo slang ngo / /rgyal pos smras pa/
119b3(mdo sde): 'thab rir bab pa'i mchog yin pas rung na 'on kyang dam zhig bca' ste/ gal te nga'i bu mo la khye'u zhig yod par gyur na de gal te rgyal srid kyi dbang phyug la gzhag pa lta na sbyin no/ /lha bka' bzhin 'tshal mchis la lha la snyan du gdas par gsol lo zhes de rnams dong
119b4(mdo sde): nas/ rgyal po bu ram shing pa 'phags skyes po la ji ltar gyur pa smras pa dang / rgyal pos smras pa/ shis ldan dag gzhon nu ches phu bor gyur pa rgyal srid la mngon par dga' ba rnams spangs te/ nu bo rgyal srid la 'jog pa de ni 'os pa ma yin no/ /lha don 'di la
119b5(mdo sde): nges pa ma mchis te/ re zhig btsun mo blangs la lha de dang lhan cig rtsed mo dang / dgyes pa dang / dgyes dgur spyod pa mdzod cig /de la khye'u btsa' bar 'gyur ram/ 'on te bu mor 'gyur ram/ /spyi ma mchis par 'gyur ba sus 'tshal/ rgyal pos
119b6(mdo sde): smras pa/ shes ldan dag gal te de lta na deng la longs shig /de rnams dong nas bsu ste/ ji tsam na rgyal po'i dpal gyi 'byor pa chen pos blangs nas de yang rgyal pos mngon par 'dod par gyur te/ de de dang lhan cig rtse bar byed/ dga' bar byed/ dga' mgur
119b7(mdo sde): spyod par byed do/ /de rtse bar byed/ dga' bar byed/ dga' mgur spyod par byed pa las dus gzhan zhig na btsun mo sems can dang ldan par gyur to/ /de zla ba brgya dam/ dgu 'das pa dang / khye'u gzugs bzang ba/ blta na sdug pa/ mdzes
120a1(mdo sde): pa zhig btsas so/ /btsas nas de'i btsas ston rgya cher byas te khye'u 'di'i ming cir gdags zhes ming 'dogs par byed do/ /blon po rnams kyis smras pa/ lha 'di ltar ma skyes pa nyid nas rgyal srid la mngon par dga' bas de'i slad du khye'u'i ming rgyal
120a2(mdo sde): srid dga' zhes bgyi'o/ /khye'u rgyal srid dga' ma ma brgyad la rjes su gtad de zhes bya ba nas rdzing na gnas pa'i pad ma bzhin du myur du skyed drag par byed do zhes bya ba'i bar gong ma bzhin du'o/ /de rgyal tshab kyi rgyal srid la ma bzhag pa de'i zhang po rgyal pos thos
120a3(mdo sde): nas/ des de la pho nya btang ste/ tshig rtsub po dang chas pa'i spring yig bskur ba/ khyed kyis sngon khas blangs shing dam bcas pa bzhin gal te byed na de lta na legs/ gal te de ltar ma byas na khyod kyi mthu dang brtson 'grus kyi pha rol gnon pa gang yin pa des
120a4(mdo sde): sdod cig / kho bo 'o nir 'ongs nas yul 'khor phur mar brlag go/ /rgyal po de mthu chen po dang ldan pas des thos nas skrag ste/ blon po rnams bsogs nas smras pa/ shes ldan dag nga la rgyal po des 'di skad ces spring na de la ji ltar bsgrub par bya/ de rnams
120a5(mdo sde): kyis smras pa/ lha rgyal srid dga' rgyal tshab tu dbang bskur lags mod/ des smras pa/ shes ldan dag gzhon nu ches phu bor gyur pa rgyal srid la mngon par dga' ba rnams spangs te/ nu bo rgyal srid kyis dbang bskur ba 'di ni 'os pa ma yin no/ /de
120a6(mdo sde): rnams kyis smras pa/ lha rgyal po de ni stobs dang bzhon pa rgya che bas gal te 'dir mchis na gdon mi 'tshal bar yul phur mar rlog pa gang lags pa'i gnas de mchis pas rgyal srid dga' rgyal tshab kyi dbang phyug la dbang bgyid par dbang bskur la/ gzhon nu de
120a7(mdo sde): rnams ni spyug tu gsol/ rgyal pos smras pa/ shes ldan dag skyon med cing gnod pa ma byas pa'i gzhon nu rnams ji ltar spyug /lha bdag cag ni blon po lags te/ lha la sman par bgyi ba lhur len pa lags pas skyon ma mchis pa dang / nongs pa ma mchis pa
120b1(mdo sde): yang spyugs la skyon mchis pa dang / nongs pa bgyis pa ni gzhag go/ /rgyal pos btang snyoms su bzhag nas cang mi smra bar 'dug go/ /blon po rnams tshogs nas phan tshun du gros bya bar brtsams pa/ shes ldan dag thabs shig bsham par bya ste/ des na rgyal po
120b2(mdo sde): gzhon nu rnams la thugs byung bar 'gyur ba zhig bya'o zhes de nas de rnams kyis skyed mos tshal byi dor byas pa/ ri mo sna tshogs bris par shin tu dri zhim pa'i pog por nye bar bzhag /dar gyi chun 'phyang mang po btags/ me tog sna tshogs kyis dga' dga' ltar byas pa zhig
120b3(mdo sde): byed du bcug go/ /de nas de rnams kyis blon po rnams kyis skyed mos tshal de'i byi dor byed pa rgyang ring po nas mthong nas gzhon nu rgod bag can de rnams skyed mos tshal gyi phyogs su dong ngo / /blon po rnams skyed mos tshal gyi byi dor byas nas sgor byung ba dang gzhon nu rnams kyis dris
120b4(mdo sde): pa/ 'di su'i skyed mos tshal de rnams kyis smras pa/ lha'i lags so/ /de rnams slar log par brtsams pa dang blon po rnams kyis smras pa/ gzhon nu rnams nang du zhugs shig /ci'i phyir slar ldog /de rnams kyis smras pa/ lha'i skyed mos tshal yin na 'dir
120b5(mdo sde): 'jug tu ga la rung / blon po rnams kyis smras pa/ lha'am gzhon nu rnams rol pa 'di la 'gal ba ci mchis/ de rnams nang du zhugs te rtse bar brtsams so/ /blon po rnams kyis rgyal po la smras pa/ lha skyed mos tshal legs par byi dor bgyis lags kyis lha gzigs
120b6(mdo sde): pa'i dus la bab lags so/ /rgyal po chas pa dang skyed mos tshal na ku co'i sgra thos so/ /thos nas kyang blon po rnams la smras pa/ shes ldan dag skyed mos tshal na ku co'i sgra grag na 'di na su zhig 'dug /blon po rnams kyis smras pa/ lha gzhon nu rnams so/ /
120b7(mdo sde): gal te de lta na ngas gzhon nu rnams spangs so/ /blon po rnams kyis rkang pa gnyis la gtugs te smras pa/ lha bzod par mdzad cing gzhon nu rnams spang bar gsol/ /rgyal pos smras pa/ de bzhin du bya'o zhes gzhon nu de rnams spyug par chad pa dang rgyal po'i rkang
121a1(mdo sde): pa gnyis la gtugs nas smras pa/ lha gal te de lta na bdag cag 'khor gyi skye bo dang lhan cig mchi na de ci nas kyang mi dgag pa de ltar bka' stsal pa'i rigs so/ /rgyal pos bsgo nas/ de rnams chas pa na/ de rnams la dga' ba'i pho brang 'khor gyi
121a2(mdo sde): mi skye bo'i tshogs chen po dang de rnams lhan cig chas te zhag bdun du grong khyer gru 'dzin gyi sgo phye nas skye bo'i tshogs rgyus so/ /blon po rnams kyis rgyal po la smras pa/ lha gal te grong khyer gyi sgom bkum na ring po mi thogs par gru 'dzin stongs par 'gyur ro/ /gal te
121a3(mdo sde): de lta na sgo chod cig / de nas gzhon nu de rnams rang gi sring mo khrid nas mthar gyis ri bo gangs ri dang nye ba chu bo skal ldan shing rta'i 'gram na/ drang srong ser skya'i bsti gnas dang ha cang yang mi ring ba zhig tu phyin nas de rnams kyis der lo ma'i spyil bu dag byas te/ gnas btab
121a4(mdo sde): nas bsad cing bsad nas 'tsho ba byed cing dus gsum du drang srong ser skya'i bsti gnas su 'dong bar byed do/ /lang tsho dang dar la bab pa'i dregs pas zin pas 'dod chags kyis shin tu nyen te/ sha bri ngan pa skya bo bseng bseng por gyur to/ /ji tsam dus gzhan
121a5(mdo sde): zhig na drang srong ser skyas de lta bu mthong nas dris pa/ khyed cag ci'i phyir skya bo bseng bseng por gyur/ de rnams kyis smras pa/ drang srong chen po bdag cag 'dod pa'i 'dod chags kyis shin tu nyen pas so/ /des smras pa/ rang rang gi sring mo spongs la mas dbyen gyi sring
121a6(mdo sde): mo rnams dang lhan cig 'dug shig / drang srong chen po bdag cag gis de lta bu bgyir rung ngam/ shes ldan dag 'di ltar rgyal rigs rgyal srid stor ba rnams kyis rung ngo / /de nas de rnams drang srong gi tshig ni tshad ma yin no snyam nas 'dod pa'i 'dod chags kyis nyen pas dga'
121a7(mdo sde): ba dang mgu ba skyes te/ mas dbyen gyi sring mo rnams dang lhan cig rtse bar byed/ dga' bar byed/ dga' dgur spyod par byed do/ /de rnams dang de dag dang lhan cig rtse bar byed/ dga' bar byed/ dga' dgur spyod par byed pa na bu pho dang / bu mo dag btsas te de
121b1(mdo sde): rnams chen por gyur pa dang / bsam gtan gyi tsher ma ni sgra yin pas drang srong ser skya sems rtse gcig pa nyid du ma btub nas shes ldan dag mthong zin gyis kho bo gzhan du 'gro'o/ /drang srong chen po ci'i phyir/ bsam gtan gyi tsher ma ni sgra yin pas sems rtse gcig pa nyid
121b2(mdo sde): du ma btub pas so/ /drang srong chen po khyod 'di nyid na bzhugs shig /bdag cag gzhan du mchi na/ 'on kyang sa'i phyogs shig bdag cag la phog shig /shes ldan dag rung ngo / /drang srong bdag nyid chen po de rnams ni 'dod pa bzhin yid la re ba 'grub pa
121b3(mdo sde): yin pas des gser gyi bya ma bum blangs te/ chu'i rgyun gyis grong khyer gyi rnam pa dag bris nas de rnams kyis grong khyer brtsigs so/ /drang srong ser skyas de rnams kyi gnas kyi phyir gzhi yongs su btang bas ser skya'i gzhi ser skya'i gzhi zhes bya bar gyur to/ /de rnams
121b4(mdo sde): der 'phel bar gyur pas skye bo'i tshogs chen por gyur te/ dogs pas 'phel che bar ma gyur to/ /lha rnams kyi sems kyis de rnams kyi sems shes nas phyogs gzhan zhig bstan pa dang / de rnams der dong ste grong khyer cig shos brtsigs nas lhas bstan lhas
121b5(mdo sde): bstan ces bya bar gyur to/ /de nas de rnams tshogs shing 'dus nas phan tshun gros bya bar brtsams pa/ shes ldan dag gang gi phyir bdag cag spyugs pa ni rigs mnyam pa las chung ma ma blangs pa de las gyur gyis de lta bas na bdag cag las sus kyang rigs
121b6(mdo sde): mnyam pa las chung ma blang bar mi bya ste gcig kho nas chog shes par bya'o/ /de rnams rigs mnyam pa gcig kho na las chung ma len gyi chun ma ni mi len to/ /de nas dus gzhan zhig na rgyal po 'phags skyes po bu sdug pa rnams rjes su dran nas blon po rnams la smras pa/
121b7(mdo sde): kye grong pa dag gzhon nu de rnams da ltar gang na 'dug /de rnams kyis smras pa/ lhas nongs pa 'ga' zhig la spyugs pa las de rnams rang rang gi sring mo khrid de 'di nas mchis pa na gangs ri dang nye ba chu bo skal ldan shing rta'i 'gram drang srong ser skya'i bsti gnas
122a1(mdo sde): dang ha cang mi ring ba zhig tu gnas btab ste rang rang gi sring mo spangs te/ mas dbyen gyi sring mo rnams dang lhan cig rtse bar bgyid/ dga' bar bgyid/ dga' dgur spyod par bgyid do/ /de rnams rtse bar bgyid/ dga' bar bgyid/
122a2(mdo sde): dga' dgur spyod par bgyid pa na bu pho dang / bu mo dag btsas so/ /grong pa dag gzhon nu rnams kyis de ltar byed phod dam lha rngo thogs lags so/ /de nas rgyal po bu ram shing pa 'phags skyes pos ro stod bsrangs nas lag pa g.yas pa brkyang ste/ ched du brjod pas
122a3(mdo sde): ched du brjod pa/ kye ma gzhon nu rnams ni phod pa yin no/ /kye ma gzhon nu rnams ni shin tu phod pa yin no zhes sems can dbang chen pos tshig tu phyung ste/ kye ma gzhon nu rnams ni phod pa yin no/ /kye ma gzhon nu rnams ni shin tu phod pa yin no zhes byas
122a4(mdo sde): pas de rnams shAkya shAkya zhes bya bar gyur to/ /de rnams dus gzhan zhig na rgyal po bu ram shing pa 'phags skyes po shi nas rgyal srid dga' rgyal srid la dbang bskur ro/ /de yang bu med par shi nas skar mda' gdong rgyal srid kyi dbang phyug la dbang byed du bcug go/ /de yang bu med
122a5(mdo sde): par shi nas lag rna rgyal por gyur to/ /de yang bu med par shi nas glang po che 'dul rgyal por gyur to/ /de yang bu med par shi nas rkang gdub can rgyal por gyur to/ /de'i bu gnas 'jog go/ /gau ta ma dag gnas 'jog gi bu sa khyim mo/ /gau ta ma dag rgyal
122a6(mdo sde): pos khyim gyi bu dang / tsha bo dang / yang tsha dang / sum tsha'i rgyud rgyal po lnga khri lnga stong grong khyer ser skya'i gzhir byung ste/ de rnams kyi tha ma ni shing rta bcu pa dang / shing rta brgya pa dang / shing rta dgu bcu dang / shing rta khra bo dang / shing rta rgyal dang / brtan pa'i
122a7(mdo sde): shing rta dang / gzhu bcu pa dang / gzhu brgya pa dang / gzhu dgu bcu pa dang / gzhu rgyal dang / gzhu bkra dang / gzhu brtan no/ /gau ta ma dag gzhu brtan la bu gnyis te/ seng ge'i 'gram dang / seng ge'i sgra'o/ /gau ta ma dag 'dzam bu'i gling gi gzhu thogs ji snyed yod pa de rnams kyi
122b1(mdo sde): nang na seng ge'i 'gram mchog tu grags so/ /gau ta ma dag seng ge'i 'gram la bu bzhi ste/ zas gtsang dang / zas dkar dang / bre bo zas dang / bdud rtsi'i zas so/ /bu mo gtsang ma dang / dkar mo dang / bye mo ma dang / bdud rtsi ma'o/ /zas gtsang
122b2(mdo sde): la bu gnyis te/ /bcom ldan 'das dang / tshe dang ldan pa dga' bo'o/ /zas dkar la bu gnyis te/ tshe dang ldan pa rgyal dang / shAkya'i rgyal po bzang ldan no/ /bre bo zas la bu gnyis te/ ming chen dang / tshe dang ldan pa ma 'gags pa'o/ /bdud rtsi zas
122b3(mdo sde): kyi bu gnyis te/ tshe dang ldan pa kun dga' bo dang / lha sbyin no/ /gtsang ma'i bu ni legs par rab sad do/ /dkar mo'i bu ni phreng ba can no/ /bre bo ma'i bu ni bzang len no/ /bdud rtsi ma'i bu ni dge 'phel lo/ /bcom ldan 'das kyi sras ni sgra gcan 'dzin
122b4(mdo sde): yin te/ gau ta ma dag mang pos bkur gyi rgyud/ tshe dang ldan pa sgra gcan 'dzin du rdzogs/ srid pa'i breng rgyud chad/ 'khor ba zad de da ni yang srid pa med do/ /de nas bcom ldan 'das kyis tshe dang ldan pa maud gal gyi bu chen po'i gtam rdzogs par mkhyen
122b5(mdo sde): nas bzhengs te bzhugs so/ /bzhugs nas tshe dang ldan pa maud gal gyi bu chen po la bka' stsal pa/ maud gal gyi bu legs so legs so/ /maud gal gyi bu khyod kyis dge slong rnams kyi mdun du shAkya rnams kyi sngon gyi rigs rgyud las brtsams nas chos kyi gtam smras
122b6(mdo sde): pa yang khyod legs so/ /maud gal gyi bu yang khyod kyis shAkya rnams kyi sngon gyi rigs rgyud las brtsams te chos kyi gtam rtag tu smros shig dang / des ni de rnams la yun ring po'i don dang phan pa dang bde bar gyur to/ /de nas bcom ldan 'das kyis dge
122b7(mdo sde): slong rnams la bka' stsal pa/ dge slong dag khyed kyis shAkya rnams kyi sngon gyi rigs rgyud las brtsams pa'i chos kyi gtam chongs shig /zung shig /lhogs shig /de ci'i phyir zhe na/ dge slong dag shAkya rnams kyi sngon gyi rigs rgyud las brtsams pa'i chos
123a1(mdo sde): kyi gtam ni don dang ldan chos dang ldan pa nas tshangs par spyod pa'i bar dang ldan pa yin te/ dge slong dag rigs kyi bu dad pas rab tu byung bas shAkya rnams kyi sngon gyi rigs rgyud las brtsams pa'i chos kyi gtam gzung zhing bklag pa'i rigs so/ /
123a2(mdo sde): de nas ser skya'i gzhi'i shAkya rnams bcom ldan 'das kyis gsungs pa la mngon par dga' ste/ rjes su yi rangs nas bcom ldan 'das kyi zhabs gnyis la mgo bos phyag byas te bcom ldan 'das kyi spyan snga nas dong ngo / /de'i tshe grong khyer ser skya'i gzhi na rgyal po seng
123a3(mdo sde): ge 'gram zhes bya ba rgyal srid byed du 'jug ste/ 'byor pa dang / rgyas pa dang / bde ba dang / lo legs pa dang / skye bo dang / mi mang pos gang ba/ 'thab pa dang / thab mo dang / rtsod pa dang / 'gyed pa dang / chom rkun med cing nad rab tu zhi bar gyur pa/ 'bras dang / bu
123a4(mdo sde): ram shing gi phreng dang / ba lang dang / ma he phun sum tshogs pa na bu gcig pa la sdug pa bzhin du rgyal srid skyong bar byed do/ /grong khyer lhas bstan du rgyal po legs par rab sad ces bya ba rgyal srid byed du 'jug ste/ 'byor pa dang / rgyas pa dang / bde ba dang / lo
123a5(mdo sde): legs pa dang / skye bo dang mi mang pos gang ba/ 'thab pa dang / thab mo dang / rtsod pa dang / 'gyed pa dang / chom rkun med cing nad rab tu zhi bar gyur pa/ 'bras dang / bu ram shing gi phreng ba dang / ba lang dang / ma he phun sum tshogs pa na/ bu gcig pa la
123a6(mdo sde): sdug pa bzhin du rgyal srid skyong bar byed do/ /rgyal po legs par rab sad kyi btsun mo dam pa gzugs bzang ba/ blta na sdug pa/ mdzes pa/ yul gyi bzang mo lum bi nI zhes bya ba yod do/ /lhas bstan na khyim bdag phyug cing nor mang la longs spyod che ba yongs
123a7(mdo sde): su bzung ba yangs shing rgya che ba/ rnam thos kyi bu'i nor dang ldan pa/ rnam thos kyi bu la nor gyis 'gran pa zhig gnas pa de'i kun dga' ra ba me tog phun sum tshogs pa dang / 'bras bu phun sum tshogs pa dang / chu phun sum tshogs pa dang / bya sna tshogs skad
123b1(mdo sde): 'byin pas de'i kun dga' ra ba dga' dga' ltar 'dug pa der rgyal po dus dus su btsun mo'i 'khor dang lhan cig lhags nas de na dga' ba'i rtsed mo nyams su myong bar byed do/ /lum bi nis de mthong nas 'dod pa skyes te/ /des smras pa/ lha kun dga' ra ba 'di
123b2(mdo sde): bdag la stsal du gsol/ rgyal pos smras pa/ da kun dga' ra ba 'di khyim bdag gi yin na ji ltar sbyin/ gal te khyod la kun dga' ra ba dgos na khyod kyi phyir de bas lhag par bzang ba gzhan zhig bya'o/ /de nas rgyal po legs par rab sad kyis lum bi nI'i
123b3(mdo sde): ched du de bas khyad par du 'phags pa'i kun dga' ra ba zhig byed du bcug nas/ de'i ming lum bi ni'i tshal zhes bya bar gyur to/ /rgyal po seng ge 'gram la yun ring po nas kye ma'o bdag gi rgyud la 'khor los sgyur ba skye bar gyur kyang ci ma rung snyam pa'i bsam pa 'di yod
123b4(mdo sde): do/ /rgyal po legs par rab sad la yang yun ring po nas kye ma'o bdag ni seng ge 'gram dang lhan cig gnyen du gyur kyang ci ma rung snyam pa'i bsam pa 'di yod do/ /ji tsam du dus gzhan zhig na de'i btsun mo dang lhan cig rtse bar byed/ dga' bar byed/ dga' dgur
123b5(mdo sde): spyod pa las dus gzhan zhig na btsun mo sems can dang ldan par gyur nas/ de zla ba brgyad dam dgu 'das pa na bu mo gzugs bzang ba/ blta na sdug pa/ mdzes pa/ yan lag dang / nying lag thams cad dang ldan pa zhig btsas so/ /btsas pa de'i gzugs bzang
123b6(mdo sde): pos rgyal po legs par rab sad btsun mo'i 'khor dang bcas pa dang lhas bstan na gnas pa'i skye bo'i tshogs rnams mchog tu ngo mtshar skyes te/ the tsom du gyur nas ci 'di bu mo yin nam/ 'on te las sna tshogs pas sprul pa'i sgyu 'phrul yin snyam mo/ /de'i btsas pa'i
123b7(mdo sde): btsas ston nyi ma bdun gsum nyi shu gcig tu rgya cher byas nas/ bu mo 'di'i ming cir gdags zhes ming 'dogs par byed do/ /blon po rnams kyis smras pa/ lhas bstan na gnas pa'i skye bo'i tshogs lam po che dang / tshong 'dus dang / sum mdo dang / bzhi mdo
124a1(mdo sde): rnams su gleng ba kha cig gi mchid nas ni 'di bu mo kho na lags te/ sngon gyi las kyi rnam par smin pas gzugs bzang zhing kha dog phun sum tshogs par gyur to zhes mchi'o/ /gzhan dag gi mchid nas ni 'di bu mo ma lags kyi 'o na ci zhe na las sna
124a2(mdo sde): tshogs pas sprul pa'i sgyu 'phrul lags so zhes mchi lags pas/ de bas na bu mo'i ming sgyu 'phrul zhes bgyi bar gdags so zhes btags so/ /bu mo sgyu 'phrul ma ma brgyad la rjes su gtad de zhes bya ba nas chen mor gyur to zhes bya ba'i bar gong ma bzhin du'o/ /de la mtshan
124a3(mdo sde): mkhan rnams kyis lung bstan pa/ mtshan phun sum tshogs pa du ma dang ldan pa zhig btsa' bar 'gyur zhing stobs kyis 'khor los sgyur bar 'gyur ro zhes bstan to/ /yang de rtse bar byed/ dga' bar byed/ dga' dgur spyod par byed pa las bu mo gzugs bzang ba/ blta
124a4(mdo sde): na sdug pa mdzes pa/ kha dog bzang mo rgyas pa mchog dang ldan pa zhig btsas so/ /de btsas pa na grong khyer de dag thams cad snang ba rgya chen pos snang bar byas te/ sgyu 'phrul la ji lta ba bzhin du de'i gzugs bzang ba rnam pa thams cad du dpyad par mi nus so/ /de'i btsas
124a5(mdo sde): pa'i btsas ston yang rgya cher byas nas/ bu mo 'di'i ming cir gdags zhes ming 'dogs par byed do/ /blon po rnams kyis smras pa/ sgyu 'phrul bas 'di lhag par gzugs bzang bas/ sgyu 'phrul chen mo zhes bgyi bar gdags so zhes btags so/ /de yang bskyed
124a6(mdo sde): bsrings nas chen mor gyur pa dang / de la mtshan mkhan rnams kyis lung bstan pa/ skyes bu chen po'i mtshan sum cu rtsa gnyis dang ldan pa zhig btsa' bar 'gyur te/ de ni 'khor los sgyur ba'i rgyal por 'gyur ro zhes lung bstan to/ /rgyal po legs par rab
124a7(mdo sde): sad kyis rgyal po seng ge 'gram la pho nya btang ste/ bdag la bu mo gnyis shig btsas pa ni sgyu 'phrul dang / sgyu 'phrul chen mo lags te/ de la gcig la ni mtshan thams cad phun sum tshogs pa'i bu zhig btsa' bar 'gyur zhing / de ni stobs
124b1(mdo sde): kyis 'khor los sgyur ba'i rgyal por 'gyur ro zhes lung bstan to/ /cig shos la ni skyes bu chen po'i mtshan sum cu rtsa gnyis kyis brgyan pa'i bu zhig btsa' bar 'gyur zhing / de ni 'khor los sgyur ba'i rgyal por 'gyur ro zhes lung bstan gyis 'di gnyis las
124b2(mdo sde): gang bzhed pa/ gzhon nu zas gtsang gi chung mar snoms shig /seng ge 'gram gyis slar spring pa/ gnyis ka yang gzhon nu la dgos mod kyi/ 'on kyang chung ma 'dra ba gnyis gcig la gzhag par mi bya bas/ gang la skyes bu chen po'i
124b3(mdo sde): mtshan sum cu rtsa gnyis kyis brgyan pa'i bu btsa' bar 'gyur zhing / de yang 'khor los sgyur ba'i rgyal por 'gyur ro zhes lung bstan pa de re zhig 'dod do/ /cig shos kyang tshogs la brtag par bya'o/ /des de 'khor lnga brgya dang bkri'o/ /
124b4(mdo sde): de'i tshe shAkya rnams kyi phyir rgol ba skya bseng zhes bya ba ri khrod pa cig yod nas shAkya rnams 'dus te/ rgyal po seng ge 'gram gyi drung du song nas/ lha skya ba seng ri khrod pa bdag cag la gnod pa bgyid kyis grogs mdzad du gsol/ des smras pa/ shes
124b5(mdo sde): ldan dag kho bo rgas pas de rnams dang lhan cig g.yul sprad par mi nus so/ /lha gzhon nu zas gtsang gtang du gsol/ dam zhig bca' ste/ gal te gzhon nu ji lta bu 'dod pa'i dam pa gcig bslangs pa'i dam pa de sbyin pa lta na gtang ngo / /de
124b6(mdo sde): rnams kyis smras pa/ lha bka' bzhin 'tshal stsal bar bgyi'o/ /rgyal pos dpung gi tshogs yan lag bzhi pa gzhon nu zas gtsang la bsngo nas des ri khrod pa de rnams bcom/ rab tu bcom ste rmeg btang ngo / /de nas shAkya rnams mgu nas rgyal
124b7(mdo sde): po seng ge 'gram gyi drung du dong ste lha gzhon nus ri khrod pa rnams bcom rab tu bcom ste rmeg btang lags pas bdag cag glo ba dga' na/ gzhon nu mchog ci bzhed gsungs shig dbul lo/ /shes ldan dag shAkya rnams kyi khrims su bcas pa sus
125a1(mdo sde): kyang mnyam pa las chun ma gzhag par mi bya'o zhes bcas so/ /lha ci khrims 'dral lam/ des smras pa/ lhag par shin tu bsdam gyi dral bar mi bya na/ 'on kyang gzhon nu'i dam pa gcig slong ba ni mnyam pa las chun ma blang ba yin no/ /
125a2(mdo sde): lha rung gis de bzhin du mdzod cig /de nas seng ge 'gram gyis legs par rab sad la pho nya btang nas/ kho bos tshogs brtags zin gyis bu mo cig shos kyang bkri shig /des de yang 'khor lnga brgya dang bkri ste/ gzhon nu zas gtsang gis gnyi ga blangs so/ /
125a3(mdo sde): ji tsam dus gzhan zhig na rgyal po seng ge 'gram shi nas/ ser skya'i gzhi na rgyal po zas gtsang rgyal srid byed du bcug ste/ 'byor pa dang / rgyas pa dang / bde ba dang / lo legs pa dang / skye bo dang / mi mang pos gang ba/ 'thab pa dang / thab mo dang /
125a4(mdo sde): rtsod pa dang / 'gyed pa dang / chom rkun med cing / nad rab tu zhi bar gyur pa/ 'bras dang / bu ram shing gi phreng ba dang / ba lang dang / ma he phun sum tshogs pa na/ bu gcig pa la sdug pa bzhin du rgyal srid skyong bar byed do/ /de dus gzhan zhig na btsun mo
125a5(mdo sde): sgyu 'phrul chen mo dang lhan cig steng gi khang gzhi skyes pa med par dong nas/ rol mos rtse bar byed/ dga' bar byed/ dga' dgur spyod par byed do/ /'di ni chos nyid yin te/ byang chub sems dpa' dga' ldan gyi gnas na bzhugs pa na 'jig rten la gzigs pa lngas gzigs
125a6(mdo sde): par mdzad do/ /rigs la gzigs pa dang / yul la gzigs pa dang / dus la gzigs pa dang / rgyud la gzigs pa dang / bud med la gzigs pa ste/ rgya cher mdo snga ma dang sbyar ro/ /mngon par 'byung ba'i mdo rdzogs so// //rgya gar gyi mkhan po
125a7(mdo sde): A tsar+ya d+harma shrI b+ha dra dang / zhu chen gyi lots+tsha ba dge slong rin chen bzang pos bsgyur cing zhus te gtan la phab pa// @#/ /rgya gar skad du/ b+hi k+ShA pra re dzu sU tra nA ma/ bod skad du/ dge slong la rab tu gces pa'i
125b1(mdo sde): mdo zhes bya ba/ thams cad mkhyen pa la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod kyi grong khyer chen po pad ma rgyas pa zhes bya ba'i gtsug lag khang na bzhugs te/ de nas dge slong gi dge 'dun
125b2(mdo sde): 'khor stong phrag phyed dang bcu gsum dang thabs cig go/ /de nas de'i tshe bcom ldan 'das kyi 'khor 'dus pa de'i nang na 'phags pa nye bar 'khor zhes bya ba dbang po dul ba/ thos pa dang ldan pa/ shes rab zab pa/ bcom ldan 'das kyis legs par
125b3(mdo sde): gsungs pa'i chos 'dul ba la lhag par mos shing mchog tu 'dzin par gnas pa rang gi stan las langs te/ /bla gos phrag pa gcig tu gzar te/ pus mo g.yas pa'i lha nga sa la btsugs nas/ lag pa gnyis kyi thal mo snying gar sbyar ba byas te/
125b4(mdo sde): 'dzum dmul nas bcom ldan 'das la 'di skad ces gsol to/ /'khor ba'i 'dam nas pad ma ltar byung ba'i/ /skyob mdzad ri bo lta bur mi bskyod thub pa'i sku/ /dpe byad rgyan gyis brgyan cing mtshan gyi me tog mdzes/ /blta bas mi ngoms rab mchog
125b5(mdo sde): khyod la phyag 'tshal lo/ /khyod kyis bdag cag 'dir 'dus 'di dag la/ /dge slong 'ba' zhig gnas pas dge slong gi/ /ngo bo dbye dang sgra 'jug ched bya ba/ /bzhi po 'di dag thub pas gsung du gsol/ /de nas bcom ldan bde gshegs rab dgyes te/ /
125b6(mdo sde): nye bar 'khor la spyan gzigs 'di skad gsungs/ /legs par nyon cig bu khyod nye bar 'khor/ /ngas ni khyod kyi sems rangs bya phyir dang / /dge slong rnams la phan phyir de bshad do/ /dge slong zhes bya chos kyi rgyal mtshan te/ /dge slong zhes bya rdo rje srog shing
125b7(mdo sde): yin/ /dge slong zhes bya sdug bsngal spangs pa ste/ dge slong zhes bya rgyal ba'i sras po yin/ /dge slong zhes bya nyon mongs srog bcad de/ /dge slong zhes bya thar pa'i tshal 'gro'o/ /dge slong rang gi ngo bo bsdams pa ste/ /rtsa ba bzhi sogs nyis brgya lnga bcu
126a1(mdo sde): pa/ /ched du bya ba rnam dag tshul khrims yin/ /dbye ba ming gi dge slong gang yin dang / /rtags tsam 'dzin dang yang dag dge slong ste/ /sgra 'jug rnam par zad phyir dang / /dge ba slong dang zas slong dang / /zhi bar gnas dang lam zhugs dang / /legs
126a2(mdo sde): par 'tsho dang chags spangs dang / /yid 'ong phyir na dge slong ngo / /dge slong zhes bya brgyan pa ste/ /rgyan spangs rgyan gyis legs par brgyan/ /chags spangs chags pa chen pos spyad/ /byug pa khrus dang bza' ba dang / /rgyan dang gos dang kha dog dang / /
126a3(mdo sde): rta dang glang po khyogs sogs kyi/ /bzhon pa bla med de yang bzhon/ /de dag 'byor pa dge slong ste/ /de dag mi 'byor dge slong min/ /de nas nye bar 'khor de yis/ /bcom ldan 'das la 'di skad gsol/ /ci de bde bar gshegs pa yis/ /skad byings rtogs par
126a4(mdo sde): dka' ba gsungs/ /de nyid bde bar gshegs pa yis/ /tshig gi mun pa tshig gi ni/ /mar mes gsal bar mdzad du gsol/ /bcom ldan 'das kyis bka' stsal pa/ /gser la sogs pa 'jig rten rgyan/ /rab tu spangs pas snying rje yi/ /rgyan gyi mchog
126a5(mdo sde): gis brgyan par bya/ /'jig rten ma yin bslab pa yi/ /gos gyon gos mchog bzang po yin/ /ga pur la sogs ma yin pa'i/ /tshul khrims byug pa mchog gis byug /dkar dmar la sogs ma yin pa'i/ /dad pa'i kha dog rnam par mdzes/ /'jig
126a6(mdo sde): rten ma yin brtson 'grus kyi/ /bzhon pa bla med mgyogs pa'i mchog /bsam gtan chos spyod zas mchog ni/ /'bras chan pas ni ro mchog ldan/ /dge 'dun tshogs kyi gzhal yas khang / /zhi gnas stan la rab tu spyad/ /de dag ldan zhing phyir mi ldog /de
126a7(mdo sde): ni yang dag dge slong yin/ /gtso bo gsum dang 'khor lngar ldan/ /drang srong snod bcas 'khar gsil ldan/ /lus ngag yid gsum rnam par bsdams/ /rang gi spyod pa brtul zhugs bstan/ /de yang yang dag dge slong yin/ /de gnyis thar pa'i grong khyer
126b1(mdo sde): la/ bsnyen pas thar pa'i bde ba'i mchog /yang dag ma yin gnyis shos ni/ /lhung gzed la sogs rab 'bar bas/ /dmyal bar khro chu lta bur ni/ /bskal pa stong phrag bzhi ru 'tshed/ /la la'i tshul khrims bde ba ste/ /la la'i tshul khrims sdug bsngal
126b2(mdo sde): rgyu/ /tshul khrims ldan pa bde ba'i mchog /tshul khrims 'chal ba sdug bsngal yin/ /shin tu legs par tshul khrims gang / /bsdams pas mi de mdzes pa'i gzugs/ /'dul ba la ni nye bar gnas/ /tshul khrims bslab pa rang yid ches/ /mi de
126b3(mdo sde): nyi ma gcig la yang / /bsod nams phung po dpag med pa/ /sog cing sangs rgyas 'bras bu skrun/ /rang gis rang la bslus 'debs shing / /bslab pa la ni mi gnas shing / /bde bar gshegs pa'i rgyal mtshan 'dzin/ /gzugs tsam la ni brten nas
126b4(mdo sde): su/ /nga ni dge slong yin zer ba/ /glang smyon sna ral btags pa'am/ /sbrum ma skyur rtsi 'thungs pa ltar/ /mi de nyi ma gcig la yang / /sdig pa'i sa bon dpag med dang / /rang la gnod pa sna tshogs pa/ /byed par 'gyur ba kho na yin/ /gang zhig bslab la mi
126b5(mdo sde): gnas shing / /bder gshegs rgyal mtshan 'dzin pa bas/ /bslab pa mi gnas skad cig la/ /gzugs por khyim par gnas pa bzang / /bslab pa mi gnas rtags 'dzin pa/ /'jig rten pa ni thams cad kyi/ /snying du sdug par mi 'gyur zhing / /kun gyi tshig gi
126b6(mdo sde): ngan snod sa/ /dper na sdong po bzang po la/ /yun ring yal ga 'khrung ba bzhin/ /mi de rtags tsam yun ring na/ /kha na ma tho'i gtam 'phel dang / /sdig pa'i las rnams 'phel bar bshad/ /tshul khrims 'di ni bde ba'i mchog /tshul khrims 'di
126b7(mdo sde): ni thar pa'i lam/ /tshul khrims 'di ni yon tan zhing / /tshul khrims 'di ni sangs rgyas rgyu/ /tshul khrims 'di ni rab mchog yin/ /mig gi 'bras bu bzhin du srungs/ /srog la bab kyang tshul khrims ni/ /gtong ba mi mkhas blun po yin/ /srog chad
127a1(mdo sde): phyi mar skye ba ste/ /tshul khrims phyi nas de ltar min/ /de bas nye bar 'khor sogs kyis/ /'di nyid la ni brtan par zung / /de skad ces bcom ldan 'das kyis bka' stsal te/ nye bar 'khor la sogs pa dge slong de de dag bcom ldan 'das kyis gsungs pa la mngon
127a2(mdo sde): par bstod do/ /dge slong la rab tu gces pa'i mdo zhes bya ba rdzogs so// @#/ rgya gar skad du/ shI la saM yuka ta sU tra/ bod skad du/ tshul khrims yang dag par ldan pa'i mdo/ thams cad mkhyen
127a3(mdo sde): pa la phyag 'tshal lo/ /'di skad bdag gis thos pa dus gcig na/ bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba na/ dge slong gi dge 'dun chen po brgya phrag phyed dang bcu gsum dang thabs cig tu bzhugs
127a4(mdo sde): te/ de'i tshe bcom ldan 'das kyis dge slong rnams la bka' stsal pa/ dge slong dag shes pa ni 'grib/ srog ni chad/ tshe'i 'du byed ni nges par 'joms par 'gyur na/ ci'i phyir brtson 'grus dang / brtul ba brtan pos sgrub par mi byed/ mi'i
127a5(mdo sde): lus ni shin tu rnyed par dka' na de thob nas des rnyed pa'i rgyal ba'i bstan pa la rab tu byung ba yang rnyed na thar pa'i don dang mi 'thun pa dag gis bslus te sdug bsngal bar gyur ta re/ dge slong dag srog dang bral zhing shi ba ni sla'i/ /tshul khrims nyams pa ni de lta ma yin no/ /de
127a6(mdo sde): ci'i phyir zhe na/ srog dang bral ba ni tshe 'di nyid kyi skye ba zad par 'gyur gyi/ tshul khrims nyams shing zhig pa ni skye ba 'bum phrag brgya'i bar du rigs dang bral zhing bde ba spangs te/ rnam par ltung ba nyams su myong bar 'gyur ro/ /de phyir ston pas tshul khrims
127a7(mdo sde): rab bsngags bshad/ /tshul khrims ldan pas sangs rgyas 'byung dang phrad/ /tshul khrims ldan pa rgyan rnams kun gyi mchog /tshul khrims 'byor ba dri dang byug pa yin/ /tshul khrims ldan pa dga' ba kun gyi gnas/ /tshul khrims ldan pa gdung ba
127b1(mdo sde): sel ba'i chu/ /tshul khrims ldan pa 'jig rten kun gyis bstod/ /tshul khrims dag gis 'gro ba dam pa mnos/ /ji ltar sbrul gdug klu chen nag po yang / /tshul khrims can la gnod med gzhan ci smos/ /tshul khrims ldan pa'i dge slong 'od dang ldan/ /tshul
127b2(mdo sde): khrims ldan pa grags 'gyur bde ba thob/ /tshul khrims ldan pa mtho ris 'gro ba'i rgyu/ /tshul khrims bsrungs pas mya ngan 'da' thob 'gyur/ /ji ltar mig med gzugs mthong mi rung ltar/ /de bzhin tshul khrims med na chos mi mthong / /ji ltar rkang med lam 'jug ga
127b3(mdo sde): la nus/ /de bzhin tshul khrims med na thar mi 'gyur/ /ji ltar bum pa bzang po rin chen snod/ /de bzhin tshul khrims chos rnams skyed pa'i gzhi/ /ji ltar bum chag rin chen snod mi rung / /de bzhin tshul khrims ral bas chos kun gtugs/ /dang po tshul khrims med par gyur pa
127b4(mdo sde): des/ /phyi nas mya ngan 'das pa thob snyam 'am/ /sna dang rna rdum la sogs gang yin pa/ /de la me long dag ni dgos mi 'gyur/ /rna bas ma thos mig sngar ma mthong bzhin/ /bstan srung mi de mtho ris 'gro bar 'gyur/ /thos mang thos ldan thos srung mtho ris nyid/ /
127b5(mdo sde): bud med bsten du ga la rung / /rgyal po'i pho brang ga la dga'/ /dbu ba snying po ga la yod/ /longs spyod rtag pa ga la yin/ /bud med dag la rung ba med/ /rgyal srid dag la dga' ba med/ /dbu ba dag la snying po med/ /longs spyod
127b6(mdo sde): dag la rtag pa med/ /longs spyod dag ni 'bab chu bzhin/ /gru de ci 'dra khyim de 'dra/ /me tog ci 'dra gzugs de bzhin/ /srog ni chu bur 'dra ba yin/ /bcom ldan 'das kyis de skad ces bka' stsal nas/ /dge slong de dag yi rangs
127b7(mdo sde): te/ /bcom ldan 'das kyis gsungs pa la mngon par bstod do// //tshul khrims yang dag par ldan pa'i mdo rdzogs so// //
128a1(mdo sde): @##/ /rgya gar skad du/ pany+tsA pat+ti ni kA ya shu b+hA shu b+ha pha la pa rI k+Sha sU tra/ bod skad du/ ltung ba sde lnga'i dge ba dang mi dge ba'i 'bras bu brtag pa'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis
128a2(mdo sde): thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/ de nas bcom ldan 'das kyis dge slong rnams la bka' stsal pa/ dge slong dag 'dzam bu'i gling pa'i mi rnams kyi lo lnga bcu
128a3(mdo sde): gang yin pa de ni rgyal chen bzhi'i ris kyi lha rnams kyi nyin zhag gcig go/ /nyin zhag de sum cu la zla ba gcig /zla ba bcu gnyis la lo gcig tu brtsis pa'i lo lnga brgya ni rgyal chen bzhi'i ris kyi lha rnams kyi tshe'i tshad do/ /dge slong dag bslab pa'i chos gang dag bsrung ba
128a4(mdo sde): dang / sbed pa dang / yongs su skyong ba dang / 'da' bar mi byed pa dang / de dag las 'das pa ston pa dang / rab tu ston pa ni lus zhig nas bde 'gro rgyal chen bzhi pa'i ris kyi lha rnams su skye bar 'gyur te/ de dag der yang lha'i tshe dang / lha'i kha dog dang / lha'i
128a5(mdo sde): stobs dang / lha'i bde ba dang / lha'i dbang phyug la dbang byed cing lha'i gzugs dang / sgra dang / dri dang / ro dang / reg bya dang / lha'i g.yog 'khor dang ldan par 'gyur ro/ /dge slong dag rgyal chen bzhi'i ris kyi lha rnams kyi lo lnga brgya gang yin pa de ni dmyal ba chen po yang
128a6(mdo sde): sos kyi nyin zhag gcig go/ /nyin zhag de sum cu la zla ba gcig /zla ba bcu gnyis la lo gcig tu brtsis pa'i lo lnga brgya ni dmyal ba chen po yang sos kyi tshe'i tshad do/ /dge slong dag bslab pa'i chos gang dag mi srung ba dang / mi sbed pa dang / yongs su mi skyong ba dang /
128a7(mdo sde): de dag las 'da' bar byed pa dang / 'das pa de dag mi ston pa dang / rab tu mi ston pa de ni lus zhig nas shi ba'i 'og tu dmyal ba chen po yang sos su skye bar 'gyur te/ de dag der yang sdug bsngal drag pa dang / rtsub pa dang / tsha ba dang / yid du mi 'ong ba'i tshor ba myong bar
128b1(mdo sde): 'gyur ro/ /dge slong dag 'dzam bu'i gling pa'i mi rnams kyi lo brgya gang yin pa de ni sum cu rtsa gsum gyi lha rnams kyi nyin zhag gcig go/ /nyin zhag de sum cu la zla ba gcig /zla ba bcu gnyis la lo gcig tu brtsis pa'i lo stong ni sum cu rtsa gsum pa'i lha rnams kyi
128b2(mdo sde): tshe'i tshad do/ /dge slong dag so sor bshags pa'i chos gang dag srung ba dang / sbed pa dang / yongs su skyong ba dang / 'da' bar mi byed pa dang / de dag las 'das pa ston pa dang / rab tu ston pa de ni lus zhig nas bde 'gro sum cu rtsa gsum gyi lha rnams
128b3(mdo sde): su skye bar 'gyur te/ de dag der yang lha'i tshe dang / lha'i kha dog dang / lha'i stobs dang / lha'i bde ba dang / lha'i dbang phyug la dbang byed cing lha'i gzugs dang / sgra dang / dri dang / ro dang / reg bya dang / lha'i g.yog 'khor dang ldan par 'gyur ro/ /dge
128b4(mdo sde): slong dag sum cu rtsa gsum gyi lha rnams kyi lo stong gang yin pa de ni dmyal ba chen po thig nag gi nyin zhag gcig go/ /nyin zhag de sum cu la zla ba gcig /zla ba bcu gnyis la lo gcig tu brtsis pa'i lo stong ni dmyal ba chen po thig nag gi tshe'i tshad do/ /dge slong dag so
128b5(mdo sde): sor bshags pa'i chos gang dag mi srung ba dang / mi sbed pa dang / yongs su mi skyong ba dang / de dag las 'da' bar byed pa dang / 'das pa de dag mi ston pa dang / rab tu mi ston pa de ni lus zhig nas shi ba'i 'og tu dmyal ba chen po thig nag tu skye bar 'gyur te/ de dag
128b6(mdo sde): der yang sdug bsngal drag pa dang / rtsub pa dang / tsha ba dang / yid du mi 'ong ba'i tshor ba myong bar 'gyur ro/ /nyes byas kyi ltung ba brtag pa'o/ /dge slong dag 'dzam bu'i gling pa'i mi rnams kyi lo nyis brgya gang yin pa de ni mtshe ma'i lha rnams kyi nyin zhag gcig go/ /nyin zhag
128b7(mdo sde): sum cu la zla ba gcig / zla ba bcu gnyis la lo gcig tu brtsis pa'i lo nyis stong ni mtshe ma'i lha rnams kyi tshe'i tshad do/ /dge slong dag ltung byed kyi chos gang dag srung ba dang / sbed pa dang / yongs su skyong ba dang / 'da' bar mi byed pa dang / de dag las 'das pa ston pa dang /
129a1(mdo sde): rab tu ston pa de ni lus zhig nas bde 'gro mtshe ma'i lha rnams su skye bar 'gyur te/ de dag der yang lha'i tshe dang / lha'i kha dog dang / lha'i stobs dang / lha'i bde ba dang / lha'i dbang phyug la dbang byed cing lha'i gzugs dang / sgra dang / dri dang /
129a2(mdo sde): ro dang / reg bya dang / lha'i g.yog 'khor dang ldan par 'gyur ro/ /dge slong dag mtshe ma'i lha rnams kyi lo nyis stong gang yin pa de ni dmyal ba chen po bsdus 'joms kyi nyin zhag gcig go/ /nyin zhag de sum cu la zla ba gcig /zla ba bcu gnyis la lo gcig tu
129a3(mdo sde): brtsis pa'i lo nyis stong ni dmyal ba chen po bsdus 'joms kyi tshe'i tshad do/ /dge slong dag ltung byed kyi chos gang dag mi srung ba dang / mi sbed pa dang / yongs su mi skyong ba dang / de dag las 'da' bar byed pa dang / 'das pa de dag mi ston pa dang / rab tu mi ston pa de
129a4(mdo sde): ni lus zhig nas shi ba'i 'og tu dmyal ba chen po bsdus 'joms su skye bar 'gyur te/ de dag der yang sdug bsngal shin tu drag pa dang / rtsub pa dang / tsha ba dang / yid du mi 'ong ba'i tshor ba myong bar 'gyur ro/ /ltung byed kyi ltung ba brtag pa'o/ /dge slong dag 'dzam
129a5(mdo sde): bu'i gling pa'i mi rnams kyi lo bzhi brgya gang yin pa de ni dga' ldan gyi lha rnams kyi nyin zhag gcig go/ /nyin zhag de sum cu la zla ba gcig /zla ba bcu gnyis la lo gcig tu brtsis pa'i lo bzhi stong ni dga' ldan gyi lha rnams kyi tshe'i tshad do/ /dge slong dag sbom
129a6(mdo sde): po'i chos gang dag srung ba dang / sbed pa dang / yongs su skyong ba dang / 'da' bar mi byed pa dang / de dag las 'das pa ston pa dang / rab tu ston pa de ni lus zhig nas bde 'gro dga' ldan gyi lha rnams su skye bar 'gyur te/ de dag der yang lha'i tshe dang / lha'i kha dog dang /
129a7(mdo sde): lha'i stobs dang / lha'i bde ba dang / lha'i dbang phyug la dbang byed cing lha'i gzugs dang / sgra dang / dri dang / ro dang / reg bya dang / lha'i g.yog 'khor dang ldan par 'gyur ro/ /dge slong dag dga' ldan gyi lha rnams kyi lo bzhi stong gang yin pa de ni dmyal ba chen
129b1(mdo sde): po ngu 'bod kyi nyin zhag gcig go/ /nyin zhag de sum cu la zla ba gcig go/ /zla ba bcu gnyis la lo gcig tu brtsis pa'i lo bzhi stong ni dmyal ba chen po ngu 'bod kyi tshe'i tshad do/ /dge slong dag sbom po'i chos gang dag mi srung ba dang / mi sbed pa dang / yongs su mi
129b2(mdo sde): skyong ba dang / de dag las 'da' bar byed pa dang / 'das pa de dag mi ston pa dang / rab tu mi ston pa de ni lus zhig nas shi ba'i 'og tu dmyal ba chen po ngu 'bod du skye bar 'gyur te/ de dag der yang sdug bsngal shin tu drag pa dang / rtsub pa dang / tsha ba dang / yid
129b3(mdo sde): du mi 'ong ba'i tshor ba myong bar 'gyur ro/ /sbom po'i ltung ba brtag pa'o/ /dge slong dag 'dzam bu'i gling pa'i mi rnams kyi lo brgyad brgya gang yin pa de ni 'phrul dga'i lha rnams kyi nyin zhag gcig go/ /nyin zhag de sum cu la zla ba gcig go/ /zla ba bcu gnyis
129b4(mdo sde): la lo gcig tu brtsis pa'i lo brgyad stong ni 'phrul dga'i lha rnams kyi tshe'i tshad do/ /dge slong dag lhag ma'i chos gang dag srung ba dang / sbed pa dang / yongs su skyong ba dang / 'da' bar mi byed pa dang / de dag las 'das pa ston pa dang / rab tu ston pa de ni lus
129b5(mdo sde): zhig nas bde 'gro 'phrul dga'i lha rnams su skye bar 'gyur te/ de dag der yang lha'i tshe dang / lha'i kha dog dang / lha'i stobs dang / lha'i bde ba dang / lha'i dbang phyug la dbang byed cing lha'i gzugs dang / sgra dang / dri dang / ro dang / reg bya dang / lha'i g.yog
129b6(mdo sde): 'khor dang ldan par 'gyur ro/ /dge slong dag 'phrul dga'i lha rnams kyi lo brgyad stong gang yin pa de ni dmyal ba ngu 'bod chen po'i nyin zhag gcig go/ /nyin zhag de sum cu la zla ba gcig go/ /zla ba bcu gnyis la lo gcig tu brtsis pa'i lo brgyad stong ni dmyal
129b7(mdo sde): ba ngu 'bod chen po'i tshe'i tshad do/ /dge slong dag lhag ma'i chos gang dag mi srung ba dang / mi sbed pa dang / yongs su mi skyong ba dang / de dag las 'da' bar byed pa dang / 'das pa de dag mi ston pa dang / rab tu mi ston pa de ni lus zhig nas shi ba'i 'og tu dmyal
130a1(mdo sde): ba chen po ngu 'bod chen por skye bar 'gyur te/ de dag der yang sdug bsngal shin tu drag pa dang / rtsub pa dang / tsha ba dang / yid du mi 'ong ba'i tshor ba myong bar 'gyur ro/ /lhag ma'i ltung ba brtag pa'o/ /dge slong dag 'dzam bu'i gling pa'i mi
130a2(mdo sde): rnams kyi lo brgya phrag bcu drug gang yin pa de ni gzhan 'phrul dbang byed kyi lha rnams kyi nyin zhag gcig go/ /nyin zhag de sum cu la zla ba gcig go/ /zla ba bcu gnyis la lo gcig tu brtsis pa'i lo stong phrag bcu drug ni gzhan 'phrul dbang byed kyi lha rnams kyi tshe'i
130a3(mdo sde): tshad do/ /dge slong dag pham par 'gyur ba'i chos bzhi po gang dag srung ba dang / sbed pa dang / yongs su skyong ba dang / 'da' bar mi byed pa dang / de dag las 'das pa ston pa dang / rab tu ston pa de ni lus zhig nas bde 'gro gzhan 'phrul dbang byed kyi lha rnams
130a4(mdo sde): su skye bar 'gyur te/ de dag der yang lha'i tshe dang / lha'i kha dog dang / lha'i stobs dang / lha'i bde ba dang / lha'i dbang phyug la dbang byed cing lha'i gzugs dang / sgra dang / dri dang / ro dang / reg bya dang / lha'i g.yog 'khor dang ldan par 'gyur ro/ /
130a5(mdo sde): dge slong dag gzhan 'phrul dbang byed kyi lha rnams kyi lo stong phrag bcu drug gang yin pa de ni dmyal ba chen po tsha ba'i nyin zhag gcig go/ /nyin zhag de sum cu la zla ba gcig go/ /zla ba bcu gnyis la lo gcig tu brtsis pa'i lo khri drug stong ni dmyal ba chen po tsha ba'i
130a6(mdo sde): tshe'i tshad do/ /dge slong dag pham par 'gyur ba'i chos bzhi po gang dag mi srung ba dang / mi sbed pa dang / yongs su mi skyong ba dang / de dag las 'da' bar byed pa dang / 'das pa de dag mi ston pa dang / rab tu mi ston pa de ni lus zhig nas shi ba'i 'og tu dmyal ba chen
130a7(mdo sde): po tsha bar skye bar 'gyur te/ de dag der yang sdug bsngal shin tu drag pa dang / rtsub pa dang / tsha ba dang / yid du mi 'ong ba'i tshor ba myong bar 'gyur ro/ /pham par 'gyur ba'i chos bzhi'i ltung ba brtag pa'o/ /dge slong dag de lta bas na/ gang de dag bstan bcos thos
130b1(mdo sde): pa rnams kyis bdag la phan par bya ba dang / snying brtse ba dang / snying rje ba dang / don 'dod pa dang / phan pa tshol bas snying brtse ba 'dis khyed cag rnams kyis 'di ltar bya ste/ dge slong dag dgon pa dang / shing drung dang / khang stong dang / ri khrod dang / ri phug dang / pa la pun dzA b+h+ya
130b2(mdo sde): ba ka sha dang / dur khrod dang / nags 'dab dang / bas mtha'i gnas mal du gnas te 'di dag nges par bsam par bya'o/ /dge slong dag bag yod par gyis shig /ci nas kyang phyis 'gyod par 'gyur ba de ltar ma byed cig /'di ni nga'i rjes su bstan pa'o/ /bcom ldan
130b3(mdo sde): 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// //ltung ba sde lnga'i dge ba dang mi dge ba'i 'bras bu brtag pa'i mdo rdzogs so// //rgya gar gyi mkhan po A tsar+ya dz+nyA
130b4(mdo sde): na shrI gub ta dang / bod kyi lo ts+tsha ba dge slong shAkya blo gros kyis bsgyur cing gtan la phab pa// //@##/ /bod skad du/ mchog tu gdags pa'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag
130b5(mdo sde): gis thos pa dus gcig na/ bcom ldan 'das nyan thos kyi dge 'dun dang bcas pa/ rgyal po'i khab na 'od ma'i tshal bya ka lan da ka gnas par dbyar gnas par dam bcas te bzhugs so/ /der bcom ldan 'das kyis dge slong rnams la bka' stsal pa/ dge
130b6(mdo sde): slong dag 'di gsum na mchog tu gdags pa yin te/ gsum gang zhe na/ sangs rgyas mchog tu gdags pa dang / chos mchog tu gdags pa dang / dge 'dun mchog tu gdags pa'o/ /de la sangs rgyas mchog tu gdags pa gang zhe na/ sems can rkang med
130b7(mdo sde): rnams sam/ rkang gnyis rnams sam/ rkang bzhi rnams sam/ rkang rnams sam/ gzugs can rnams sam/ gzugs can ma yin pa rnams sam/ 'du shes can rnams sam/ 'du shes can ma yin pa rnams sam/ 'du shes yod pa yang ma yin/
131a1(mdo sde): 'du shes med pa yang ma yin pa gang yang rung ste/ de dag gi nang na ni de bzhin gshegs pa dgra bcom pa yang dag par rdzogs pa'i sangs rgyas mchog yin par bstan to/ /sangs rgyas la mngon par dga' ba su yang rung ba de dag ni mchog la
131a2(mdo sde): mngon par dga' ba yin te/ mchog la mngon par dga' ba de dag ni rnam par smin pa yang lha rnams kyi nang du lhar gyur pa rnams sam/ mi rnams kyi nang du mir gyur pa rnams kyi mchog 'ba' zhig tu 'gyur bar shes par bya ste/ 'di ni sangs rgyas mchog tu
131a3(mdo sde): gdags pa zhes bya'o/ /chos mchog tu gdags pa gang zhe na/ 'dus byas sam/ 'dus ma byas kyi chos rnams gang yang rung ste/ de dag gi nang na ni 'dod chags dang bral ba'i chos mchog yin par bstan to/ /chos la mngon par dga' ba su yang rung ba de
131a4(mdo sde): dag ni/ mchog la mngon par dga' ba yin te/ mchog la mngon par dga' ba de dag ni/ rnam par smin pa yang lha rnams kyi nang du lhar gyur pa rnams sam/ mi rnams kyi nang du mir gyur pa rnams kyi mchog 'ba' zhig tu 'gyur bar shes par bya ste/ 'di ni
131a5(mdo sde): chos mchog tu gdags pa zhes bya'o/ /dge 'dun mchog tu gdags pa gang zhe na/ tshogs sam/ 'dus pa'am/ mang po'am/ 'khor gang yang rung ste/ de dag gi nang na ni de bzhin gshegs pa dgra bcom pa yang dag par rdzogs pa'i sangs rgyas rnams kyi nyan
131a6(mdo sde): thos kyi dge 'dun mchog yin par bstan to/ dge 'dun la mngon par dga' ba su yang rung ba de dag ni mchog la mngon par dga' ba yin te/ mchog la mngon par dga' ba de dag ni rnam par smin pa yang lha rnams kyi nang du lhar gyur pa rnams sam/ mi rnams kyi nang du
131a7(mdo sde): mir gyur pa rnams kyi mchog 'ba' zhig tu 'gyur bar shes par bya ste/ 'di ni dge 'dun mchog tu gdags pa zhes bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do// //
131b1(mdo sde): mchog tu gdags pa'i mdo rdzogs so// @##/ /rgya gar skad du/ bi muk+ta mArga d+hu tagu Na ni rde sha nA ma/ bod skad du/ rnam par grol ba'i lam las sbyangs pa'i yon tan bstan pa zhes bya ba/ 'jam dpal gzhon nur
131b2(mdo sde): gyur pa la phyag 'tshal lo/ /de nas de ltar tshul khrims rnam par dag pa'i rnal 'byor pa spyod pa sgrub par 'dod pa/ yon tan don du gnyer bas sbyangs pa'i yon tan yang dag par blangs te 'jug par bya'o/ /rnal 'byor spyod pa sbyangs pa'i yon tan yang dag par blangs
131b3(mdo sde): pa ni rnam grangs du mas 'dod pa chung ba nyid dang / chog shis pa nyid dang / yo byad bsnyungs pa rgyas pa dang / brtson 'grus rtsom pa dang / dgang sla ba nyid dang / rig par gnas pa nyid dang / yongs su zhen pa rab tu gcod par 'gyur zhing / 'di ni tshul khrims legs
131b4(mdo sde): par bsrungs pa dang / ting nge 'dzin gyi tshogs dang / 'phags pa'i rigs snang bar 'gyur la/ yon tan gyi mchog da ga la yang snang bar 'gyur ro/ /de la sbyangs pa'i yon tan bcu gsum la gos dang ldan pa gnyis te/ phyag dar khrod pa nyid dang / chos gos gsum
131b5(mdo sde): pa nyid do/ /zas dang ldan pa lnga ste/ bsod snyoms pa nyid dang / mthar chags su rgyu ba nyid dang / stan gcig pa nyid dang / zas chog pa pa nyid dang / zas phyis mi len pa nyid do/ /gnas mal dang ldan pa la lnga ste/ dgon pa pa nyid dang / shing drung pa nyid dang / bla
131b6(mdo sde): gab med pa nyid dang / dur khrod pa nyid dang / gzhi ji bzhin pa nyid do/ /brtson 'grus dang ldan pa gcig ste/ cog pu pa nyid do/ /de la phyag dar khrod pa'i yan lag gi ngo bo nyid ni phyag dar khrod pa nyid do/ /lhag ma rnams kyi tshig gi don yang de bzhin du brjod
131b7(mdo sde): par bya'o/ /de la phyag da ra khrod pa nyid ni khyim bdag gis gos spong ba yin no/ /chos gos gsum pa nyid ni gos bzhi pa spong ba yin no/ /bsod snyoms pa nyid ni 'gran du 'gro ba spong ba yin no/ /mthar chags su rgyu ba nyid ni brnyogs par rgyu ba spang ba yin no/ /stan
132a1(mdo sde): gcig pa nyid ni lan gnyis su 'dug pa spong ba yin no/ /zas chog pa pa nyid ni zas mang po spong ba yin no/ /zas phyis mi len pa nyid ni zas lhag par len pa spong ba yin no/ /dgon pa pa nyid ni grang mthar gnas pa spong ba yin no/ /
132a2(mdo sde): shing drung pa nyid ni g.yogs par gnas pa spang ba yin no/ /bla gab med pa nyid ni g.yogs pa dang / shing drung du gnas pa spang ba yin no/ /dur khrod pa nyid ni gzhan du gnas pa spong ba yin no/ /gzhi ji bzhin pa nyid ni brkam chags kyi gnas mal spong
132a3(mdo sde): ba yin no/ /cog pu pa nyid ni nyal ba spong ba yin no/ /de la phyag dar khrod pa nyid ji ltar yang dag par len zhe na/ khyim bdag gi gos tshol ba nyid dang / yongs su 'dzin pa dang / gzhan la gsol ba byed pa'i nyes dmigs kyang mthong / phyag dar khrod
132a4(mdo sde): pa nyid kyi yon tan yang mthong nas gos nar ma la gnas pa 'di skad du/ deng slan chad khyim bdag gi gos spong ste/ phyag dar khrod pa nyid ni yang dag par len to zhes yang dag par len to/ /de la phyag dar khrod pa nyid kyi yon tan ni 'di dag yin te/ gnas
132a5(mdo sde): dam bcas pa nyid dang 'thun pa nyid dang / gzhan la rag ma las pa nyid dang / ma rung na mi 'byed pa nyid dang / yongs su spyod pa na lhag par ma chags pa nyid dang / brkam chags med pa nyid dang / chom rkun gyis mi 'phrogs pa nyid dang / dus ma lags pa nyid
132a6(mdo sde): dang / 'bags pa chung ba nyid dang / yo byad bsnyungs pa'i tshul can dang / skyes bu dam pa'i spyod pa nyid dang / dang bar byed pa'i yon tan dang ldan pa nyid dang / skyes bu phyi mas mthong nas rjes su 'jug pa nyid dang / yang dag pa'i sgrub pa snang ba nyid dang / rgyal
132a7(mdo sde): bas bsngags pa ste/ de lta bu la sogs pa ni phyag dar khrod pa nyid kyi yon tan dag yin no/ /phyag dar khrod pa nyid ni rnam pa du zhig /phyag dar khrod pa ni gang zhig yin/ gang gis ni phyag dar khrod pa nyid 'jig ce na/ phyag dar khrod pa ni rnam pa gnyis te/ bdag po
132b1(mdo sde): med pa dang / rang bzhin gyis mi rnams kyis smad par grags pa'o/ /de la phyag dar khrod dam/ phyag dar gyi phung po'am/ tshong 'dus sam/ lam po che nas dam dum dag btus nas snam sbyar byas te/ 'chang ba 'di ni bdag po med pa'i phyag dar khrod pa yin no/ /
132b2(mdo sde): kha tshar bcad pa dang / phun tshar bcad pa dang / ba lang gis zos pa dang / byi bas zos pa dang / mes tshig pa dang / ya stags dang / ro bag gi gos dang / mu stegs can gyi mtshan ma 'di dag ni rang bzhin gyis mi rnams kyis smad par grags pa'i phyag
132b3(mdo sde): dar khrod pa yin no/ /phyag dar khrod pa ni khyim bdag gi gos spong ba yin no/ /khyim bdag gi gos blangs pas ni phyag dar khrod pa nyid 'jig go/ /chos gos gsum pa nyid ji ltar yang dag par len zhe na/ chos gos lhag pa tshol ba dang / sbed pa dang /
132b4(mdo sde): rung bar bya ba dang / 'bags pa'i nyes dmigs kyang mthong / chos gos gsum pa nyid kyi yon tan yang mthong nas/ 'di skad du deng slan chad gos bzhi pa spong ste/ chos gos gsum pa nyid yang dag par len to zhes yang dag par len to/ /de la chos
132b5(mdo sde): gos gsum pa nyid kyi yon tan ni 'di dag yin te/ 'gor yang ba'i tshul can nyid dang / gsog 'jog yongs su spangs pa nyid dang / khur chung ba nyid dang / lus 'tsho bcom gyis chog shes pa nyid dang / bya bzhin du gang dga' bar 'gro ba nyid dang / skyes bu dam
132b6(mdo sde): pa'i spyod pa nyid dang / yo byad bsnyungs pa'i tshul can te/ de lta bu la sogs pa ni chos gos gsum pa nyid kyi yon tan dag yin no/ /chos gos gsum pa nyid ni ci zhig yin/ /chos gos gsum pa nyid ni gang zhig /gang gis ni chos gos gsum pa nyid 'jig ce
132b7(mdo sde): na/ snam sbyar dang / bla gos dang / mthang gos te/ 'di dag ni chos gos gsum pa dag yin no/ /chos gos gsum pa ni gos bzhi pa spong ba yin no/ /gos bzhi pa 'chang bas ni chos gos gsum pa nyid 'jig go/ /bsod snyoms pa nyid ji ltar yang dag par len
133a1(mdo sde): ce na/ 'gron du song nas rang gi las nyams pa dang / gzhan gyi dbang du gyur pa dang / mi 'thun pa dang phrad pa dang / 'dug na nyam nga ba'i nyes dmigs kyang mthong / bsod snyoms pa nyid kyi yon tan dag kyang mthong nas 'di skad du deng slan chad
133a2(mdo sde): 'gron du 'gro ba spong ste/ bsod snyoms pa nyid yang dag par len to zhes yang dag par len to/ /de la bsod snyoms pa nyid kyi yon tan ni 'di dag yin te/ gnas dam bcas pa dang 'thun pa nyid dang / rang dbang yod pa nyid dang / gzhan mi gso ba nyid
133a3(mdo sde): dang / le lo med pa nyid dang / nga rgyal bcom pa nyid dang / sems can la phan 'dogs par zhugs pa nyid dang / ro'i sred pa las ldog pa nyid dang / phyogs rnams su thogs pa med pa nyid dang / skyes bu dam pa'i spyod pa nyid dang / yo byad bsnyungs pa'i tshul
133a4(mdo sde): can te/ de lta bu la sogs pa ni bsod snyoms pa nyid kyi yon tan dag yin no/ /'gron yan lag du pa yin/ /bsod snyoms pa gang yin/ /gang gis ni bsod snyoms pa nyid 'di 'jig ce na/ 'gron ni yan lag gsum pa ste/ zas rnams lta gang yang rung ba
133a5(mdo sde): zhig la de ring ngam sang ngam nam dga' ba na 'gron du bos pa ni 'gron yin no/ /bsod snyoms pa ni 'gron du 'gro ba spong ba yin no/ /'gron khas len pas ni bsod snyoms pa nyid 'jig go/ /mthar chags su rgyu ba nyid ji ltar yang dag par len ce na/ nar mar ster
133a6(mdo sde): ba la gang dang gang du mang po dang gya nom pa nar ma rnyed pa de dang de kho nar 'gro na zan nar ma dang 'dra bas yo byad bsnyungs pa ma yin pa'i nyes dmigs kyang mthong / mthar chags su rgyu ba nyid kyi yon tan dag kyang mthong nas 'di skad du deng slan chad du nar ma ster ba spong ste/
133a7(mdo sde): mthar chags su rgyu ba nyid yang dag par len to zhes yang dag par len to/ /de la mthar chags su rgyu ba nyid kyi yon tan ni 'di dag yin te/ sems snyoms pa nyid dang / sems can la snying brtse ba nyid dang / khyim la ser sna spong ba nyid dang / khyim du 'gro ba'i nyes
133b1(mdo sde): dmigs med pa nyid dang / /'bod pa la mngon par mi dga' ba nyid dang / zas bzang po mi 'dam pa nyid dang / mi'i 'dzin pa las yongs su grol ba dang / lhan cig spyod pa rnam par spong ba nyid dang / yo byad bsnyungs pa'i tshul can te/ de lta bu la sogs pa ni mthar
133b2(mdo sde): chags su rgyu ba nyid kyi yon tan dag yin no/ /mthar chags su rgyu ba ni gang zhig yin/ brnyogs par rgyu ba gang gis spong / gang gis ni mthar chags su rgyu ba nyid 'jig ce na/ /mthar gyis rgyu ba'i bsod snyoms spyod pa na khyim dang po nas bzung ste khyim mthar chags su rgyu
133b3(mdo sde): ba yin no/ /mthar chags su rgyu ba ni brnyogs par rgyu ba spong ba yin no/ /brnyogs par rgyu bas ni mthar chags su rgyu ba nyid 'jig go/ /stan gcig pa nyid ji ltar yang dag par len ce na/ lan gnyis su 'dug ste za na yang dang yang du 'dug nas byin len bya ba dang /
133b4(mdo sde): yongs su longs spyod pa'i bzod pas yo byad bsnyungs pa ma yin pa'i nyes dmigs kyang mthong / stan gcig pa nyid kyi yon tan dag kyang mthong nas 'di skad du deng slan chad lan gnyis su 'dug ste za ba spong ste/ stan gcig pa nyid yang dag par len to zhes yang
133b5(mdo sde): dag par len to/ /de la stan gcig pa nyid kyi yon tan 'di dag yin te/ /zos pa 'ju ba nyid dang / brkam chags med pa nyid dang / zas lhag par mi za ba nyid dang / 'dod pa chung ba nyid dang / zo mdog bde ba nyid dang / rang gi las mi nyams pa nyid dang / reg par
133b6(mdo sde): gnas pa nyid dang / skyes bu dam pa'i spyod pa nyid dang / yo byad bsnyungs pa'i tshul can te/ de lta bu la sogs pa ni stan gcig pa nyid kyi yon tan dag yin no/ /stan gcig pa ni du zhig yin/ stan gcig pa ni gang zhig yin/ zas kyi mtha' ni gang yin/ gang
133b7(mdo sde): gis ni stan gcig pa nyid 'di 'jig ce na/ stan gcig ni gsum ste stan gyi mtha' pa dang / chu'i mtha' pa dang / zas kyi mtha' pa'o/ /de la stan gyi mtha' pa zhes bya ba ni zos nas stan las langs te yang mi za ba yin no/ /chu'i mtha' pa zhes bya ba ni zos nas stan la
134a1(mdo sde): 'dug kyang lhung bzed kyis chu blangs nas yang mi za ba yin no/ /zas kyi mtha' pa zhes bya ba ni za ba na kham gyi tha ma mid nas yang mi za ba yin no/ /stan gcig pa la ni lan gnyis su 'dug ste za ba spong ba yin no/ /zas kyi mtha' ni chu dang sman ma
134a2(mdo sde): gtogs pa med par bya ba gang cung zad ci yang rung ba yin no/ /lan gnyis su 'dug ste za bas ni stan gcig pa nyid 'jig go/ /zas chog pa pa ji ltar yang dag par len ce na/ zas mang du zos na lus lci bar byed pa dang / phul skye ba dang / 'dod chen che ba
134a3(mdo sde): nyid dang / yo byad bsnyungs pa ma yin pa'i nyes dmigs kyang mthong / zas chog pa pa nyid kyi yon tan dag kyang mthong nas 'di skad du deng slan chad zas mang po spong ste/ zas chog pa pa nyid yang dag par len to zhes yang dag par len to/ /de la zas chog pa
134a4(mdo sde): pa nyid kyi yon tan ni 'di dag yin te/ phul mi skye ba nyid dang / zas kyi tshod zin pa nyid dang / zas mang du za ba'i gnad shes pa nyid dang / lus kyi gnas ngan len bsrabs pa dang / de la chags pa spong ba dang / gnod pa chung ba shes pa dang / kun nas ldang ba yang
134a5(mdo sde): dag par spong ba dang / skyes bu dam pa'i spyod pa nyid dang / yo byad bsnyungs pa'i tshul can te/ de lta bu la sogs pa ni zas chog pa pa'i yon tan dag yin no/ /zas kyi tshad ni ji ltar 'dzin/ zas kyi chog pa pa ni gang yin/ gang gis ni zas chog pa pa nyid 'di
134a6(mdo sde): 'jig ce na/ 'bras bre'u chung gang gis 'bras chan lhung bzed du blangs nas chog pa'i mtshan ma la nye bar rtog cing / de'i 'og tu mi blang ba'i mtshan ma la mkhas pa yin te/ goms pa na lto'i tshad kyang shes par 'gyur ro/ /zas chog pa pa ni zas mang po spong ba yin no/ /
134a7(mdo sde): zas tshad las lhag pas ni zas chog pa pa nyid 'jig go/ /zas phyis mi len pa nyid ji ltar yang dag par len ce na/ zas lhag par zos na phul skye ba dang / gzhan la rag las pa nyid dang / yo byad bsnyungs pa ma yin pa'i nyes dmigs kyang mthong / zas phyis mi len
134b1(mdo sde): pa nyid kyi yon tan dag kyang mthong nas 'di skad du deng slan chad zas lhag pa spong ste/ zas phyis mi len pa nyid yang dag par len to zhes yang dag par len to/ /de la zas phyis mi len pa nyid kyi yon tan ni 'di dag yin te/ re ba rab tu chad pa dang / dgang sla ba dang /
134b2(mdo sde): gzhan la rag ma las pa nyid dang / gsog 'jog yongs su spong ba dang / yang mi tshol ba nyid dang / brkam chags med pa nyid dang / phul mi skye ba nyid dang / skyes bu dam pa'i spyod pa nyid dang / yo byad bsnyungs pa'i tshul can te/ de lta bu la sogs pa ni zas phyis
134b3(mdo sde): mi len pa nyid kyi yon tan dag yin no/ /zas phyis mi blang ba ni du zhig /zas phyis mi len pa ni gang zhig yin/ gang gis ni zas phyis mi len pa nyid 'jig ce na/ zas phyis mi blang ba ni gnyis te/ lhag pa'i mtha' pa dang / gzung ba'i mtha' pa'o/ /de la
134b4(mdo sde): lhag pa'i mtha' pa zhes bya ba ni zas te spangs nas yang mi za ba'o/ /bzung ba'i mtha' pa zhes bya ba ni bdag nyid kyang rang bzhin gyis skal ba gcig blangs nas yang mi len pa'o/ /zas phyis mi len pa ni zas lhag par spong ba yin no/ /zas lhag par za bas ni zas
134b5(mdo sde): phyis mi len pa nyid 'jig go/ /dgon pa pa nyid ji ltar yang dag par len zhe na/ grong mthar gnas na mi 'dod pa'i yul gyis 'khrug pa dang / chags pa skye ba dang / 'dzings par gnas pa nyid kyi nyes dmigs kyang mthong / dgon pa pa nyid kyi yon tan dag kyang mthong
134b6(mdo sde): nas 'di skad du deng slan chad grong mthar gnas pa spong ste/ dgon par gnas pa nyid yang dag par len to zhes yang dag par len to/ /de la dgon pa pa nyid kyi yon tan ni 'di dag yin te/ mi 'dod pa'i yul yongs su spong ba nyid dang / gtam gyi gzhi bcu yang dag
134b7(mdo sde): par ston pa dang / shin tu mdzes pa nyid dang / lhas bskul ba nyid dang / 'du 'dzi la dga' ba don du mi gnyer ba nyid dang / dben pa'i bde ba ci 'dod pa thob pa nyid dang / sgra chung bas rnal 'byor dang 'thun pa nyid dang / skyes bu dam pa'i spyod pa nyid dang / yo
135a1(mdo sde): byad bsnyungs pa'i tshul can te/ de lta bu la sogs pa ni dgon pa pa nyid kyi yon tan dag yin no/ /dgon pa pa'i gnas mal gyi mtha' ni gang yin/ dgon pa pa ni gang yin/ gang gis ni dgon pa pa nyid 'jig ce na/ grong dang / grong
135a2(mdo sde): gi nye 'khor dang / kun dga'i ra ba dang / kun dga'i ra ba'i nye 'khor ma gtogs pa mi 'bring gi khru bzhi la gzhu ste/ gzhu de lta bu'i gzhu lnga brgya 'di ni dgon pa'i gnas mal gyi mtha' yin no/ /dgon pa pa ni grong mthar gnas pa spong ba yin no/ /grong mthar
135a3(mdo sde): gnas pas ni dgon pa pa nyid 'jig go/ /shing drung pa nyid ji ltar yang dag par len zhe na/ g.yogs par gnas pa yongs su bzung ba dang / bcos legs bya ba dang / gzhan la gsol bar bya ba dang / longs spyod kyi nyes dmigs dag kyang mthong /
135a4(mdo sde): shing drung pa nyid kyi yon tan dag kyang mthong nas 'di skad du/ deng slan chad g.yogs par gnas pa spong ste/ shing drung pa nyid yang dag par len to zhes yang dag par len to/ /de la shing drung pa nyid kyi yon tan ni 'di dag yin te/ gnas dam bcas pa
135a5(mdo sde): dang 'thun pa nyid dang / yo byad bsnyungs pa nyid dang / las la dga' ba yongs su spong ba nyid dang / lhas bskul ba nyid dang / gnas la ser sna spong ba nyid dang / chags pa rab tu gcod pa nyid dang / skyes bu dam pa'i spyod pa nyid dang / yo byad bsnyungs pa ste/
135a6(mdo sde): de lta bu la sogs pa ni shing drung pa nyid kyi yon tan dag yin no/ /shing drung gi tshad ji tsam zhig yin/ shing ji lta bu ni spang bar bya/ shing drung pa ni gang yin/ gang gis ni shing drung pa nyid 'di 'jig ce na/ nyi ma gung gi dus su grib mas ji srid khyab pa dang / rlung
135a7(mdo sde): med par lo ma dag ji srid du lhags pa de srid ni shing drung gi tshad yin no/ /shing drung pas sdong rgan dang / shing khong stong dang / shing nyen can spang bar bya'o/ /shing drung pa ni g.yogs par gnas pa spong ba yin no/ /g.yogs par gnas pas ni shing drung pa nyid
135b1(mdo sde): 'jig go/ /bla gab med pa nyid ji ltar yang dag par len zhe na/ g.yogs pa dang / shing drung gi gnas tshol ba dang / yongs su bzung bas yo byad bsnyungs pa ma yin pa'i nyes dmigs kyang mthong nas 'di skad du deng slan chad g.yogs pa dang / shing drung du gnas
135b2(mdo sde): pa spong ste/ bla gab med pa nyid yang dag par len to zhes yang dag par len to/ /de la bla gab med pa'i yon tan ni 'di dag yin te/ brtson pa mi gtong ba nyid dang / rmugs pa dang gnyid spangs pa dang / lta bu nyid dang / phyogs bzhi phyad pa dang / rten
135b3(mdo sde): pa med pa nyid dang / skyes bu dam pa'i spyod pa nyid dang / yo byad bsnyungs pa'i tshul can te/ de lta bu la sogs pa ni bla gab med pa nyid kyi yon tan dag yin no/ /bla gab med pa pa ni gang zhig yin/ gang gis ni bla gab med pa nyid 'di 'jig ce na/ bla gab
135b4(mdo sde): med pa ni g.yogs pa dang / shing drung du gnas pa spong ba yin no/ /g.yogs pa dang shing drung na gnas pas ni/ bla gab med pa nyid 'di 'jig go/ /dur khrod pa nyid ji ltar yang dag par len zhe na/ gzhan du gnas na sems yid mi 'byung ba nyid dang / bag
135b5(mdo sde): med pa mang ba nyid kyi nyes dmigs kyang mthong / dur khrod pa nyid kyi yon tan dag kyang mthong nas 'di skad du/ deng slan chad gzhan du gnas pa spong ste/ dur khrod pa nyid yang dag par len to zhes yang dag par len to/ /de la dur khrod pa'i yon tan ni 'di dag yin te/ /
135b6(mdo sde): 'chi ba rjes su dran pa 'thob pa dang / mi sdug pa'i mtshan ma 'thob pa dang / mis bla mar bkur ba dang / mi ma yin pas bla mar bkur ba dang / bag yod pa'i rgyu skye ba dang / 'dod pa'i 'dod chags rnam par gnon pa nyid dang / yid 'byung ba mang ba nyid dang /
135b7(mdo sde): 'jigs pa dang skrag pa bzod pa nyid dang / gson pas rgyags pa spong ba nyid dang / lus kyi rang bzhin la yang dang yang du so sor rtog pa nyid dang / skyes bu dam pa'i spyod pa nyid dang / yo byad bsnyungs pa'i tshul can te/ de lta bu la sogs pa ni dur khrod pa nyid kyi
136a1(mdo sde): yon tan dag yin no/ /dur khrod ji lta bur ni gnas par bya/ dur khrod pa ni gang yin/ gang gis ni dur khrod pa nyid 'jig ce na/ dang por ni rtag tu sreg pa dang / du ba dang / 'bar ba dang / du ba yod pa de lta bu'i dur khrod du gnas par bya la/ de
136a2(mdo sde): nas ni dur khrod gzhan gang yang rung bar yang gnas par bya'o/ /dur khrod pas dur khrod du spyil bu dang / khang pa mi bya/ rlung yas ldang ba dang / mas ldang bar gnas par mi bya/ khum 'phrig can du gnas par mi bya/ nya sha dang / sha dang / 'o ma dang / til gyi
136a3(mdo sde): chur bed dang / mon sran gre'u'i bza' ba bsten par mi bya/ lhung bzed sbyin par mi bya/ khyim du 'dug par mi bya/ skye bo mang po'i tshogs lhags na khri'u dang / chos gos dang / ril ba blangs te song na sreg pa nas ha cang yang mi ring ba/ rdo rgyang gis sleb tsam gyi
136a4(mdo sde): nang du dur khrod du gnas par bya zhing skya rengs shar nas khre'u dang / chos gos dang / ril ba blangs nas slar 'gro bar bya ba 'di ni 'di'i spyod pa ma yin no/ /dur khrod pa ni gzhan du gnas pa spangs pa yin no/ /gzhan du gnas pa khas len pas ni dur khrod pa nyid 'jig go/ /
136a5(mdo sde): gzhi ji bzhin pa nyid ji ltar yang dag par len zhe na/ brkam chags kyi gnas mal la phan tshun ldang ba pha rol la gnod par byed pa'i nyes dmigs kyang mthong / gzhi ji bzhin pa nyid kyi yon tan dag kyang mthong nas 'di skad ces deng slan chad brkam chags kyi gnas mal spong ste/
136a6(mdo sde): gzhi ji bzhin pa nyid yang dag par len to zhes yang dag par len to/ /de la gzhi ji bzhin pa nyid kyi yon tan ni 'di dag yin te/ nang du yang dag par 'jog la bla mar bkur ba dang / ji ltar rnyed pas chog shes pa dang / de la chags pa spong ba dang / byams pa'i sems
136a7(mdo sde): dang / gcig pu nyid la dga' ba dang / dad par bya ba nyid dang / skyes bu dam pa'i spyod pa nyid dang / yo byad bsnyungs pa'i tshul can te/ de lta bu la sogs pa ni gzhi ji bzhin pa nyid kyi yon tan dag yin no/ /gzhi ji bzhin pa ni gang yin/ gang gis ni gzhi ji bzhin
136b1(mdo sde): pa nyid 'di 'jig ce na/ gzhi ji bzhin pa ni brkam chags kyi gnas mal spong ba yin te/ brkam chags kyi gnas mal spong ba zhes bya ba ni snga na 'dug pa bslang nas gnas mal len par mi byed do/ /brkam chags kyi gnas mal len pas ni gzhi ji bzhin pa nyid 'jig
136b2(mdo sde): go/ /ji ltar cog pu pa nyid yang dag par len zhe na/ nyal na rmugs pa dang / gnyid dang / le lo'i dbang du 'gro ba'i nyes dmigs kyang mthong / cog pu pa nyid kyi yon tan dag kyang mthong nas 'di skad ces/ deng slan chad nyal ba spong ste/ cog pu pa nyid yang
136b3(mdo sde): dag par zhes yang dag par len to/ /de la cog pu pa nyid kyi yon tan ni 'di dag yin te/ le lo'i gzhi yongs su spong ba dang / lus la chags pa dang / ser sna yongs su spong ba dang / 'phres pa'i bde ba la ma chags pa dang / btsal ba nyung ba dang / gnyid
136b4(mdo sde): chung ba dang / rnal 'byor dang 'thun pa dang / lus kyi gnas rgya skye ba dang / skyes bu dam pa'i spyod pa nyid dang / yo byad bsnyungs pa'i tshul can te/ de lta bu la sogs pa ni cog pu pa nyid kyi yon tan dag yin no/ /cog pu pa ni gang yin/ gang gis ni cog pu pa nyid
136b5(mdo sde): 'di 'jig ce na/ cog pu pa ni nyal ba spong ba yin no/ /nyal ba khas len pas ni cog pu pa nyid 'jig go/ /de la phyag dar khrod pa nyid kyi skabs phye ba ni phyag dar khrod pa nar mar spyod pa la gal te khyim bdag dag gis chos gos gso ras sam/ ras bal gyi ras
136b6(mdo sde): sam/ mon dar ram/ la ba dag byin par gyur na skabs phye bas blang bar bya ste/ phyag dar khrod pa nyid nyams par mi 'gyur ro/ /chos gos gsum pa nyid kyi skabs phye ba ni kha bkang ba'i re ba yod na gos lhag zhag bcur 'chang ba dang / gnas mal srung ba'i phyir
136b7(mdo sde): gding ba dang / steng du gding ba dang / nad kyi rkyen g.yan pa dgab pa dang / gdong phyis kyi gos dang / dbyar gyi ras chen dang / gzhan gyi rung ba bcol ba skabs phye bas blang bar bya ste/ chos gos gsum pa nyid nyams par mi 'gyur ro/ /bsod snyoms pa nyid kyi
137a1(mdo sde): skabs phye ba ni bskos pa'i zas dang / tshul shing gi zas dang / zla ba phyed pa'i zas dang / gso sbyong ba dang / dge 'dun gyi zas dang / gtsug lag khang gi zas skabs phye bas yongs su longs spyad par bya ste/ bsod snyoms pa nyid 'jig par mi
137a2(mdo sde): 'gyur ro/ /'on kyang nyes dmigs su lta bas ni yongs su longs spyad par bya'o/ /mthar chags su rgyu ba nyid kyi skabs phye ba ni khyim gyi sgo na glang po che'am/ rta 'am/ khyu mchog gam/ khyi'am/ 'thab pa'am/ ngo tsha bar 'gyur ba de lta bu gzhan mthong nas thod
137a3(mdo sde): rgal du rgyu ba dang / zas bzar mi rung ba'i khyim 'am/ lhung bzed khas sbubs pa'am/ slong bar grags pa'i khyim rgal nas rgyu ba dang / slob dpon nam/ mkhan po'am/ glo bur ba'am/ lhan cig rgyu na skabs phye bas thod rgal du yang rgyu bar bya ste/ mthar
137a4(mdo sde): chags su rgyu ba nyid nyams par mi 'gyur ro/ /stan gcig pa nyid kyi skabs phye ba ni zas za ba na glang po che'am/ rta'am/ khyu mchog gam/ sbrul lam/ thog 'bab pa'am/ mkhan po'am/ slob dpon nam/ glo bur pa 'ongs pa mthong nas/ gal te
137a5(mdo sde): langs par gyur na skabs phye bas yang bza' bar bya ste/ stan gcig pa nyid 'jig par mi 'gyur ro/ /zas chog pa pa nyid dang / zas phyis mi len pa nyid la ni skabs phye ba med do/ /dgon pa pa nyid kyi skabs phye ba ni bsnyen par rdzogs pa'i las kyi ched dam/
137a6(mdo sde): lhung ba las bslang ba'i ched dam/ chos mnyan pa'i ched dam/ gso sbyong bya ba 'am/ dgag dbye bya ba 'am/ na ba'am/ nad pa'i bya ba 'am/ mngon par mi shes pa'i mdo kun chub par bya ba 'am/ gzhan yang de lta bu'i rkyen yod na skabs phye bas grong mthar
137a7(mdo sde): gnas par bya ste/ dgon pa pa nyid 'jig par mi 'gyur ro/ /shing drung pa nyid skabs phye ba ni rkyen de lta bu'am/ khyim du zhugs pa las char gyis non na/ de nyid du skya rengs shar yang shing drung pa nyid nyams par mi 'gyur ro/ /dgon pa pa'i skabs phye ba ji snyed pa ni shing drung pa nyid
137b1(mdo sde): dang / bla gab med pa nyid dang / dur khrod pa nyid la yang blta bar bya'o/ /gzhi ji bzhin pa nyid kyi skabs phye bas ni rkyen de lta bu yod la gzhan gyis gnas mal rnyed na rjes su gnang ngo / /cog pu pa la ni skabs phye ba med do/ /kha cig na re sna'i dpyad byed na skabs phye
137b2(mdo sde): bar bya ste/ cog pu pa nyid nyams par mi 'gyur ro zhes zer ro/ /sbyangs pa'i yon tan bcu gsum po de dag ni mdor bsdus na brgyad kho nar 'gyur te/ chos mngon pa las ji skad du sbyangs pa'i yon tan ni brgyad do zhes 'byung ba lta bu'o/ /gal te de ji lta bu yin zhe na/
137b3(mdo sde): zas chog pa pa nyid dang / stan gcig pa nyid ni zas phyis mi len pa nyid kyi nang du 'du bar 'gyur ro/ /de ci'i phyir zhe na/ gzung ba'i mtha' pa ni bdag nyid kyi rang skal cig len pa yin te/ de lta bas na zas chog pa pa nyid kyi nang du 'du bar 'gyur ro/ /yang
137b4(mdo sde): lan gnyis su mi za ste/ de lta bas na stan gcig pa nyid du 'du bar 'gyur ro/ /shing drung pa nyid dang / bla gab med pa nyid dang / dur khrod pa nyid ni dgon pa pa nyid kyi nang du 'du bar 'gyur ro/ /de ci'i phyir zhe na/ dgon pa pa ni dgon pa'i spyil bu dang / yang
137b5(mdo sde): thog la sogs pa byed na las la dga' ba nyid dang / /yongs su 'dzin pa dang / chags pa ni bdag gi cha ma yin no snyam nas shing drung ngam/ bla gab med pa'am/ dur khrod du gnas so/ /de lta bas na brgyad kho nar 'gyur la brgyad po de dag kyang dgon pa pa nyid dang /
137b6(mdo sde): phyag dar khrod pa nyid dang / bsod snyoms pa nyid dang gsum gyis rdzogs par 'gyur ro/ /de ltar na sbyangs pa'i sgo gsum rdzogs par byed na/ sbyangs pa'i yon tan thams cad rdzogs par 'gyur ro/ /de nyid kyi phyir bcom ldan 'das kyis tshe dang ldan pa mdzes dga'
137b7(mdo sde): bo la brten nas dga' bo nam zhig dgon pa dang / phyag dar khrod pa dang / ngan ngon gyis 'tsho 'dod pa rnams la ni lta ba med pa mthong zhig gu zhes gsungs so/ /de la sbyangs pa'i yan lag ni ci zhig yin/ sbyangs pa'i chos ni du zhig yod/ ci spyod pa'i gang zag dag
138a1(mdo sde): ni sbyangs pa'i yon tan bstan par dga'/ sbyangs pa'i yan lag ni du zhig /mthar thug pa ni du zhig /ci sbyangs pa'i de nyid sbyangs pa smra ba yang de yin nam zhe na/ de la sbyangs pa'i yan lag ces bya ba ni gzhi bcu gsum po de dag gi spong ba gang yin pa
138a2(mdo sde): de ni sbyangs pa'i yan lag yin no/ /sbyangs pa'i yon tan cir brjod par bya zhe na/ dge bar brjod par bya'o/ /sbyangs pa'i chos du zhe na/ sbyangs pa'i chos ni gnyis te/ ma chags pa dang / gti mug med pa ste/ bcom ldan 'das kyis ji skad du phyag dar khrod pa gang
138a3(mdo sde): yin pa de ni 'dod pa chung ba nyid la brten/ chog shes pa nyid la brten/ yo byad bsnyungs pa nyid la brten/ rab tu dben pa nyid la brten/ 'dis chog pa nyid la brten nas phyag dar khrod par 'gyur ro zhes gsungs pa lta bu'o/ /rnam pa gcig tu ni ma chags pas rjes
138a4(mdo sde): su gnang ba 'tsham par bsten pas 'dod pa'i bsod snyoms kyi rjes su brtson pa'i slu ba sel la/ sbyangs pa'i yon tan gti mug med pa ni yo byad bsnyungs par 'tsham par bsten pas bdag nyid dub pa'i rjes su brtson pa'i slu ba sel te/ de lta bas na sbyangs pa'i chos
138a5(mdo sde): ni gnyis te/ ma chags pa dang / gti mug med pa yin no/ /de la 'dod pa chung ba nyid dang / chog shes pa nyid dang / rab tu dben pa nyid ni ma chags pa yin no/ /yo byad bsnyungs pa nyid dang / 'dis chog pa nyid ni gti mug med pa nyid yin no/ /de
138a6(mdo sde): la ma chags pas ni spang ba'i gzhi bcu gsum la chags pa sel la/ gti mug med pas ni gzhi de dag nyid la nyes dmigs mi shes pa sel to/ /yang ci spyod pa'i gang zag rnams sbyangs pa'i yon tan sten par dga' zhe na/ 'dod chags spyod pa dang / gti
138a7(mdo sde): mug spyod pa sbyangs pa'i yon tan sten par dga'i/ zhe sdang spyod pa ni ma yin no/ /ci'i phyir 'dod chags spyod pa dang / gti mug spyod pa sbyangs pa'i yon tan sten gyi/ zhe sdang spyod pa'i ma yin zhe na/ sbyangs pa'i yon tan sten pa ni/ bsgrub dka' ba yin pas 'dod chags
138b1(mdo sde): spyod pa bsgrub dka' ba la brten nas 'dod chags rnam par gnon par 'gyur la/ gti mug spyod pa yang sbyangs pa'i yon tan sten pa yang dag par blangs pa yo byad bsnyungs pa la brten nas rtag tu bag yod par 'gyur zhing bag yod na gti mug rnam par gnon par
138b2(mdo sde): 'gyur ro/ /de lta bas na 'dod chags spyod pa dang / gti mug spyod pa sbyangs pa'i yon tan sten par dga'o/ /zhe sdang spyod pa ni bsgrub dka' na mkhris pa'i nad la drod bag byin pa bzhin du phyir zhe sdang skye bar 'gyur te/ de lta bas na zhe sdang spyod pa ni sbyangs pa'i yon
138b3(mdo sde): tan bsten par dka' ba yin no/ /gzhan dag na re zhe sdang spyod pa ni dgon pa pa nyid dang / shing drung pa nyid la dga'o/ /de ci'i phyir zhe na/ dgon pa dang / shing drung na gnas na de dag tu mi 'dod pas gtse ba'i nyes pa med pa'i phyir ro zhes zer ro/ /sbyangs pa'i yan
138b4(mdo sde): lag ni dus kyi mthar thug pa ni du zhig ces bya ba ni/ sbyangs pa'i yan lag gsum po shing drung pa nyid dang / bla gab med pa nyid dang / dur khrod pa nyid ni zla ba brgyad kyi mthar thug par bya ste/ dbyar ni g.yogs par gnas par bcom ldan 'das kyis gnang ngo / /ci
138b5(mdo sde): sbyangs pa de nyid sbyangs pa smra ba yang de yin nam zhes bya ba ni sbyangs pa yin la sbyangs pa smra ba yin pa yang yod/ sbyangs pa ma yin la sbyangs pa smra ba yin pa yang yod/ sbyangs pa yin la sbyangs pa smra ba ma yin pa yang yod/ sbyangs pa yang ma yin sbyangs pa smra ba yang ma yin pa
138b6(mdo sde): yang yod do/ /de la sbyangs pa yang yin/ sbyangs pa smra ba yang yin pa yang yod ces bya ba ni dgra bcom pa sbyangs pa'i yon tan yang dag par blangs pa dang ldan pa'o/ /sbyangs pa ma yin la sbyangs pa smra ba yin pa yang yod ces bya ba ni dgra bcom pa sbyangs pa'i yon tan yang
138b7(mdo sde): dag par blangs pa dang mi ldan pa'o/ /sbyangs pa yin la sbyangs pa smra ba ma yin pa yang yod ces bya ba ni slob pa'am/ so so'i skye bo sbyangs pa'i yon tan yang dag par blangs pa dang ldan pa'o/ /sbyangs pa yang ma yin sbyangs pa'i yon tan smra ba yang ma yin pa yang yod ces bya ba
139a1(mdo sde): ni slob pa'am/ so so'i skye bo sbyangs pa'i yon tan yang dag par blangs pa dang mi ldan pa'o/ /sbyangs pa'i yon tan gyi mtshan nyid ni ci yin/ mnog ni ci yin/ nye bar gnas pa ni ci yin zhe na/ sbyangs pa'i yon tan gyi mtshan nyid ni 'dod pa chung ba nyid
139a2(mdo sde): do/ /mnog ni chog shes pa'o/ /nye bar gnas pa ni yo byad bsnyungs pa'o/ /rnam pa gcig tu na mtshan nyid ni ma 'bags pa'o/ /mnog ni nyes dmigs med pa'o/ /nye bar gnas pa ni brtson pa mi 'dor ba'o/ /sbyangs pa'i yon tan gyi thog ma ni gang yin/ bar ma ni
139a3(mdo sde): gang yin/ tha ma ni gang yin zhe na/ sbyangs pa'i yon tan gyi thog ma ni yang dag par len pa'o/ /bar ma ni sten pa'o/ /tha ma ni rab tu dag pa'o/ /rnam par grol ba'i lam las sbyangs pa'i yon tan bstan pa zhes bya ba ste kun nas btus pa gsum pa rdzogs so//
139a4(mdo sde): rgya gar gyi mkhan po bid+yA ka ra pra b+ha dang / zhu chen gyi lo ts+tsha ba ban+de dpal brtsegs kyis bsgyur cing zhus te gtan la phab pa// @##/ /rgya gar skad du/ A yu pa r+yAn+ta sU tra/ /bod skad du/ tshe'i mtha'i mdo/ dkon
139a5(mdo sde): mchog gsum la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de nas bcom ldan 'das kyis dge slong rnams la bka' stsal pa/ dge
139a6(mdo sde): slong dag khyed sems can rnams kyi tshe'i mtha' thos par 'dod dam/ bcom ldan 'das de'i dus la bab lags so/ /bde bar gshegs pa de'i dus la bab lags so/ /bcom ldan 'das sems can rnams kyi tshe'i mtha' bstan pa bcom ldan 'das las thos
139a7(mdo sde): nas dge slong dag 'dzin par bgyid lags so/ /dge slong dag de'i phyir legs par rab tu nyon la yid la zung shig dang ngas bshad do/ /dge slong dag dmyal ba rnams kyi tshe'i tshad ni ring na bskal pa gcig ste/ bar ma dor 'chi ba ni yod do/ /dge slong dag dud 'gro
139b1(mdo sde): rnams kyi tshe'i tshad ni ring na bskal pa gcig ste/ bar ma dor 'chi ba ni yod do/ /dge slong dag mi rnams kyi nyin zhag sum cu gang yin pa de rnams kyi nyin zhag gcig go/ /nyin zhag de sum cu la zla ba gcig /zla ba bcu gnyis la lo gcig ste/
139b2(mdo sde): rnams kyi tshe'i tshad ni lo de lta bur brtsis pa'i lnga brgya thub ste/ de mi'i ltar brtsis na lo khri lnga stong yod de/ /bar ma dor 'chi ba ni yod do/ /de nas bcom ldan 'das kyis de'i tshe tshigs su bcad de bka' stsal pa/ ji ltar rab tu che ba'i lus 'greng zhing / /mchu dang mig
139b3(mdo sde): skams shin tu sdug bsngal ba/ /rang gi skras yog kha gdangs gnam du lta/ /sna ni khab ltar rab tu phra ba dang / /rus gong 'dra lus gcer bu rang skras yog /gzugs mi sdug pa 'greng zhing thod pa thogs/ /bkres dang skom dang ngal bas rab gzir gang / /cho
139b4(mdo sde): nges 'debs shing kun tu rgyug pa dag / nyam thag skad 'byin sdug bsngal tshor ba myong / /phan tshun phrag dog ser sna 'dir bsten cing / /'dir ni sdig pa'i las dag byas pa yis/ /'jig rten du ni de dag skyes/ /dge slong dag shar kyi lus 'phags kyi
139b5(mdo sde): mi rnams kyi tshe'i tshad ni lo nyis brgya lnga bcu ste/ bar ma dor 'chi ba ni yod do/ /dge slong dag nub kyi ba lang spyod kyi mi rnams kyi tshe'i tshad ni lo lnga brgya ste/ bar ma dor 'chi ba ni yod do/ /dge slong dag byang gi sgra mi snyan gyi mi rnams kyi tshe'i tshad ni lo stong ste/ bar ma
139b6(mdo sde): dor 'chi ba ni med do/ /rgyu gang gis sgra mi snyan pa rnams kyi tshe'i tshad ni lo stong thub la bar mdor 'chi ba ni med ce na/ dge slong dag byang gi sgra mi snyan gyi mi rnams ni bdag gi ba med cing yongs su 'dzin pa med la tshe nges pa yod cing 'di nas shi 'phos nas kyang khyad par du 'gro ba ste/ phyi
139b7(mdo sde): ma la mtho ris su nye bar 'gro'o/ /dge slong dag rgyu des na byang gi sgra mi snyan gyi mi rnams kyi tshe'i tshad ni lo stong thub la bar ma dor 'chi ba ni med do/ /de nas bcom ldan 'das kyis de'i tshe tshigs su bcad de bka' stsal pa/ dbul bas sdug bsngal sems can dag /gzhan
140a1(mdo sde): gyi nor la smon par byed/ /de dag dam pa ma bsten pas/ /gzhan gyi mngag gzhug ngan cing dman/ /longs spyod dag dang ldan pa yi/ /phyug cing nor mang sems can ni/ /nor dang 'bru dang skye bor ldan/ /de dag dam pa sten pa yin/ /bsod nams phyug
140a2(mdo sde): pas nyer 'tsho ba'i/ /dge ba'i las ni 'dir byas pas/ /'byor pa chen po phun sum tshogs/ /lha bzhin du ni dga' bar byed/ /lkog gyur gang yin mi snang ste/ /mngon sum 'di la blta bar byos/ /gang zag kha cig 'jig rten na/ /bde ldan sngon byin 'bras bu
140a3(mdo sde): yin/ /byang phyogs gling gi mi rnams ni/ /bdag gi med cing yongs 'dzin med/ /dpag bsam las byung gos sten pa/ /de ni sngon byin 'bras bu yin/ /de dag grang dang tsha ba med/ /de dag la ni nad med cing / /gzugs dang kha dog phun sum tshogs/ /de ni
140a4(mdo sde): sngon byin 'bras bu yin/ /byang phyogs gling na mnyams shing / /ma grugs dag cing gtsang ba dang / /shin tu dkar ba'i sA lu skye/ /de ni sngon byin 'bras bu yin/ /nor bu 'od byed 'bar ba yis/ /de rnams rtag tu mdzes pa dang / /de dag zas ni 'ju byed gang / /
140a5(mdo sde): de ni sngon byin 'bras bu yin/ /de dag la ni tshod ma dang / /sran tshod kyang ni med/ /kha dog dri dang ror ldan pa'i/ /sA lu dag ni rtag tu za/ /zas ni lan cig byin pa yis/ /stan las ma langs bar du ni/ /zad mi shes par sder la yod/ /de ni sngon byin
140a6(mdo sde): 'bras bu yin/ /ku ba'i 'bras bu 'dra ba dang / /bcad kyang yal ga las skyes te/ /brngas nas btso mi dgos par za/ /de ni sngon byin 'bras bu yin/ /de dag 'bab chu bsil ba dang / /'thungs kyang lto la mi gnod pa'i/ /yan lag brgyad ldan chu la yod/ /de ni sngon
140a7(mdo sde): byin 'bras bu yin/ /rol mo'i ljon shing gang dag gis/ /de dag rtag tu rtse zhing dga'/ /yid ni rtag tu bde dang ldan/ /de ni sngon byin 'bras bu yin/ /de dag rol mo'i ljon shing bzang / /gos kyi ljon shing mang po dang / /spos kyi ljon shing phun sum tshogs/ /de ni sngon byin
140b1(mdo sde): 'bras bu yin/ /spos dang me tog rol mo dang / /de bzhin du ni gos rnams kyang / /gang dag ji ltar 'dod pa bzhin/ /de dag de bzhin 'byung bar 'gyur/ /ne'u gsing dag ni sngon po la/ /shing bal lta bur rab 'jam pa/ /gang du de dag rtag rtse ba/ /de ni sngon byin 'bras
140b2(mdo sde): bu yin/ /de dag la ni khro med cing / /ser sna dang ni phrag dog med/ /phan tshun dag tu rtse byed pa/ /de ni sngon byin 'bras bu yin/ /mtshan mo thun tshod dang po la/ /skad cig tsam zhig char 'bebs cing / /rdul rnams med par byed pa ste/ /de ni sngon byin 'bras bu yin/ /de
140b3(mdo sde): dag yongs su 'dzin med pas/ /ma dang bur yang mi shes shing / /sdug bsngal med pas mya ngan med/ /de ni sngon byin 'bras bu yin/ /ma dag gis kyang rang gi bu/ /lam stong dag tu bor te 'gro/ /mthe bo las ni 'o ma 'dzag /de ni sngon byin 'bras bu yin/ /de dag
140b4(mdo sde): gang yang ngu ba med/ /shi na yang ni bor te 'gro/ /bya dag gis ni gling 'phyag pa/ /de ni sngon byin 'bras bu yin/ /khor yug tu ni 'obs kyis bskor/ /glu gar yid du 'ong ba yis/ /gang du rtse zhing dga' bar byed/ /de ni sngon byin 'bras bu yin/ /mi yi tshe ni
140b5(mdo sde): lo stong po/ /zad pa dag tu byas nas ni/ /bar ma dor ni 'chi med pa/ /de ni sngon byin 'bras bu yin/ /dpal ni rgyas par spyad nas su/ /mi yi lus ni bor nas kyang / /lha yi nang du skye bar 'gyur/ /de ni sngon byin 'bras bu yin/ /dge slong dag 'dzam bu'i gling
140b6(mdo sde): gi mi rnams la ni yar 'phel ba dang / mar 'grib pa yod de/ dge slong dag 'dzam bu'i gling gi mi rnams ni tshe lo dpag tu med par yang 'gyur/ tshe lo brgyad khri pa dang / tshe lo brgya pa dang / tshe lo bcu par yang 'gyur ro/ /dge slong dag 'dzam bu'i gling gi mi rnams
140b7(mdo sde): kyi da ltar gyi tshe'i tshad ni lo brgya pa yin no/ /dge slong dag da ltar ni 'dzam bu'i gling gi mi rnams las ring du 'tsho ba gang yin pas legs par bde bar gnas na lo brgya 'am/ lo brgya las cig lhag par thub bo/ /dge slong dag 'tsho ba'i gnas skabs ni bcu myong bar
141a1(mdo sde): 'gyur te/ gnas skabs dang po ni zhan cing gan rkyal du nyal ba ste byis pa yin no/ /gnas skabs gnyis pa ni rtse ba'i rang bzhin can te gzhon nu yin no/ /gnas skabs gsum pa ni 'dod pa la spyod pa ste/ lang tsho la bab pa yin no/ /gnas
141a2(mdo sde): skabs bzhi pa ni spro ba dang ldan zhing nyams stobs dang ldan pa yin no/ /gnas skabs lnga pa ni stobs dang ldan zhing shes rab dang ldan pa yin no/ /gnas skabs drug pa ni dpyod pa'i rang bzhin can te dran pa dang ldan pa yin no/ /gnas skabs bdun pa ni chos lugs
141a3(mdo sde): khong du chud pa yin no/ /gnas skabs brgyad pa ni rgyal pos bkur zhing rgan rabs su bkur ba yin no/ /gnas skabs dgu pa ni rgas shing 'khogs pa ste rgan po yin no/ /gnas skabs bcu pa ni tshe'i mthar thug pa ste 'chir nye ba yin no/ /dge slong dag lo brgyar 'tsho
141a4(mdo sde): bas gnas skabs bcu po de dag myong bar 'gyur ro/ /dge slong dag lo brgyar 'tsho ba ni dus tshigs sum brgyar 'tsho ste/ dgun gyi dus tshigs brgya dang / dpyid kyi dus tshigs brgya dang / dbyar gyi dus tshigs brgya rnams so/ /dus tshigs sum brgyar 'tsho ba ni zla ba
141a5(mdo sde): bcu gnyis phrag brgyar 'tsho ba ste/ dgun bzhi dang / dpyid bzhi dang / dbyar bzhi rnams so/ /zla ba bcu gnyis phrag brgyar 'tsho ba ni zla ba phyed nyis stong bzhi brgyar 'tsho ste/ dgun brgyad dang / dpyid brgyad dang / dbyar brgyad rnams so/ /zla ba phyed nyis stong bzhi
141a6(mdo sde): brgyar 'tsho ba ni nyin zhag sum khri drug stong du 'tsho ste/ dgun bcu gnyis dang / dpyid bcu gnyis dang / dbyar bcu gnyis rnams so/ /nyin zhag sum khri drug stong du 'tsho ba ni bar chad du gyur pa ma gtogs par zan bdun khri nyis stong za'o/ /de la 'di dag ni zan bar
141a7(mdo sde): chad du 'gyur ba yin te/ 'khrugs nas ma zos pa dang / sdug bsngal bar gyur pas ma zos pa dang / phongs pa byung nas ma zos pa dang / bsnyung ba byas te ma zos pa dang / ma rnyed pas ma zos pa dang / rnyed kyang ma zos pa dang / gnyid log nas ma zos pa dang / ra ro ste
141b1(mdo sde): ma zos pa dang / rab tu myos pas ma zos pa ste/ zos pa gang yin pa dang / ma zos pa gang yin pa de dag gcig tu bsdoms na ma'i nu zho 'thung ba gtogs par za ma bdun khri nyis stong du 'gyur ro/ /dge slong de ltar ngas 'dzam bu'i gling gi mi rnams kyi tshe yang bshad
141b2(mdo sde): dus tshigs dang / zla ba dang / zla ba phyed pa dang / nyin zhag dang / zan dang / zan bar chad du gyur pa yang bshad pa yin no/ /dge slong dag mi rnams kyi tshe lo lnga bcu gang yin pa de ni rgyal chen bzhi'i ris kyi lha rnams kyi nyin zhag gcig go/ /de sum cu la zla ba gcig /
141b3(mdo sde): zla ba bcu gnyis la lo gcig ste/ rgyal chen bzhi'i ris kyi lha rnams kyi tshe'i tshad ni lo de lta bur brtsis pa'i lha'i lo lnga brgya ste/ de mi'i lo ltar brtsis na lo sa ya phrag dgu yod de/ bar ma dor 'chi ba ni yod do/ /de ni sems can dmyal ba chen po yang sos kyi nyin zhag
141b4(mdo sde): gcig go/ /nyin zhag de sum cu la zla ba gcig /zla ba bcu gnyis la lo gcig ste/ sems can dmyal ba chen po yang sos kyi sems can dmyal ba rnams kyi tshe tshad ni lo de lta bu brtsis pa'i lo lnga brgya ste/ de mi'i ltar brtsis na lo bye ba phrag 'bum drug khri nyis stong
141b5(mdo sde): yod de/ bar ma dor 'chi ba ni yod do/ /de nas bcom ldan 'das kyis de'i tshe tshigs su bcad de bka' stsal pa/ lus kyis nyes par spyad byas shing / /ngag gis nyes par spyad pa dang / /yid kyis nyes par spyad byas shing / /gang zhig nyes pa gzhan ldan pa'i/ /las
141b6(mdo sde): de dag gis yang sos kyi/ /dmyal ba dag tu skye 'gyur te/ /lo ni bye ba phrag stong du/ /btags shing bcom yang yang 'tsho'o/ /phan tshun khon dag chags pa yi/ /mi rnams gsod pa'i mi dag ni/ /las de dag gis yang sos kyi/ /dmyal ba dag tu skye bar 'gyur/ /
141b7(mdo sde): dge slong dag mi rnams kyi lo brgya gang yin pa de ni sum cu rtsa gsum pa'i lha rnams kyi nyin zhag gcig go/ /nyin zhag de sum cu la zla ba gcig go/ /zla ba bcu gnyis la lo gcig ste/ sum cu rtsa gsum gyi lha rnams kyi tshe'i tshad ni lo de lta bur brtsis pa'i lha'i lo stong thub bo/ /
142a1(mdo sde): de mi'i ltar brtsis na lo bye ba phrag gsum dang / sa ya phrag drug yod de/ /bar ma dor 'chi ba ni yod do/ /de ni sems can dmyal ba chen po thig nag gi nyin zhag gcig go/ /nyin zhag de sum cu la zla ba gcig go/ /zla ba bcu gnyis la lo gcig ste/ sems
142a2(mdo sde): can dmyal ba chen po thig nag gi tshe'i tshad ni lo de lta bur brtsis pa'i lo stong thub bo/ /de mi'i ltar brtsis na lo bye ba phrag sa ya nyi 'bum dgu khri drug stong rtsa bcu gnyis yod de/ dus ma yin par 'chi ba ni yod do/ /de nas bcom ldan 'das kyis de'i tshe tshigs su bcad de
142a3(mdo sde): bka' stsal pa/ pha ma dag dang sangs rgyas dang / /nyan thos rnams la 'khu byed pa/ /de dag thig nag skye 'gyur te/ /sdug bsngal tshor ba myong bar 'gyur/ /gang zhig mi brtson 'jog pa dang / /mi rnams mdza' ba'i dbyen byed pa/ /thig nag tu ni skye bar 'gyur/ /smra
142a4(mdo sde): ba yang de bzhin te/ /las de yis ni thig nag gi/ /dmyal ba rnams su de dag skye/ /dge slong dag mi rnams kyi lo nyis brgya gang yin pa de ni 'thab bral gyi lha rnams kyi nyin zhag gcig go/ /nyin zhag de sum cu la zla ba gcig /zla ba bcu gnyis la lo gcig ste/ 'thab bral ba'i lha
142a5(mdo sde): rnams kyi tshe'i tshad ni lo de lta bur brtsis pa'i lha'i lo nyis stong thub bo/ /de mi'i ltar brtsis na lo bye ba phrag bcu bzhi dang / lo khri bzhi stong yod de/ bar ma dor 'chi ba ni yod do/ /de ni sems can dmyal ba chen po bsdus 'joms kyi nyin zhag gcig go/ /nyin zhag de sum cu la zla
142a6(mdo sde): ba gcig / zla ba bcu gnyis la lo gcig ste/ sems can dmyal ba chen po bsdus 'joms kyi sems can dmyal ba rnams kyi tshe'i tshad ni lo de lta bur brtsis pa'i lo nyis stong yod de/ de mi'i ltar brtsis na lo bye ba phrag sum 'bum drug khri brgyad stong rtsa gcig yod de/ /bar
142a7(mdo sde): ma dor 'chi ba ni yod do/ /de nas bcom ldan 'das kyis de'i tshe tshigs su bcad de bka' stsal pa/ mi dge'i las rnam gsum byas shing / /las dge rnam gsum ma byas te/ /las de dag gis bsdus 'joms kyi/ /dmyal ba dag tu skye bar 'gyur/ /ba lang ra lug ma he dang / /
142b1(mdo sde): bya gag phag rnams dang / /de bzhin srog chags gzhan gsod pa/ /bsdus gzhom dag tu skye bar 'gyur/ /dge slong dag mi rnams kyi lo bzhi brgya gang yin pa de dga' ldan gyi lha rnams kyi nyin zhag gcig go/ /nyin zhag de sum cu la zla ba gcig /zla ba bcu gnyis la
142b2(mdo sde): lo gcig ste/ dga' ldan gyi lha rnams kyi tshe'i tshad ni lo de lta bur brtsis pa'i lha'i lo bzhi stong thub ste/ de mi'i ltar brtsis na lo bye ba phrag lnga bcu rtsa bdun dang lo sa ya phrag drug yod de/ bar ma dor 'chi ba ni yod do/ /de ni sems can dmyal ba chen po ngu 'bod kyi nyin
142b3(mdo sde): zhag gcig go/ /nyin zhag de sum cu la zla ba gcig /zla ba bcu gnyis la lo gcig ste/ sems can dmyal ba chen po ngu 'bod kyi sems can dmyal ba rnams kyi tshe'i tshad ni de lta bur brtsis pa'i lo bzhi stong thub ste/ de mi'i ltar brtsis na lo bye ba phrag sa ya gnyis dang / bye
142b4(mdo sde): ba phrag dgu 'bum bzhi khri bzhi stong dang / bye ba phrag brgyad yod de/ bar ma dor 'chi ba ni yod do/ /de nas bcom ldan 'das kyis de'i tshe tshigs su bcad de bka' stsal pa/ 'jigs su rung la drag shul can/ /lag pa gnyis ni khrag gis bskus/ /sdig pa'i las ni spyod
142b5(mdo sde): pa yis/ /rtag tu ngu 'bod 'gro bar 'gyur/ /gzhal lugs g.yo dang sgyu byed mi/ /skye bo dag ni yid phyung bas/ /'jigs su rung ba'i sgra 'byin cing / /yun ring du ni 'bod sreg 'gyur/ /dge slong dag mi rnams kyi lo brgyad brgya gang yin pa de 'phrul dga'i lha rnams kyi
142b6(mdo sde): nyin zhag gcig go/ /nyin zhag de sum cu la zla ba gcig /zla ba bcu gnyis la lo gcig ste/ 'phrul dga'i lha rnams kyi tshe'i tshad ni lo de lta bur brtsis pa'i lo brgyad stong thub ste/ de mi'i ltar brtsis na lo bye ba phrag nyis brgya sum cu dang / lo sa ya phrag bzhi yod de bar ma
142b7(mdo sde): dor 'chi ba ni yod do/ /de ni sems can dmyal ba chen po ngu 'bod chen po'i nyin zhag gcig go/ /nyin zhag de sum cu la zla ba gcig /zla ba bcu gnyis la lo gcig ste/ sems can dmyal ba chen po ngu 'bod chen po'i sems can dmyal ba rnams kyi tshe'i tshad ni lo de lta bur
143a1(mdo sde): brtsis pa'i lo brgyad stong yod do/ /de mi'i ltar brtsis na lo bye ba phrag sa ya gsum dang / bye ba phrag lnga 'bum khri nyis stong drug cu rtsa drug yod de/ bar ma dor 'chi ba ni yod do/ /de nas bcom ldan 'das kyis de'i tshe tshigs su bcad de bka' stsal pa/
143a2(mdo sde): blta ba'i thibs pos khebs gyur cing / /sred pa'i g.yog pas g.yogs pa dag /sdig pa'i chos ni spyod pa yis/ /ngu 'bod dag tu skye bar 'gyur/ /yid gcugs nyams pa'i mi dag ni/ /ba spu slong zhing 'bar ba yis/ /bskor ba'i khyim du nang chud nas/ /ngu 'bod chen
143a3(mdo sde): por sreg par 'gyur/ /gtams pa brnogs pa'i mi dag ni/ /ral gri yis ni lus gtub cing / /bya rgod bya rog 'ug pa khyis/ /'gul bzhin du ni za bar 'gyur/ /dge slong dag mi rnams kyi lo stong drug brgya gang yin pa de gzhan 'phrul dbang byed kyi lha rnams kyi nyin zhag gcig go/ /
143a4(mdo sde): nyin zhag de sum cu la zla ba gcig /zla ba bcu gnyis la lo gcig ste/ gzhan 'phrul dbang byed kyi lha rnams kyi tshe'i tshad ni lo de lta bur brtsis pa'i lha'i lo khri drug stong thub bo/ /de mi'i ltar brtsis na lo sa ya phrag drug dang / lo bye ba phrag dgu brgya nyi shu rtsa gcig yod de/ bar ma
143a5(mdo sde): dor 'chi ba ni yod do/ /de ni sems can dmyal ba chen po tsha ba'i nyin zhag gcig go/ /nyin zhag de sum cu la zla ba gcig /zla ba bcu gnyis la lo gcig ste/ sems can dmyal ba chen po tsha ba'i sems can dmyal ba rnams kyi tshe'i tshad ni lo de lta bur brtsis pa'i lo khri drug stong
143a6(mdo sde): yod do/ /de mi'i ltar brtsis na lo bye ba sa ya phrag brgyad dang / bzhi 'bum dang / lo bye ba phrag khri drug stong lnga brgya sum cu yod de/ /bar ma dor 'chi ba ni yod do/ /de nas bcom ldan 'das kyis de'i tshe tshigs su bcad de bka' stsal pa/ dge slong bram ze dge ba dang / /de
143a7(mdo sde): bzhin du ni pha ma las/ /gang zhig rtag tu gdung byed pa/ /de ni tsha bar skye bar 'gyur/ /'dir ni gang zhig gdung ba yis/ /skye bo mang po gdung byed pa/ /las de dag gis tsha ba yi/ /dmyal ba rnams su skye bar 'gyur/ /dge slong dag khyed chu bur can du skyes pa'i sems can rnams kyi
143b1(mdo sde): tshe'i mtha' nyan par 'dod dam/ bcom ldan 'das de'i dus la bab lags so/ /bde bar gshegs pa de'i dus la bab lags so/ /bcom ldan 'das las dge slong dag gis gang chu bur can du skyes pa'i sems can rnams kyi tshe'i mtha' bstan pa thos nas dge slong
143b2(mdo sde): dag 'dzin par bgyid lags so/ /dge slong dag de'i phyir legs par rab tu nyon la yid la zung shig dang bshad do/ /dge slong dag 'di lta ste/ 'di la til yul ko sa la'i khal bcu tshad nyi shu shong ba'i khal bcu tshad nyi shu pa til gyis byur bur gang bar gyur pa de las mi la
143b3(mdo sde): la zhig brgya 'das shing til 'bru gcig bor te/ til khal bcu tshad nyi shu shong ba'i khal bcu tshad nyi shu pa de thabs 'dis myur du yongs su zad cing gtugs par gyur kyang / dge slong dag chu bur can du skyes pa'i sems can rnams kyi tshe'i tshad ni de lta ma yin par nga smra'o/ /
143b4(mdo sde): chu bur can gyi nyi shu ji lta ba de ltar chu bur rdol gyi gcig yin no/ /chu bur rdol gyi nyi shu ji lta ba de ltar so thams thams kyi gcig yin no/ /so thams thams kyi nyi shu ji lta ba de ltar kyi hud zer gyi gcig yin no/ /kyi hud zer gyi nyi shu ji lta ba de ltar a cu zer gyi gcig yin
143b5(mdo sde): no/ /a cu zer gyi nyi shu ji lta ba de ltar ud pa la ltar gas pa'i gcig yin no/ /ud pa la ltar gas pa'i nyi shu ji lta ba de ltar pad ma ltar gas pa'i gcig yin no/ /pad ma ltar gas pa'i nyi shu ji lta ba de ltar pad ma ltar gas pa chen po'i gcig yin no/ /lha sbyin
143b6(mdo sde): gyi phyogs dge slong ko ka li kas dge slong shA ri'i bu dang / maud gal gyi bu la zhe sdang gi sems bskyed pas rang gi lus de nyid kyis sems can dmyal ba chen po pad ma ltar gas pa chen por skyes so/ /dge slong dag de lta bas na de'i phyir 'di ltar bslab par bya ste/ sdong dum
143b7(mdo sde): tshig pa la yang zhe sdang gi sems bskyed par mi bya na rnam par shes pa dang ldan pa'i lus la lta smos kyang ci dgos pa de ltar dge slong dag khyed kyis bslab par bya'o/ /de nas bcom ldan 'das kyis de'i tshe tshigs su bcad de bka' stsal pa/ mi zhig skyes par gyur pa na/ /
144a1(mdo sde): gang gis bdag ni gcod byed pa'i/ /kha nas sta re'i tshig 'byung ba/ /nyes par smra bas smra ba ni/ /gang dag smad bya stod byed cing / /skye bo bstod bya smod byed pa'i/ /sdig gang bde ba mi myong ba'i/ /sdig de de yi kha na sogs/ /gang 'dir rgyan pos bdag
144a2(mdo sde): nor yal/ /'di ni sdig pa chung ngu ste/ /gang zhig bde gshegs sdang sems bskyed/ /'dir ni sdig pa de che'o/ /ngag dang yid kyis kyang ni sdig byas shing / /gang zhig 'phags la smod pa dmyal 'gro ste/ /stong phrag brgyar ni chu bur rdol nas su/ /chu bur can du sum cu rtsa
144a3(mdo sde): drug go/ /sdig pa'i sems kyis bden par mi smra ba/ /bdag nyid brlag cing dmyal bar 'phen par byed/ /de yid dri mas ma rnyogs par byed de/ /kha na ma tho med pa de bzod do/ /dge slong dag sems can dmyal ba chen po rab tu tsha ba'i tshe'i tshad ni bskal pa phyed gcig
144a4(mdo sde): yin te/ /bar ma dor 'chi ba ni yod do/ /de nas bcom ldan 'das kyis de'i tshe tshigs su bcad de bka' stsal pa/ 'bras bu yid 'ong mtho ris su/ /skye 'gyur dge ba spangs nas ni/ /'dir ni mi sdug las byas pas/ /rab tu tsha bar skye bar 'gyur/ /dge sbyong bram ze dge
144a5(mdo sde): ba dang / /pha dang ma yang de bzhin te/ /gang yang bla ma gzhan gsod pa/ /rab tu tsha bar de 'tshed do/ /dge slong dag dmyal ba chen po mnar med pa'i tshe'i tshad ni bskal pa gcig ste/ bar ma dor 'chi ba ni yod do/ /mi gti mug can lhas byin gyis dge 'dun 'thun pa phye ba
144a6(mdo sde): dang / de bzhin gshegs pa la ngan sems kyis khrag phyung ba dang / dge slong ma dgra bcom pa bsad pas rang gi lus de nyid kyis dmyal ba chen po mnar med pa der skyes so/ /de nas bcom ldan 'das kyis de'i tshe tshigs su bcad de bka' stsal pa/ 'phags pa rnams
144a7(mdo sde): kyis bstan pa yi/ /chos kyis 'os par 'tsho rnams la/ /sdig pa'i lta ba la brten nas/ /blo ngan gang zhig smod byed pa/ /tsher can 'od ma'i 'bras bu ltar/ /de ni 'bras bu rlag par byed/ /dge bar 'gyur ba brjod bya ste/ /sdig pa can dag mi brjod do/ /dge ba
144b1(mdo sde): smras na legs par 'gyur/ /sdig pa smras na sreg 'gyur bas/ /gal te smra na dge ba smra'i/ /sdig pa smras na rlag par 'gyur/ /byis pa rnams ni sdig smra ste/ /'phags pa rnams ni ma yin no/ /'dir ni ngan 'gror 'gro ba yi/ /las ni shas cher byas pas na/ /las de
144b2(mdo sde): dag gis mnar med pa'i/ /dmyal ba dag tu skye bar 'gyur/ /dge slong dag tshangs ris kyi lha rnams kyi che'i tshad ni bskal pa phyed de/ bar ma dor 'chi ba ni yod do/ /dge slong dag tshangs pa'i mdun na 'don gyi lha rnams kyi tshe'i tshad ni bskal pa'i bzhi cha gsum thub ste/ bar
144b3(mdo sde): ma dor 'chi ba ni yod do/ /dge slong dag tshangs chen gyi lha rnams kyi tshe'i tshad ni bskal pa gcig thub ste/ bar ma dor 'chi ba ni yod do/ /dge slong dag 'od chung gi lha rnams kyi tshe'i tshad ni bskal pa gnyis thub ste/ bar ma dor 'chi ba ni yod do/ /dge slong dag tshad med 'od
144b4(mdo sde): kyi lha rnams kyi tshe'i tshad ni bskal pa bzhi thub ste/ bar ma dor 'chi ba ni yod do/ /dge slong dag 'od gsal gyi lha rnams kyi tshe'i tshad ni bskul pa brgyad thub ste/ bar ma dor 'chi ba ni yod do/ /dge slong dag dge chung gi lha rnams kyi tshe'i tshad ni bskal pa bcu drug thub
144b5(mdo sde): ste/ bar ma dor 'chi ba ni yod do/ /dge slong dag tshad med dge ba'i lha rnams kyi tshe'i tshad ni bskal pa sum cu rtsa gnyis thub ste/ bar ma dor 'chi ba ni yod do/ /dge slong dag dge rgyas kyi lha rnams kyi tshe'i tshad ni bskal pa drug cu rtsa bzhi thub ste/ bar ma dor 'chi ba ni
144b6(mdo sde): yod do/ /dge slong dag sprin med kyi lha rnams kyi tshe'i tshad ni bskal pa brgya nyi shu rtsa lnga thub ste/ bar ma dor 'chi ba ni yod do/ /dge slong dag bsod nams skyes kyi lha rnams kyi tshe'i tshad ni bskal pa nyis brgya rtsa lnga bcu thub ste/ bar ma dor 'chi ba ni yod do/ /dge slong dag 'bras
144b7(mdo sde): bu che ba'i lha rnams kyi tshe'i tshad ni bskal pa lnga brgya thub ste/ bar ma dor 'chi ba ni yod do/ /dge slong dag 'du shes med pa'i sems can dang mi che ba'i lha rnams kyi tshe'i tshad ni bskal pa stong thub ste/ bar ma dor 'chi ba ni yod do/ /dge slong dag mi gdung ba'i lha rnams kyi tshe'i tshad
145a1(mdo sde): ni bskal pa nyis stong thub ste/ bar ma dor 'chi ba ni yod do/ /dge slong dag shin tu mthong gi lha rnams kyi tshe'i tshad ni bskal pa bzhi stong thub ste/ bar ma dor 'chi ba ni yod do/ /dge slong dag gya nom snang gi lha rnams kyi tshe'i tshad ni bskal pa brgyad stong thub ste/ bar
145a2(mdo sde): ma dor 'chi ba ni yod do/ /dge slong dag 'og min gyi lha rnams kyi tshe'i tshad ni bskal pa khri drug stong thub ste/ bar ma dor 'chi ba ni yod do/ /dge slong dag nam mkha' mtha' yas skye du nye bar 'gro ba'i lha rnams kyi tshe'i tshad ni bskal pa nyi khri ste/ bar ma dor 'chi ba ni yod
145a3(mdo sde): do/ /dge slong dag rnam shes mtha' yas skye mched du nye bar 'gro ba'i lha rnams kyi tshe'i tshad ni bskal pa bzhi khri ste/ bar ma dor 'chi ba ni yod do/ /dge slong dag ci yang med pa'i skye mched du nye bar 'gro ba'i lha rnams kyi tshe'i tshad ni bskal pa drug khri ste/ bar ma dor 'chi ba
145a4(mdo sde): ni yod do/ /dge slong dag 'du shes med 'du shes med min skye mched du nye bar 'gro ba'i lha rnams kyi tshe'i tshad ni bskal pa brgyad khri ste/ bar ma dor 'chi ba ni yod do/ /dge slong dag de ltar dmyal ba chen po mnar med pa nas 'du shes med 'du shes med min skye mched kyi bar
145a5(mdo sde): de dag ni dge slong dag srid pa'i rtse mo dang / de dag ni srid pa'i rtse mo yin no/ /de dag ni srid pa 'byung ba yin te/ de dag ni 'gro ba lnga'i sems can rnams 'ong ba dang / 'gro ba dang / gnas pa dang / 'chi ba dang / skye bar snang ngo / /srid pa'i 'byung bas chog shes par gyis
145a6(mdo sde): shig / nga ni srid pa mngon par sgrub pa chung ngu la yang / tha na de'i skad cig tsam yang bsngags pa mi mdzad do/ /de ci'i phyir zhe na/ srid pa mngon par sgrub pa ni sdug bsngal yin pa'i phyir te/ dper na mi gtsang ba ni nyung ngu yang mi zhim na mang po lta ci smos/ de ltar de
145a7(mdo sde): bzhin du nga ni srid pa mngon par sgrub pa chung ngu la yang tha na de'i skad cig tsam yang bsngags pa mi mdzad do/ /de ci'i phyir zhe na/ dge slong dag srid pa mngon par sgrub pa ni sdug bsngal yin pa'i phyir ro/ /so so'i skye bo byis pa thos pa dang mi ldan pa de dag ni 'gro ba lnga po'i 'khor ba
145b1(mdo sde): gang du yang dang yang du dmyal ba rnams dang / yang dang yang du dud 'gro rnams dang / yang dang yang du ngan song ngan 'gro log par ltung ba rnams su kun tu rgyug kun tu rab tu rgyug go/ /dge slong dag de lta bas na de'i phyir 'di ltar bslab par bya ste/ srid pa rgyun chad par bya ba gang
145b2(mdo sde): yin pa la brtson par bya zhing srid pa mngon par mi bsgrub par bya'o/ /dge slong dag khyed kyis de ltar bslab par bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do//
145b3(mdo sde): tshe'i mtha'i mdo rdzogs so// //rgya gar gyi mkhan po bi shud d+ha sing ha dang / lo ts+tsha ba ban de dge ba'i dpal gyis bsgyur/ rgya gar gyi mkhan po bid+yA ka ra sing ha dang / zhu chen gyi lo ts+tsha ba ban de dpal brtsegs gyis zhu chen bgyis te gtan la phab pa// //
145b4(mdo sde): @##/ /rgya gar skad du/ a yuHpat+ti ya thA kA ro pa ri pr-i ts+tshA sU tra/ bod skad du/ tshe 'pho ba ji ltar 'gyur ba zhus pa'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das na
145b5(mdo sde): grong khyer chen po ser skyar khyim bdag thams cad 'dul ba'i dus la bab par gzigs nas de dag dad pa bskyed par bya ba'i phyir/ 'khor lnga brgya dang bcas par gshegs pa las/ de'i tshe shAkya dga' skyes zhes bya ba dar la bab pa/ gnyen gyi skye bo thams cad la rab tu
145b6(mdo sde): gces pa/ mi thams cad kyis bkur ba'i gnas su gyur pa zhig tshe 'phos pa'i phung po'i drung na de'i bu dang / chung ma dang / spun dang / g.yog 'khor rnams kyis rta'i tshogs dang / glang po che'i tshogs dang / gos dang / rgyan sna tshogs pa yang bsags/ gser
145b7(mdo sde): dngul dang / mu tig dang / shel la sogs pa'i rin po che sna tshogs pa yang bsags/ bza' ba dang / btung ba ro zhim po mngar ba sna tshogs pa yang bsags te/ smre sngags 'don cing dga' skyes la gsol lo zhes mchod pa byed pa dang / rgyal po zas gtsang mas bsams
146a1(mdo sde): pa/ 'di ltar tshe 'phos pa la mchod cing gsol pa dang / rjed pa ni bram ze dag gi smrang las zer na 'di dag la sman pa dang bde ba ci yod pa bcom ldan 'das la dri'o snyam nas/ bcom ldan 'das kyi drung du song nas phyag 'tshal te 'di skad ces
146a2(mdo sde): gsol to/ /bcom ldan 'das sems can tshe 'phos pa ji ltar 'gyur ba'i don zhu bar 'tshal na skabs dbye bar ci gnang / de skad ces gsol pa dang / bcom ldan 'das kyis bka' pa/ kye rgyal po chen po ci dang ci bzhed pa zhus shig dang / rgyal po chen po'i
146a3(mdo sde): sems rangs par bshad par bya'o/ /de skad ces bka' stsal pa dang / bcom ldan 'das la rgyal po chen po zas gtsang mas 'di skad ces gsol to/ /bcom ldan 'das 'jig rten 'di nas tshe pha rol tu 'phos pa'i sems can rnams pha rol tu skye ba de lha rnams
146a4(mdo sde): kyang lhar skye'am/ de bzhin du mi dang / dud 'gro dang / dang / dmyal ba rnams kyang mi dang / dud 'gro dang / dang / dmyal ba rnams su tshe 'phos par rigs ma 'dres par so sor skye'am/ bcom ldan 'das gzhan yang lha rnams nas tshe 'phos
146a5(mdo sde): pa mi la sogs pa gzhan rnams su skye'am/ de bzhin du mi dang / dud 'gro dang / dang / dmyal ba rnams nas tshe 'phos na yang lha la sogs pa gzhan rnams su yang skye bar 'gyur/ bcom ldan 'das gzhan yang sems can thams cad 'di nas tshe
146a6(mdo sde): 'phos nas ye med par gyur te/ me shi ba'i thal ba bzhin du gyur nas skye bar ye ma mchis sam/ bcom ldan 'das gzhan yang sems can thams cad 'di nas tshe 'phos nas pha dang / mes po dang / yang mes la sogs pa thog ma med pa nas bzung ba'i bar du brgyud
146a7(mdo sde): pa'i ris 'thun pa rnams 'jig rten pha rol tu skye ba mi len par 'dir ci spyad pa bzhin 'grogs te gnas so/ /zhes 'jig rten pa dag mchis na de ltar lags sam/ bcom ldan 'das gzhan yang 'di na phyug dregs rgyags pa rnams pha rol tu yang phyug dregs rgyags
146b1(mdo sde): par 'gyur ram/ 'di na dbul rgud nyam chung ba rnams pha rol tu yang dbul rgud nyam chung bar 'gyur ram/ 'on te de gnyis mi 'dra bar phan tshun bsnol mar 'gyur/ bcom ldan 'das gzhan yang 'di na rta dang / glang po che la sogs pa zhon pa dang / 'di na gos gyon pa dang
146b2(mdo sde): rgyan thogs pa dang / 'di na zas bza' ba dang / btung ba dang ldan pa rnams shi 'phos nas pha rol tu yang de bzhin du zhon pa dang / gyon pa dang / za zhing 'thung ngo zhes 'jig rten pa dag mchi na de ltar lags sam/ bcom ldan 'das gzhan yang 'di nas shi 'phos pa
146b3(mdo sde): la pha ma'am/ spun nam/ bu la sogs pa nye ris rnams kyis bza' ba dang / btung ba nyung ngu nyung ngur gtang ba'am/ bsngos pa yang bskal pa mang po'i bar du zad par mi 'gyur bar za zhing 'thung ngo zhes 'jig rten pa dag mchi na de ltar lags sam/ bcom ldan
146b4(mdo sde): 'das gzhan yang sems can 'di nas tshe 'phos pa na pha ma'am/ spun nam/ bu la sogs pa la gtam byas te tshig ci smras pa dang / gzugs byad ci 'dra ba dag tshe 'phos nas phyis pha ma'am/ spun nam/ bu la sogs pa la sngon tshe ma 'phos pa'i dus na gtam byas pa
146b5(mdo sde): la sogs pa smra ba dang / gzugs byad dag ston te/ mthong ba dang thos pa yod ces 'jig rten pa dag mchi na de ltar lags sam/ de skad ces gsol pa dang / bcom ldan 'das kyis rgyal po zas gtsang ma la 'di skad ces bka' stsal to/ /kye rgyal po chen
146b6(mdo sde): po 'di nas shi 'phos nas lha rnams lhar skye ba la sogs pa 'dri ba ltar ma lags te/ /lha rnams tshe 'phos pa yang lhar skyes nas 'gro ba ris gzhan rnams su mi skye ba lags pa nas de bzhin du mi la sogs pa 'gro ba gzhan rnams kyang tshe 'phos nas 'gro ba gzhan dang gzhan
146b7(mdo sde): rnams su mi skye bar rang rang gi snga ma'i ris rnams su skye ba lags na ni/ kye rgyal po chen po mi rnams dang po lha las gyur pa lags la/ ngan song gsum po rnams ni mi rnams kyis mi dge ba spyad pa las gyur pa lags pa'i phyir gang lha la sogs pa tshe 'phos pa de 'gro
147a1(mdo sde): ba ris gzhan dang gzhan rnams su skye ba lags so/ /kye rgyal po chen po gzhan yang rgyal po chen pos gsungs pa ltar lags na ni/ da ltar gyi 'gro ba ris drug po rnams mang ba dang nyung ba rnams ji ltar yod pa bzhin du dus thams cad du de ltar 'gyur ba'i
147a2(mdo sde): rigs na/ mi rnams las mi dge ba spyad pa mang ba'i rgyus ngan song gsum po rnams phyir zhing mang ba la gzigs/ kye rgyal po chen po gzhan yang da ltar gyi dgra bcom pa 'di dag ni mi las gyur pa lags na/ 'gro ba ris so sor ma 'dres par yang ris so sor skye ba ni
147a3(mdo sde): mi rigs so/ /dgra bcom pa'i 'bras bu thob par yang mi rigs so/ /kye rgyal po chen po de'i phyir na las dge ba dang mi dge ba'i dbang gis mtho ris dang ngan song la sogs par ris tha dad par skye bar 'gyur ro/ /kye rgyal po chen po rgyal po chen pos lha rnams tshe
147a4(mdo sde): 'phos nas mi la sogs pa gzhan rnams su skye'am zhes bya ba la sogs pa dris pa ni de de bzhin lags te/ de de ltar lags so/ /kye rgyal po chen po rgyal po chen pos sems can thams cad tshe 'phos nas ye med par gyur te me shi ba'i thal ba bzhin du skye ba ye ma
147a5(mdo sde): mchis sam zhes gsungs pa ni de ltar ma lags te/ kye rgyal po chen po dper na sa bon yod na 'bras bu 'byung ste/ tshe 'di sa bon lta bu las tshe phyi ma 'bras bu lta bu yod do/ /kye rgyal po chen po nyi ma shar nas khad kyis nub ste smag tu gyur pa las yang nang par
147a6(mdo sde): 'char ba bzhin du tshe 'di 'phos nas yang skye ba phyi ma len no/ /kye rgyal po chen po tshe 'phos nas phyi mar skye ba ye ma mchis na 'gro ba rnams zad pa'i rigs so/ /kye rgyal po chen po phyi rol gyi rtswa dang shing rnams kyang dus kyi dbang gis bskams pa de yang phyir skye'o/ /
147a7(mdo sde): de bzhin du sems can rnams las dang nyon mongs pa dus 'gyur ba dang 'dra ba'i dbang gis skye ba dang 'chi bar 'gyur ro/ /de'i phyir na rgyal po chen po tshe phyi ma nges par yod par mkhyen par mdzod cig /kye rgyal po chen po rgyal po chen pos sems can thams cad 'di nas
147b1(mdo sde): tshe 'phos nas pha dang / mes po dang / yang mes la sogs pa thog ma med pa nas bzung ba'i bar du gcig nas gcig tu brgyud pa'i ris 'thun pa rnams 'jig rten pha rol na skye ba mi len par 'di na ci spyod pa bzhin 'grogs te gnas so zhes 'jig rten pa dag mchi na/
147b2(mdo sde): de de ltar lags sam/ zhes gsung ba ni/ kye rgyal po chen po 'di na pha dang bu la sogs pa gcig la gcig snang ba ni gzugs dngos po can gcig la gcig snang gi/ /sems gcig gis gcig mthong ba ni ma yin te/ gzugs kyi phung po 'dir zhig ste
147b3(mdo sde): med na/ pha rol na sems gcig la gcig ji ltar snang ste 'grogs/ tshe 'phos pa'i pha dang / mes po dang / yang mes la sogs pa da ltar tshe ma 'phos pa'i bu tsha gzugs yod pas kyang mi mthong na pha rol tu tshe 'phos pa'i lus med pas pha dang / mes po dang /
147b4(mdo sde): yang mes la sogs pa gzugs med pa ji ltar mthong nas 'grogs/ kye rgyal po chen po gzhan yang 'di na pha dang / bu dang / spun mang po 'grogs pa'i dus na yang gzugs so sor snang ba las ma gtogs pa rang gi sems kyang rang gis mi mthong na spad dang spun gyi
147b5(mdo sde): sems gcig gis gcig lta ga la mthong na/ tshe 'phos nas ji ltar mthong ste/ pha rol na spad dang / spun dang / mes po dang / yang mes la sogs pa ji ltar snang nas 'grogs/ kye rgyal po chen po thog ma med pa'i dus na de bas snga ba med pa'i mes po dang / da lta'i bu
147b6(mdo sde): tsha rnams pha rol na 'grogs na da lta mi'i rus dang / rigs dang / phyogs dang / ris mi gcig pa tha dad pa mang po ji snyed pa rnams so sor dgrar gyur pa rnams dang / gnas gang na 'dug pa dang / rus rigs gcig pa dang / skad dang cha lugs ma thos pa dang ma
147b7(mdo sde): mthong ba dag kyang thog ma mes po gcig las gyes pa yin na da ltar spad dang / spun dang mes po la sogs pa 'grogs mi 'grogs kyi mtshams spun dang spad gang la gzung / dang po mes po nas bzung ste da ltar spun dang spad kyi bar du brgyud pa rnams kyang da ltar gyi spad
148a1(mdo sde): dang spun 'dra bar so so na brtse zhing gdung bar 'dra na gang gang ni 'grogs/ gang gang ni mi 'grogs/ da ltar gyi mi rnams so so nas bdag cag gi mes po 'di yin no/ /zhes phyogs dang ris bzung ste/ bdag cag 'di dang pha gcig gi bu'o zhes
148a2(mdo sde): phyogs dang ris su bcad na de dag gis mes po zhes so sor bzung ba de kun gyi yang pha dang / mes po dang / yang mes dang / zhe mes nas dang po'i mes po la thug gi bar du brgyud pa ni da ltar so sor na bdag cag gi mes po zhes bzung ba yin na 'jig rten pa dag
148a3(mdo sde): smra ba ltar 'di nas tshe 'phos nas skye ba mi len par pha rol na spad dang spun 'grogs na da ltar rus rigs dang / phyogs mi gcig pa dang / dgrar gyur pa kun kyang phyogs gcig nas 'grogs dgos so/ /kye rgyal po chen po da ltar gyi tshe 'di gzugs can dngos por
148a4(mdo sde): snang ba yang mun pa dang / phag na 'dug pa dag gcig gis gcig mi mthong na tshe 'phos pa'i sems can gzugs med pas gcig gis gcig ji ltar mthong nas 'grogs par 'gyur/ kye rgyal po chen po da ltar gyi sems can gzugs dang ldan pas kyang mi mthong ba'i
148a5(mdo sde): gnas yul mi gcig pa dang / gnas tha dad pa dag la rang gi gzugs snang bar ston mi nus na tshe 'phos nas ji ltar gzugs snang bar ston nus/ kye rgyal po chen po 'jig rten pa kha cig gis grags pa dang rnyed pa dag btsal ba'i phyir bzlas pa'i gtam gyis gzhan
148a6(mdo sde): slu bar byed pa la gsan par mi rigs so/ /kye rgyal po chen po rgyal po chen pos 'di na phyug dregs rgyags pa rnams pha rol du yang phyug dregs rgyags par 'gyur ram/ 'di na dbul rgud nyam chung ba rnams pha rol du yang dbul rgud nyam chung bar 'gyur ram/ 'on te
148a7(mdo sde): de gnyis mi 'dra bar phan tshun snol bar 'gyur zhes gsungs pa gang yin pa de ni/ kye rgyal po chen po sems can rnams tshe ma 'phos pa'i skye ba 'di la yang la la skyes ma thag tu phyug dregs rgyags par gyur pa las lo lnga bcu dang drug cu nas 'khogs pa'i bar du dbul rgud nyam
148b1(mdo sde): chung ba yang yod/ la la skyes nas gzhon dar ba'i tshe la dbul rgud pa las lo lnga bcu dang drug cu nas 'khogs pa'i bar du phyug dregs rgyags pa dag yod na tshe 'phos nas phyug dbul mi rtag pa lta ci smos/ kye rgyal po chen po dper na 'jig rten na rtswa dang shing la sogs
148b2(mdo sde): pa dro ba dang brlan pa'i rkyen tshogs pa'i tshe ni lo ma dang 'dab ma rgyas par 'gyur la/ grang zhing rlan med pa'i rkyen gyis skams par 'gyur ba bzhin du sbyin pa la sogs pa'i rkyen gyis ni phyug dregs rgyags par 'gyur la/ rku 'phrog dang / ser sna'i dbang gis ni dbul rgud
148b3(mdo sde): par 'gyur ro/ /kye rgyal po chen po sbyin pa rgyun ma chad pas tshe rabs nas tshe rabs su phyug dregs rgyags pa yang yod/ phyogs cha dang sbyin pa la 'gyod pa byas pas tshe 'ga' dang / tshe stod smad la dbul rgud pa yang yod/ dus thams cad du rku 'phrog dang ser
148b4(mdo sde): sna dag la gnas pas tshe rabs nas tshe rabs su dbul rgud pa yang yod/ rku 'phrog dang ser sna la 'gyod pa byas pas tshe 'ga' 'am/ tshe stod smad la phyug dregs pa yang yod do/ /kye rgyal po chen po sbyin pa'i rkyen gyis dbul rgud pa yang mi 'byung ngo / /ser sna'i dbang
148b5(mdo sde): gis phyug dregs pa yang mi 'byung ngo / /phyug dregs pa dang dbul rgud pa 'di gnyis tshe snga phyi la rje ba yang ma lags so/ /kye rgyal po chen po rgyal po chen pos 'di na rta dang / glang po che la sogs pa zhon pa dang / 'di na gos gyon pa dang / rgyan thogs pa dang / 'di na zas
148b6(mdo sde): bza' ba dang / btung ba dang ldan pa rnams tshe 'phos nas pha rol tu yang de bzhin du zhon pa dang / gyon pa dang / za zhing 'thung ngo zhes 'jig rten pa dag mchi na de de ltar lags sam zhes gsungs pa ni/ kye rgyal po chen po mi rnams tshe 'phos pa'i tshe las dge
148b7(mdo sde): sdig gang spyad pa bzhin mtho ris dang ngan song dag tu skye ba len te/ /rgyal po chen po 'jig rten pa dag mchi ba ltar ma lags so/ /tshe 'phos pa 'di'i cha lugs ltar snang ba ni bar snang gi khams 'di na dri za'i 'jig rten gyi khams dpag tu med pa bsam gyis mi khyab pa
149a1(mdo sde): mthar thug pa med pa yod do/ /dri za 'chi ka ma'i sems la nye bar 'jug pa zhes bya ba'i rigs yod de/ /des dri za'i zas btsal ba'i phyir tshe rabs snga ma'i lus dang / gos dang / rgyan dang / cha lugs lta bu dag sprul par byed de/ tshe 'phos pa
149a2(mdo sde): de'i cha lugs dang gtam dag byed cing sprul pa ston pa yang yod do/ /kye rgyal po chen po 'di la gzhan yang yod de/ /dri za las ma gtogs pa gzhan yang gnod sbyin dang / sha za dang / 'byung po la sogs pas tshe 'phos pa'i pha'am/ bu'am/ spun la
149a3(mdo sde): sogs pa bslu ba'i phyir mi ma yin pa des 'jig rten pa'i rdzu 'phrul gyis tshe 'phos pa'i gtan tshigs dang / sa mal dang / lo rgyus dag shes par byas nas mi ma yin pa de'i byin gyis pha ma la sogs pas mthong ba dang / rmi lam du 'byung ba yang yod do/ /kye rgyal
149a4(mdo sde): po chen po 'di la gzhan yang yod de/ /spad dang spun la sogs pa yun ring por lhan cig pa'i bag chags rtas pas mthong ba dang rmi lam du snang ba yang yod de/ dper na mi zhig gis da ltar tshe ma 'phos pa'i rang gi pha ma'am/ spun zla'am/ bran khol lam/
149a5(mdo sde): gzhan su yang rung ba dag dang 'grogs pa dang / longs spyod kyi bde ba'am/ dgra rkun dang / 'thab rtsod la sogs pa bde ba dang / sdug bsngal gang yang rung bdag rmis na mi des rmis pa bzhin du gang rmis pa'i pha ma'am/ spun zla'am/ bran khol lam gzhan
149a6(mdo sde): su yang rung ba rmi lam na snang ba des tshor ba yod na ni rmis pa de bden pa yin na des rmis pa'i pha ma'am/ spun zla'am/ bran khol lam/ gzhan su yang rung ba rmi lam na snang ba de bden par ji ltar bzung / kye rgyal po chen po tshe ma 'phos pa yang gcig gis rmis
149a7(mdo sde): pa gcig gis mi tshor na tshe 'phos pa'i rmis pa tshe 'phos pa de yin par ga la 'gyur te bag chags rtas pa yin no/ /kye rgyal po chen po bag chags lags pa'i dpe ni gzhan yang mchis te/ mi zhig sngon tshe stod la mchis pa'i mkhar dang / khang pa dang / grong gang yin pa zhig
149b1(mdo sde): bor te/ yul gzhan zhig tu tshe smad la 'dug pa na sngon gyi grong de yang zhig ste/ sngon mi 'dra ba las mi des sngon gyi khang pa'i dbyibs dang rgya ci 'dra ba ma zhig pa/ ma 'dra mas pa rmis na grong dang khang pa de la sems yod na ni khang pa de'i sems snang du rung na khang
149b2(mdo sde): pa dang grong des rdo bems po yin na mi des rmis pa de ci'i phyir bag chags rtas pa ma yin/ de bzhin du tshe 'phos pa'i dan rtags dang bcas pa yang khang pa ma zhig pa rmis pa dang 'dra ste/ tshe 'phos pa'i sems kyang las gar 'thun par skye ba blangs zin na de snad du
149b3(mdo sde): btub bam/ kye rgyal po chen po de'i phyir bag chags mthu rtas pa'i dbang gis tshe 'phos pa'i gtan tshigs dang / cha lugs mthong ba dang rmis pa yin no/ /de bzhin du ral gri la sogs pa'i go mtshon thogs pa dang / gos dang / rgyan la sogs pa gyon pa
149b4(mdo sde): dang / rta dang / glang po che la sogs pa zhon par snang ba dang rmi lam du 'byung ba yang bag chags snang ba yin te/ khang pa'i dpe bzhin du rig par bya'o/ /kye rgyal po chen po rgyal po chen pos 'di nas shi 'phos pa la pha ma'am/ spun nam/ bu la sogs pa nye ris
149b5(mdo sde): rnams kyis bza' ba dang / btung ba nyung ngu nyung ngur gtad pa dang / bsngos pa yang bskul pa mang po'i bar du zad par mi 'gyur bar za zhing 'thung ngo zhes 'jig rten pa dag mchis na de ltar lags sam/ zhes gsungs pa ni kye rgyal po chen po gling bzhi pa nas
149b6(mdo sde): stong gi 'jig rten gyi khams dang / stong gnyis pa dang / stong gsum gyi stong chen po'i 'jig rten gyi khams dang / 'jig rten gyi khams mtha' yas pa dpag tu med pa bsam gyis mi khyab pa thams cad na bza' ba dang btung ba nyung ngu nyung ngus dus thams cad dang /
149b7(mdo sde): bskal pa mang por za ba'i sems can gzigs sam/ gsan nam/ kye rgyal po chen po yid bzhin gyi nor bu rin po che la ci bsams pa'i 'dod pa 'byung ba 'khor los sgyur ba'i rgyal po la yod pa yang sngon bskal pa mang por bsod nams kyi tshogs tshad med pas
150a1(mdo sde): bsags pa las byung ba yin te/ gnam nas babs pa dang / glo bur du byung ba ni ma yin na bza' ba dang btung ba nyung ngu de bskal pa mtha'i bar du mi zad pa de rigs lags sam/ kye rgyal po chen po tshe ma 'phos pa'i pha spad dang / spun gcig
150a2(mdo sde): la gcig 'brel par 'dzin pa phan par 'dod pa rnams da ltar ma shi ba lus dang ldan pa yang gcig yul gzhan du song na de la pha ma'am/ bu'am/ spun gang yang rung bas zas skom mang por sbyin no gsol lo zhes bsngos pa yang yul gzhan du song ba'i rmi lam du
150a3(mdo sde): yang mi 'byung na dngos por za zhing 'thung ba lta ga la yod/ tshe 'phos nas lus dang bral ba la bsngos zhing gtad pa za zhing 'thung ba lta ga la yod/ kye rgyal po chen po tshe 'phos nas sems lus dang bral ba des bu dang spun la sogs pas gtad pa'i zas dang /
150a4(mdo sde): skom dngos po can 'di dag sems dngos po med pa gzugs med pas ji ltar bdag po byed par 'gyur/ de ci'i phyir zhe na/ bza' ba dang bca' ba ni lus yod pa'i yan lag gi rtsol ba la rag lus na sems la lus kyi yan lag de'i rtsol ba yod dam/ rgyal po
150a5(mdo sde): chen pos gsol pa/ bcom ldan 'das de ltar lags na tshe 'phos pa la 'di na phan 'dogs pa'i bza' btung dang / bzhon pa dang / gos dang / rgyan gtong ba 'di dag la don ma mchis pa lags sam/ bcom ldan 'das kyis bka' stsal pa/ rgyal
150a6(mdo sde): po chen po tshe 'phos pa des las gang spyad pa'i rnam par smin pas 'gro ba ris tha dad pa gang du skye ba len pa de la mi dge ba dang ma 'brel pa'i bsod nams kyi tshogs su 'gyur ba'i las dge ba sna tshogs pas bstangs na mtho ris dang thar par yang skye la/ gal te skye ba
150a7(mdo sde): blangs pa zhig la bsod nams su 'gyur ba'i las dge ba zhig gis bstangs na skye ba blangs pa des nor rnyed pa dang / lo legs pa dang / 'dod pa'i longs spyod 'phel ba dang / 'gro ba gzhan thams cad kyis mchod cing bkur bar 'gyur ba'i phan pa yod kyi/ tshe 'phos pa skye ba
150b1(mdo sde): mi len par gshin gyi 'jig rten yod nas bza' btung dang / bzhon pa dang / gos dang / rgyan dag bdag por byed pa ma yin no/ /kye rgyal po chen po 'jig rten pa dag gang gis mthong ba dang / pha ma la sogs pas rmi lam du rmis te/ tshe 'phos pa las bsngos
150b2(mdo sde): pas gshin de bza' btung gis mgu'o/ /bzhon pa zhon no/ /gos gyon no/ /rgyan thogs so/ /zhes smra zhing de ltar snang ba de yang bza' btung gis mi mgu'o/ /bzhon pa med do/ /gos mi gyon no/ /rgyan mi thogs so/ /zhes smra zhing de ltar snang ba
150b3(mdo sde): dag dri za 'chi ka'i sems la nye bar 'jug pa dang / mi ma yin pa dag gis de ltar snang bar byed pa yod do/ /kye rgyal po chen po rgyal po chen pos sems can dag 'di nas tshe 'pho kha na pha ma'am/ spun nam/ bu la sogs pa la gtam byas pa dang / tshig
150b4(mdo sde): ci smras pa dang / gzugs ci 'dra ba dag de tshe 'phos nas phyis pha ma dang / spun nam/ bu la sogs pa la de sngon tshe ma 'phos pa'i dus na gtam byas pa la sogs pa smra ba dang gzugs byad ston te/ de lta bu mthong ba dang ston pa yod ces 'jig rten pa dag mchi na/
150b5(mdo sde): de ltar lags sam ma lags zhes gsungs pa ni/ kye rgyal po chen po smra ba ni lus yod pa'i kha lce la brten nas smra ba lags na tshe 'phos pa'i lus ni 'dir bzhag na sems gzugs med pa de ji ltar smra/ de ste shi ba de la lus yod do/ /zhes zer ba ni skye ba blangs pa
150b6(mdo sde): yin te/ de la pha ma dgos pas gshin gyi 'jig rten yang med do/ /kye rgyal po chen po de lta bu'i tshe ma 'phos pa'i mtshan ma dang dan rtags 'jig rten pa gang dag smra ba ni dri za khyab byed ces bya ba'i rigs yod pas byed de/ dper na rlung chen pos thang dang klung yangs
150b7(mdo sde): pa dag tu dus gcig tu rlung ldang ba bzhin du 'chi 'pho ba thams cad kyi sems la khyab par byed pa'i rigs dri za bi tsa na zhes bya ba dang / gnod sbyin smra 'dod kyi rigs dang / 'byung po bar hi ni ta kun tu rtogs 'dod ces bya ba dag gis bsgrubs nas mi ma yin pa de dag
151a1(mdo sde): gis shi ba des sngon ji ltar gtam byas pa dang / cha lugs kyi dan rtags dag 'jig rten pa dag bslu ba'i phyir ston cing smra ba dag yin no/ /de'i tshe lha sbyin de na 'dug pas bcom ldan 'das kyis de skad ces gsungs pa de la yid ma ches nas/
151a2(mdo sde): bcom ldan 'das la 'di skad ces gsol to/ /gau ta ma sems can tshe 'phos nas cir 'gyur ba'i dan rtags pha rol na yod pa dang med pa bka' stsal pa/ de gau ta mas thog ma su la gsan/ dus nam gyi tshe mkhyen par mdzad/ gsan pa dang mkhyen par
151a3(mdo sde): mdzad pa'i grogs po ni su lags/ de skad ces gsol pa dang / bcom ldan 'das kyis bka' stsal pa/ lha sbyin ngas ni rang gi lus btang ba la sogs pa dka' ba mang po dag bskal pa grangs med par spyad de sgrib pa thams cad ni sbyangs/ tshogs chen
151a4(mdo sde): po yang dag par bsags pas thams cad mkhyen pa'i ye shes thob ste/ 'das pa'i dus na sngon byung ba dang / da ltar gyi dus na phyogs bcu mtha' yas pa na shes bya gang dag ci yod pa dang / ma 'ongs pa'i dus na 'byung bar 'gyur ba'i shes bya thams cad
151a5(mdo sde): la mi mkhyen par gyur pa gang yang med de/ dper na 'dzam bu'i gling 'dir nyi ma shar ba de khad dang rim gyis shar ba ma yin te/ dus gcig tu gsal bar shar ba bzhin du shes bya thams cad skad cig ma gcig la mkhyen pa'i phyir nga ni rnam pa thams cad mkhyen
151a6(mdo sde): pa'i ye shes mnga' ba zhes bya'o/ /de skad ces bka' stsal pa la yang lha sbyin yid ma ches nas thams cad mkhyen pa mnga' ba de nyams sad pa'i phyir 'dzam bu gling 'di na shing gi rigs tsan dan dang / blag sha dang / seng ldeng la sogs pa shing tha dad pa brgya stong
151a7(mdo sde): bye ba dag bcad de/ so sor bsregs nas thal ba'i phur ma byas nas rang gis mi nor bar bya ba'i phyir thal ba la shing gang dang gang gi ming yi ger btags te/ bcom ldan 'das kyi drung du song nas bcom ldan 'das la 'di skad ces gsol to/ /bcom ldan 'das
151b1(mdo sde): khyod la thams cad mkhyen pa'i ye shes mnga' na/ 'di shing gang gi thal ba 'di shing gang gi thal ba lags zhes mthar chags su thal ba'i phur ma thams cad bstan pa las bcom ldan 'das kyis shing gang gi thal ba yin pa ma nor bar 'di ni tsan dan gyi thal ba'o/ /
151b2(mdo sde): 'di ni blag sha'i thal ba'o/ /'di ni seng ldeng gi thal ba'o/ /zhes thal ba'i phur ma thams cad ma nor bar bshad pa las/ lha sbyin bcom ldan 'das la rnam pa thams cad mkhyen pa'i ye shes mnga' bar yid ches par gyur te/ tshe 'phos pa cir 'gyur bar
151b3(mdo sde): gsungs pa bden par bsams nas/ bcom ldan 'das la 'di skad ces bstod do/ /bcom ldan 'das ni kun mkhyen lags/ /shing mang thal ba'i bye brag rnams/ /ma gzigs ma gsan nges par mkhyen/ /tshe 'phos ci 'gyur gsungs pa nges/ /zhes bstod
151b4(mdo sde): nas spobs pa med par gyur to/ /de'i tshe shAkya ming chen de na 'dug pas tshe 'phos pa cir 'gyur bka' stsal pa la yid ma ches nas bcom ldan 'das la 'di skad ces gsol to/ /bcom ldan 'das tshe 'phos pa'i sems can rnams cir 'gyur ba gsungs pa de
151b5(mdo sde): mngon sum du gzigs sam 'on te gzhan zhig la gsan pa lags/ de skad ces gsol pa dang / bcom ldan 'das kyis bka' stsal pa/ ming chen nga'i sangs rgyas kyi spyan gyis mi gzigs pa ni 'jig rten na med de/ /skyu ru ra rlon pa lag mthil du bzhag na lag
151b6(mdo sde): pa'i bye brag thams cad gsal ba de bzhin du dus gsum gyi shes bya la ngas ma gzigs pa ci yang mi mnga' ste/ thos pa la brten pa ni ma yin no/ /de skad ces bka' stsal pa dang / shAkya ming chen gyis thams cad gzigs pa de bden nyams sad pa'i phyir ser
151b7(mdo sde): skya'i grong khyer chen por song ste/ khyim ji snyed yod pa la 'bras kyi phur ma re re blangs te/ rang gis 'bras kyi phur ma mi gang la blangs pa mi nor bar bya ba'i phyir shAkya gang la blangs pa'i ming rnams bris te/ 'bras phur ma'i nang du bcug nas 'bras kyi phur ma glang po che'i
152a1(mdo sde): khal longs pa cig dang / bcom ldan 'das kyi spyan sngar song ste phyin pa dang / bcom ldan 'das la 'di skad ces gsol to/ /bcom ldan 'das bcom ldan 'das kyis sangs rgyas kyi spyan gyis thams cad gzigs na 'bras kyi phur ma
152a2(mdo sde): 'di dag mi dbye bar shAkya gang gang gi 'bras gang gang lags pa mkhyen par mdzod cig ces gsol nas/ glang po che'i khal gyi 'bras kyi phur ma rnams drung du bzhag pa las/ bcom ldan 'das kyis 'bras kyi phur ma re re blangs shing 'di shAkya dga' byed
152a3(mdo sde): kyi'o/ /'di shAkya ka ya'i 'o/ /'di shAkya 'dod sred kyi'o/ /zhes bya ba la sogs pa 'bras phur ma re re la shAkya 'di yi'o/ /zhes ming ma nor bar rim par rdzogs par gsungs pa las/ bcom ldan 'das kyis sangs rgyas kyi spyan gyis thams cad gzigs
152a4(mdo sde): pa la shAkya ming chen la sogs pa thams cad yid ches te/ bcom ldan 'das kyis tshe 'phos pa cir 'gyur ba bshad pa ni nges so snyam nas/ bcom ldan 'das la bstod pa/ sangs rgyas spyan gyis thams cad gzigs/ /'jig rten pa ltar mi
152a5(mdo sde): mnga'/ /shA kya'i grong khyer ji snyed pa'i/ /'bras kyi phur ma ma nor mkhyen/ /sems can tshe 'phos pha rol na/ /ji ltar snang ba 'jig rten / /bcom ldan 'das kyis gsungs pa mad/ /kun gzigs khyod la phyag 'tshal bstod/ /ces bstod nas
152a6(mdo sde): spobs pa med de mi smra bar 'dug go/ /de nas yab rgyal po chen pos 'di skad ces gsol to/ /bcom ldan 'das sems can gang dag gis mtshams med pa la sogs pa'i las mi dge ba dag bgyis pas de'i rnam par smin pa mi bzad pa myong bar 'gyur ba
152a7(mdo sde): dag gis ji ltar bgyis na bde ba thob par 'gyur ba bshad du gsol/ bcom ldan 'das kyis bka' stsal pa/ kye rgyal po chen po sems can gang dag gis mtshams med pa la sogs pa'i las mi dge ba byas pa dag gis sgyu med pa'i sems dang bas rnam
152b1(mdo sde): par smin pa la yid ches par byas te/ sems thag pa nas bshags na 'byang bar 'gyur ro/ /'chi ba'i tshe mi dge ba sngar byas pa dag la 'gyod pa bskyed de/ sangs rgyas dang / byang chub sems dpa' thams cad la phyag 'tshal zhing skyabs su gsol na sdig
152b2(mdo sde): pa 'byang bar 'gyur ro/ /mtho ris su yang skye bar 'gyur ro/ /tshe phyi ma med pa'i 'du shes bskyed par mi bya'o/ /skye ba len pa ni dbang phyug dang / 'dod rgyal dang / gyi na la sogs pa dag gis byed par mi blta'o/ /'jig rten pa'i bde ba dang 'khor ba
152b3(mdo sde): thams cad la chags par mi bya'o/ /kye rgyal po chen po 'jig rten 'di nas pha rol tu 'pho ste/ skye ba len pa na rtag pa 'pho ba yang ma yin no/ /chad pa 'gags te med pa yang ma yin no/ /rgyu med pa yang ma yin no/ /rgyu med pa las byung ba yang ma yin no/ /byed
152b4(mdo sde): pa pos byas pa yang ma yin te/ las dang nyon mongs pa'i rgyu rkyen pa las skye bar blta'o/ /rgyal po chen pos gsol pa/ bcom ldan 'das sems can rnams tshe 'phos nas skye ba len pa de de ltar rtag pa yang mi 'pho/ /chad pa yang ma lags/ rgyu med
152b5(mdo sde): pa yang ma lags/ byed pa pos kyang ma byas/ 'jig rten pha rol tu skye ba yang 'grub pa de rtogs par dka' na 'di la 'thun pa'i dpe 'di mchis sam/ bcom ldan 'das kyis bka' stsal pa/ kye rgyal po chen po 'di la 'thun pa'i dpe brgyad yod do/ /bla mas kha
152b6(mdo sde): ton brjod pa slob mas shes pa'i dpe dang / mar me las mar me 'byung ba'i dpe dang / me long las gzugs brnyan 'byung ba'i dpe dang / rgya las rgya'i 'bur dang ri mo 'byung ba'i dpe dang / me shel las me 'byung ba'i dpe dang / sa bon las myu gu 'byung ba'i dpe dang /
152b7(mdo sde): skyur zhes brjod pas 'gram chu ldang ba'i dpe dang / brag ca'i sgra rnams kyi dpes rtogs par bya ste/ kye rgyal po chen po dpe brgyad po 'di dag gis snga ma snga mas ni phyi ma phyi ma rnams 'byung ba yang yod pa ni rtag pa 'pho ba ma yin pa'i dpe'o/ /phyi ma phyi ma ni snga ma snga ma
153a1(mdo sde): rnams las 'byung bas rgyu med pa las 'byung ba ma yin pa'i dpe dang / chad pa 'gag pa ma yin pa'i dpe'o/ /kye rgyal po chen po gzhan yang dpe 'di dag ni rkyen gsum gsum tshogs pa las 'byung ste/ bla ma dang slob ma de gnyis dbang po rnams
153a2(mdo sde): tshang ba las kha ton 'byung zhing smra shes pa'o/ /mar dang sdong bu dang snod tshogs pa las mar me 'byung ngo / /nam mkha' dang ba dang / gdong dang me long tshogs pa las gzugs brnyan 'byung ngo / /rgya dang 'jim pa'i gong bu dang skyes bu'i lag pa'i rtsol ba
153a3(mdo sde): rnams tshogs pa las 'bur dang ri mo 'byung ngo / /shel dang nyi ma'i 'od dang rtswa shing tshogs pa las me 'byung ngo / /sa bon dang sa gzhi dang rlan pa rnams tshogs pa las myu gu 'byung ngo / /tshwa dang tshwa chu 'thung myong ba dang / skyur zhes brjod pa tshogs pa las 'gram
153a4(mdo sde): chu ldang ngo / /mis brjod pa'i sgra dang sgra drag po gzhan med pa dang / ri brag rnams tshogs pa las brag ca 'byung ste/ de dag ni sems can skye ba ni byed pa pos ma byas te/ las dang nyon mongs pa'i rgyu rkyen gyis bskyed pa'i dpe'o/ /kye rgyal po chen po gzhan
153a5(mdo sde): yang bla ma ni tshe 'di'i dpe'o/ /slob ma ni tshe pha rol gyi dpe'o/ /kha ton ni rnam par shes pa nying mtshams sbyor ba'i dpe'o/ /mar me snga ma ni tshe 'di'i dpe'o/ /phyi ma ni pha rol gyi dpe'o/ /mar me snga ma las phyi ma byung ba yang snga ma yod pa ni rtag pa 'pho ba ma yin
153a6(mdo sde): pa'i dpe'o/ /phyi ma de snga ma las byung ba rgyu med pa las ma byung ba'i dpe'o/ /me long ni tshe 'di yod pa'i sgo nas phyi ma yang yod la/ dngos po yang mi 'pho zhing pha rol yang yod nges pa'i dpe'o/ /rgya ni 'dir las ci spyad pa 'thun par pha rol tu yang skye ba len
153a7(mdo sde): pa'i dpe'o/ /me shel ni 'gro ba ris mi 'dra ba nas mi 'dra bar skye ba'i dpe'o/ /sa bon ni 'gags nas med par mi 'gyur ba'i dpe'o/ /skyur ni myong ba'i las kyis skye ba len pa'i dpe'o/ /sgra ni rgyu rkyen tshogs nas gnod pa'i rkyen gzhan med na skye ba len te/
153b1(mdo sde): gcig pa dang tha dad pa ma yin pa'i dpe'o/ /kye rgyal po chen po dpe brgyad po 'di tshang bar ma smos te/ 'ga' zhig bstan na dbang phyug dang / 'dod rgyal dang / gyi na dang / rgyu med par smra ba dag gis dge sbyong gau ta ma'i dpe 'di dag kha ton gyi dpes ni 'di'i phung po dang /
153b2(mdo sde): rnam par shes pa gnyis ma bral bar pha rol tu rnam par shes pa 'pho bar 'gyur zhes smra ba dag dgag pa'i phyir dpe lhag ma rnams bstan to/ /mar me'i dpes ni 'di dang pha rol gnyi gar phung po dus gcig yod do/ /zhes zer ba dag dgag pa'i phyir dpe
153b3(mdo sde): lhag ma rnams bstan to/ /me long gi dpes ni 'dra ba'i dpe yin pas grum po las grum por skye/ dkar po las dkar por skye'o zhes zer ba dag dgag pa'i phyir dpe lhag ma rnams bstan to/ /rgya'i dpes ni lha 'phos pa lhar skye/ mi 'phos pa mir
153b4(mdo sde): skye ba la sogs pa nges pa'o zhes zer ba dag dgag pa'i phyir dpe lhag ma rnams bstan to/ /me shel gyi dpes ni mi 'dra ba'i dpe yin pas dge bas ngan song dang mi dge bas mtho ris 'grub bo zhes zer ba dag dgag pa'i phyir dpe lhag ma rnams bstan
153b5(mdo sde): to/ /sa bon gyi dpes ni shes pa gcig las mang por 'phel lo zhes zer ba dag dgag pa'i phyir dpe lhag ma rnams bstan to/ /skyur gyi dpes ni myong ba'i dpe yin pas lha'i lo rgyus yod pa dag dge ba'i bsod nams ma byas kyang lhar skye'o/ /ngan song gi lo rgyus
153b6(mdo sde): yod pa dag mi dge ba ma byas kyang ngan song du skye'o/ /zhes zer ba dag dgag pa'i phyir dpe lhag ma rnams bstan to/ /sgra'i dpes ni byed pa po'i dpe yin pas rgyu rkyen las ma byung ngo / /zhes zer ba dag dgag pa'i phyir dpe lhag ma rnams bstan to/ /de'i phyir dpe
153b7(mdo sde): brgyad bstan to/ /kye rgyal po chen po tshe zhig ste pha rol tu skye ba med de/ chad pa dang 'gag pa yang ma yin no/ /tshe 'di dngos po rtag pa ma nyams par pha rol tu 'pho ba yang ma yin no/ /tshe 'di la ma bsten par pha rol tu skye ba len pa yang ma yin no/ /bdag gis
154a1(mdo sde): skye ba 'di blang ngo zhes bsams pas kyang skye ba mi len to/ /bdag gis dbang phyug chen po la sogs pa la brten te mtho ris su skye bar bya'o snyam pas kyang ma yin no/ /bdag mtho ris dang ngan song gar 'dod par skye bar bya'o snyam pas kyang ma
154a2(mdo sde): yin no/ /ci yang ma byas te rgyu rkyen la brten mi dgos par skye'o snyam pas kyang ma yin no/ /phung po 'di zhig ste shi nas ci yang med do zhes smra ba yang ma yin no/ /'dir tshe 'phos nas pha rol na gshin gyi khams su mu chags su mchis pas 'di na ci spyod pa
154a3(mdo sde): byed de skye ba mi len zhes zer ba yang ma yin no/ /tshe 'di'i rnam par shes pa ma 'gags par rnam par shes pas skye ba len zhes zer ba yang ma yin no/ /'di dang pha rol gnyi gar phung po dus gcig yod ces zer ba yang ma yin no/ /grum po las grum por skye/
154a4(mdo sde): dkar po las dkar por skye zhes bya ba la sogs pa yang ma yin no/ /lha tshe 'phos pa yang lhar skye'o/ /mi tshe 'phos pa yang mir skye'o zhes zer ba yang ma yin no/ /dge bas ngan song dang mi dge bas mtho ris su 'grub ces zer ba yang ma yin no/ /shes pa
154a5(mdo sde): gcig las mang po 'phel ba yang ma yin no/ /dge ba ma byas kyang lhar skye ba dang / mi dge ba ma byas kyang ngan song du skye ba yang ma yin no/ /skye ba ni byed pa pos byas pa yang ma yin no/ /de dag ci'i phyir ma yin zhe na/ kha ton gyi dpe la gang dag gis rnam par shes
154a6(mdo sde): pa 'di ma 'gags par pha rol tu skye ba len no zhes zer ba'i skyon bsal ba'i phyir sa bon gyi dpe bstan te/ sa bon de ma rul bar myu gu skye na ni bdag tu smra ba dag bden na sa bon de rul nas snga ma las gyur te mi 'dra bar gyur pa las myu gu skye'o/ /mar me'i dpe la
154a7(mdo sde): gang gis mar me gcig las gcig sbar na gnyi ga yod pas 'di dang pha rol gnyi gar phung po dus gcig yod do/ /zhes zer ba'i skyon bsal ba'i phyir sgra'i dpe bstan te/ brag ca ni mis ma brjod par sgra mi grag ste/ dus gcig tu mi 'byung bas phung po yang dus
154b1(mdo sde): gcig tu mi 'byung ngo / /me long gi dpe la 'dra ba'i phyir grum po las grum por skye ba dag dgag pa'i phyir me shel gyi dpe bstan te/ me shel las de dang mi 'dra ba'i me 'byung ba'i phyir ro/ /rgya'i dpe ni lha tshe 'phos pa lhar skye/ mi tshe 'phos pa mir skye'o zhes zer ba
154b2(mdo sde): bsal ba'i phyir kha ton gyi dpe bstan te/ 'di'i dpe ni bla ma yin la/ pha rol gyi dpe ni slob ma yin te/ tha dad pas bla ma yang slob ma ma yin/ slob ma yang bla ma ma yin pa'i phyir ro/ /me shel gyi dpe la mi 'dra ba'i dpe yin te/ dge bas ngan song mi dge bas mtho
154b3(mdo sde): ris so zhes zer ba bsal ba'i phyir mar me'i dpe bstan te/ mar me las mar me mi 'dra ba mi 'byung gi /mar me las mar me 'byung ba bzhin dge bas mtho ris mi dge bas ngan song ni rigs pa'o/ /sa bon gyi dpe la shes pa 'phel zhes zer ba dgag pa'i phyir rgya'i
154b4(mdo sde): dpe bstan te/ rgya'i ri mo ci 'dra ba de las 'jim pa'i gong bu la yang ri mo gzhan mi 'byung ba'i phyir ro/ /skyur gyi dpe las gang dag gis lha'i lo rgyus myong ba dag dge ba ma byas kyang skye ba thams cad du lhar skye/ ngan song gi lo rgyus myong ba dag mi dge ba ma byas kyang
154b5(mdo sde): skye ba thams cad ngan song du skye'o/ /zhes zer ba dag dgag pa'i phyir me long gi dpe bstan te/ me long la bzhin ci 'dra ba snang ba bzhin du dge ba dang mi dge ba'i 'bras bu 'dra ba bsnol nas mi 'dra bar sbyor ba 'gal ba'i phyir ro/ /sgra'i dpe la ni byed pa pos byas pa ma yin
154b6(mdo sde): te/ mis skad ma bsgrags par brag ca mi 'byung ba bzhin du byed pa pos ma byas par sems can rnams mi skye'o/ /zhes zer ba de bas la ba'i phyir skyur gyi dpe bstan te/ sngar 'thungs pa dang za myong bas phyis brjod pas 'gram chu ldang ba bzhin du las dang nyon mongs pa
154b7(mdo sde): sngar spyad pa'i dbang gis phyis skye ba len no/ /kye rgyal po chen po sems can skye ba dang / 'jig pa dang / 'di dang pha rol tu 'pho ba dang / ji ltar 'gyur ba dag ni de ltar mkhyen par mdzod cig /bcom ldan 'das kyis de skad ces bka' stsal pa la 'khor 'dus
155a1(mdo sde): pa thams cad yi rangs te mngon par bstod do/ /'chi 'pho ba ji ltar 'gyur ba bstan pa'i mdo rdzogs so// //bstan pa snga dar ba'i tshe 'gyur ba las skad gsar chad kyis kyang ma bcos pa'o// //
155a2(mdo sde): @##/ /rgya gar skad du/ a ni t+ya sU tra/ bod skad du/ mi rtag pa nyid kyi mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal
155a3(mdo sde): mgon med zas sbyin gyi kun dga' ra ba na/ dge slong gi dge 'dun chen po dang thabs cig tu bzhugs te/ de nas bcom ldan 'das kyis dge slong rnams la bka' stsal pa/ dge slong dag chos bzhi po 'di dag ni 'jig rten thams cad la sdug pa/ dben pa/
155a4(mdo sde): phangs pa/ yid du 'ong ba/ mngon par dga' bar bya ba'o/ /bzhi gang zhe na/ dge slong dag nad med pa ni 'jig rten thams cad la sdug pa/ dben pa/ phangs pa/ yid du 'ong bar mngon par dga' bar bya ba'o/ /nad med pa de'i mtha' yang nad yin te/
155a5(mdo sde): dge slong dag nad ni 'jig rten thams cad la mi sdug pa/ mi dben pa/ mi phangs pa/ yid du mi 'ong ba mngon par dga' bar bya ba ma yin pa'o/ /dge slong dag lang tsho ni 'jig rten thams cad la sdug pa/ dben pa/ phangs pa/ yid du 'ong ba mngon par
155a6(mdo sde): dga' bar bya ba'o/ /lang tsho 'di'i mtha' yang rga ba yin te/ dge slong dag rga ba ni 'jig rten thams cad la mi sdug pa/ mi dben pa/ mi phangs pa/ yid du mi 'ong ba/ mngon par dga' bar bya ba ma yin pa'o/ /dge slong dag 'byor pa ni 'jig rten thams
155a7(mdo sde): cad la sdug pa/ dben pa/ phangs pa/ yid du 'ong ba mngon par dga' bar bya ba'o/ /'byor pa de'i mtha' yang rgud pa yin te/ dge slong dag rgud pa ni 'jig rten thams cad la mi sdug pa/ mi dben pa/ mi phangs pa/ yid du mi 'ong ba/ mngon par dga'
155b1(mdo sde): bar bya ba ma yin pa'o/ /dge slong dag srog ni 'jig rten thams cad la sdug pa/ dben pa/ phangs pa/ yid du 'ong ba mngon par dga' bar bya ba'o/ /srog de'i mtha' yang 'chi ba ste/ dge slong dag 'chi ba ni 'jig rten thams cad la mi sdug pa/ mi dben
155b2(mdo sde): pa/ mi phangs pa/ yid du mi 'ong ba/ mngon par dga' bar bya ba ma yin pa'o/ /bcom ldan 'das kyis de skad ces bka' stsal te/ bde bar gshegs pas de skad gsungs nas/ ston pas gzhan yang 'di skad bka' stsal to/ /nad med mi
155b3(mdo sde): rtag lang tsho rtag ma yin/ /'byor pa mi rtag srog kyang rtag ma yin/ /skye bo mi rtag nyid kyis nyen gyur na/ /'dod pa'i yon tan dga' ba ji ltar skye/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das
155b4(mdo sde): kyis gsungs pa la mngon par bstod do/ /mi rtag pa nyid kyi mdo rdzogs so// //rgya gar gyi mkhan po su ren dra bo d+hi dang / zhu chen gyi lo ts+tsha ba ban de zhang ye shes sdes bsgyur cing zhus nas skad gsar cad kyis kyang bsnan nas gtan la phab pa// //
155b5(mdo sde): @##/ /rgya gar skad du/ a ni t+ya tA sU tra/ /bod skad du/ mi rtag pa nyid kyi mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa gcig na/ bcom ldan 'das mnyan du yod pa na rgyal bu rgyal byed kyi tshal
155b6(mdo sde): mgon med zas sbyin gyi kun dga' ra ba na bzhugs te/ de nas bcom ldan 'das kyis dge slong rnams la bka' stsal pa/ dge slong dag 'du byed thams cad mi rtag pa dang / mi brtan pa dang / yid brtan du mi rung ba dang / yongs su 'gyur ba'i chos can te/ dge
155b7(mdo sde): slong dag chog gis 'du byed thams cad las sems zlog shig / dge slong dag ma chags pa dang / ma zhen pa dang / rnam par grol bar gyis shig /gang yang sems can thams cad dang / 'byung po thams cad dang / srog chags thams cad kyi gson pa'i mtha' ni 'chi
156a1(mdo sde): ba yin zhing mthar 'chi bar 'gyur ba ste/ skyes nas 'chi bar mi 'gyur ba med do/ /gang yang khyim bdag gi rigs shing sA la chen po lta bu'am/ bram ze'i rigs shing sA la chen po lta bu'am/ rgyal rigs shing sA la chen po lta bu phyug pa/ nor mang ba/
156a2(mdo sde): longs spyod che ba/ nor bu dang / mu tig dang / bai dU r+ya dang / shang ka shi la dang / byi ru dang / gser dang / dngul dang / nor dang / longs spyod mang ba dang / 'bru dang / dbyig dang / gser dang / mdzod dang / bang ba bsags pa mang ba dang / bran pho dang /
156a3(mdo sde): bran mo dang / zho shas 'tsho ba mang ba dang / mdza' bshes dang / nye du dang / snag gi gnyen mtshams mang ba de dag gi gson pa'i mtha' yang 'chi bar 'gyur ba ste/ skyes nas 'chi bar mi 'gyur ba med do/ /gang yang rgyal po rgyal rigs spyi bo nas dbang bskur ba/
156a4(mdo sde): yul la dbang ba/ mthu thob pa/ sa chen po'i dkyil 'khor du mngon par rgyal bas gnas pa de dag gi gson pa'i mtha' yang 'chi ba yin zhing mthar 'chi bar 'gyur ba ste/ skyes nas 'chi bar mi 'gyur ba med do/ /gang yang drang srong nags na gnas pa rtsa ba dang /
156a5(mdo sde): 'bras bu za zhing rtsa ba dang 'bras bu la spyod pa/ rtsa ba dang / 'bras bus 'tsho zhing gnas pa de dag gi gson pa'i mtha' yang 'chi bar 'gyur ba ste/ skyes nas 'chi bar mi 'gyur ba med do/ /gang yang rgyal chen bzhi'i ris kyi lha rnams dang / sum cu rtsa gsum dang 'thab
156a6(mdo sde): bral dang / dga' ldan dang / 'phrul dga' dang / gzhan 'phrul dbang byed kyi lha rnams te/ de dag gi gson pa'i mtha' yang 'chi ba yin zhing mthar 'chi bar 'gyur ba ste/ skyes nas 'chi bar mi 'gyur ba med do/ /gang yang gzugs can gyi lha rnams te/ bsam
156a7(mdo sde): gtan dang po thob pa/ tshangs ris dang / tshangs pa mdun na 'don dang / tshangs chen te/ de dag gi yang gson pa'i mtha' 'chi ba yin zhing mthar 'chi bar 'gyur ba ste/ skyes nas 'chi bar mi 'gyur ba med do/ /gang yang bsam gtan gnyis pa thob pa'i lha rnams te/ 'od
156b1(mdo sde): chung dang / tshad med 'od dang / 'od gsal ba ste/ de dag gi yang gson pa'i mtha' 'chi ba yin zhing mthar 'chi bar 'gyur ba ste/ skyes nas 'chi bar mi 'gyur ba med do/ /gang yang bsam gtan gsum pa thob pa'i lha rnams te/ dge chung dang / tshad med dge
156b2(mdo sde): dang / dge rgyas pa ste/ de dag gi gson pa'i mtha' yang 'chi ba yin zhing mthar yang 'chi bar 'gyur te/ /skyes nas 'chi bar mi 'gyur ba med do/ /gang yang bsam gtan bzhi pa thob pa'i lha rnams te/ sprin med dang / bsod nams 'phel dang / 'bras bu che ba
156b3(mdo sde): dang / 'du shes med pa'i sems can dang / mi che ba dang / mi gdung ba dang / shin tu mthong ba dang / gya nom snang dang / 'og min gyi lha rnams te/ de dag gi gson pa'i mtha' yang 'chi ba yin zhing mthar 'chi bar 'gyur ba ste/ skyes nas 'chi bar mi 'gyur
156b4(mdo sde): ba med do/ /gang yang gzugs med pa'i lha rnams te/ nam mkha' mtha' yas skye mched du nye bar gtogs pa dang / rnam shes mtha' yas skye mched du nye bar gtogs pa dang / ci yang med pa'i skye mched du nye bar gtogs pa dang / 'du shes med 'du
156b5(mdo sde): shes med min skye mched du nye bar gtogs pa'i lha rnams te/ de dag gi gson pa'i mtha' yang 'chi ba yin zhing mthar 'chi bar 'gyur ba ste/ /skyes nas 'chi bar mi 'gyur ba med do/ /gang yang dgra bcom pa/ zag pa zad pa/ bya ba byas pa/ byed pa byas pa/
156b6(mdo sde): khur bor ba/ bdag gi don rjes su thob pa/ srid par kun tu sbyor ba yongs su zad pa/ yang dag pa'i shes pas sems shin tu rnam par grol ba/ sems kyi dbang thams cad kyi dam pa'i pha rol tu son pa de rnams kyang yid du 'ong ba'i lus spong bar byed pa'i chos can
156b7(mdo sde): no/ /gang yang rang sangs rgyas bse ru lta bu dang / tshogs na spyod pa bdag nyid gcig pu 'dul bar byed cing bdag nyid zhi bar byed pa/ bdag nyid yongs su mya ngan las 'da' bar byed pa de rnams kyang yid du 'ong ba'i lus spong bar byed pa'i chos can no/ /gang yang de
157a1(mdo sde): bzhin gshegs pa dgra bcom pa yang dag par rdzogs pa'i sangs rgyas stobs bcu'i stobs dang ldan pa/ mi 'jigs pa bzhis bsnyengs pa mi mnga' ba/ khyu mchog gi gnas su zhal gyis 'che ba/ sku la sred med kyi stobs brtan pa 'dus pa/ seng ge'i
157a2(mdo sde): sgra yang dag par sgrogs pa de rnams kyang yid du 'ong ba'i sku spong bar mdzad pa'i chos can no/ /dge slong dag 'di lta ste/ rdza mkhan gyis snod rnams byas pa ni so btang ba'am/ so ma btang ba de dag thams cad kyang 'jig pa dang / mthar zad par 'gyur ro/ /dge slong dag
157a3(mdo sde): de bzhin du sems can thams cad dang / 'byung po thams cad dang / srog chags thams cad kyi gson pa'i mtha' ni 'chi ba yin zhing mthar 'chi bar 'gyur ba ste/ skyes nas 'chi bar mi 'gyur ba med do/ /bcom ldan 'das kyis de skad ces bka' stsal te/ /bde bar
157a4(mdo sde): gshegs pas de skad gsungs nas/ ston pa gzhan yang 'di skad bka' stsal to/ /kye ma 'du byed rnams mi rtag /skye zhing 'jig pa'i chos can yin/ /skye nas 'jig par 'gyur ba ste/ /de bas nye bar zhi ba bde/ /de ltar rab tu 'bar ba la/ /dgar byar ci yod mgur
157a5(mdo sde): ci yod/ /mun pa'i nang du zhugs gnas pa/ /ci phyir sgron ma tshol mi byed/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do/ /mi rtag pa nyid kyi mdo rdzogs so// //
157a6(mdo sde): @##/ /rgya gar skad du/ Ar+ya saM dz+nyA na e ka da sha ni ra de sha sU tra/ bod skad du/ 'phags pa 'du shes bcu gcig bstan pa'i mdo/ dkon mchog gsum la phyag 'tshal lo/ /'di skad bdag gis thos pa dus gcig na/ bcom ldan 'das ku sha'i grong khyer na gyad
157a7(mdo sde): kyi nye 'khor shing sA la zung gi tshal na bzhugs te/ yongs su mya ngan las 'da' ba'i dus kyi tshe dge slong rnams la bka' stsal pa/ dge slong dag na ma 'chi ba'i dus kyi tshe dge slong gis 'du shes bcu gcig mngon du bya'o/ /bcu gcig gang zhe na/ 'di la ma chags pa'i
157b1(mdo sde): 'du shes dang / sems can thams cad la byams pa'i 'du shes dang / 'khon du 'dzin pa thams cad yongs su dor ba'i 'du shes dang / 'chal ba'i tshul khrims thams cad bshags pa'i 'du shes dang / tshul khrims thams cad yang dag par blang ba'i 'du shes dang /
157b2(mdo sde): nyes pa chen po byas pa dag la yang yang ba'i 'du shes dang / dge ba'i rtsa ba chung ngu dag la che ba'i 'du shes dang / 'jig rten pha rol dag la 'jigs pa med pa'i 'du shes dang / 'dus byas thams cad la mi rtag pa'i 'du shes dang / chos thams cad la bdag med pa'i 'du
157b3(mdo sde): shes dang / mya ngan las 'das pa ni zhi ba'o snyam pa'i 'du shes mngon du bya'o/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do/ /'du shes bcu gcig bstan
157b4(mdo sde): pa bcom ldan 'das kyi zhal chems rdzogs so/ / @##/ /rgya gar skad du/ Ar+ya bai shA lI pra be sha ma hA sU tra/ bod skad du/ 'phags pa yangs pa'i grong khyer du 'jug pa'i mdo chen po/ sangs rgyas dang byang chub
157b5(mdo sde): sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das 'dam bu'i khrod na gzings pa'i 'dug gnas na bzhugs te/ de nas bcom ldan 'das kyis tshe dang ldan pa kun dga' bo la bka' stsal pa/ kun dga'
157b6(mdo sde): bo yangs pa'i grong khyer ga la ba der 'dong ngo / /btsun pa de ltar bgyi'o zhes gsol nas/ tshe dang ldan pa kun dga' bos bcom ldan 'das kyi ltar nyan to/ /de nas bcom ldan 'das yul br-i dzir rgyu zhing gshegs te/ yangs pa'i grong khyer du byon nas/ yangs pa'i grong
157b7(mdo sde): khyer gyi a mra srung ba'i tshal na bzhugs so/ /de nas bcom ldan 'das kyis tshe dang ldan pa kun dga' bo la bka' stsal pa/ kun dga' bo yangs pa'i grong khyer du song la phyin nas sgo'i them pa la rkang pa zhog ste/ gsang sngags kyi gzhi 'di dag dang / tshigs su bcad pa
158a1(mdo sde): 'di dag smros shig / bi sa ra ta/ bi sa ra ta/ bi sa ra ta/ bi sa ra ta/ sangs rgyas 'jig rten la thugs brtse ba can gyis bka' stsal to/ /sangs rgyas thams cad kyis dgongs pa/ rang sangs rgyas kyis bsams pa/ dgra bcom pa thams
158a2(mdo sde): cad kyis bsams pa/ slob pa thams cad kyis bsams pa/ nyan thos thams cad kyis bsams pa/ bden pa'i tshig dang ldan pa thams cad kyis bsams pa/ chos kyis bsams pa/ tshangs pas bsams pa/ tshangs pa so sos bsams pa/ 'dod pa'i
158a3(mdo sde): dbang phyug gis bsams pa/ dbang pos bsams pa/ lhas bsams pa/ lha ma yin gyi dbang pos bsams pa/ lha ma yin thams cad kyis bsams pa/ lha ma yin gyi mngag gzhug pas bsams pa/ 'byung po thams cad kyis bsams pa/ bi sa ra ta/ bi sa ra ta/ bi sa ra
158a4(mdo sde): ta/ bi sa ra ta/ sangs rgyas 'jig rten la thugs brtse ba can gyis bka' stsal to/ /mun ts+tsha ta/ mun ts+tsha ta/ ma 'dug shig /yams kyi nad rnam par zhi bar gyur cig /ni ra ga ts+tsha ta/ ni ra ga ts+tsha ta/ nir ga ts+tsha ta/ ni ra gats+tsha ta/ ni ra ga ts+tsha ta/ sangs rgyas lha chen po lha'i yang lha/
158a5(mdo sde): lha'i bla ma yang gshegs shing / dbang po dang bcas pa'i lha rnams dang / tshangs pa dang bcas pa'i lha rnams dang / skye dgu'i dbang po dang bcas pa rnams dang / 'jig rten skyong ba bzhi po dag kyang 'ong / lha 'bum phrag du ma dag dang / lha ma yin gyi dbang po
158a6(mdo sde): rnams dang / lha ma yin 'bum phrag du ma dag kyang 'ong / bcom ldan 'das la mngon par dad pa'i 'byung po 'bum phrag du ma dag kyang sems can thams cad kyi don gyi phyir 'ong ste/ /de dag gis khyed rnams la gnod pa chen po byed par 'gyur du 'ong gis/ ni ra gad ts+tsha ta/ nir gad ts+tsha ta/
158a7(mdo sde): ni ra gad ts+tsha ta/ ni ra ra gad ts+tsha ta/ ni ra gad ts+tsha ta/ myur du byer cig khyed cag las gang dag sdang ba'i sems dang ldan pa de dag ni phung bar gyur cig /gang dag byams pa'i sems dang ldan zhing nyes par mi 'dod la srung bar 'jug par 'dod pa de dag ni 'khod cig /lus la yang
158b1(mdo sde): 'jug par gyis shig / sangs rgyas 'jig rten la thugs brtse ba can gyis bka' stsal pa/ su mu/ su mu/ su mu/ su mu/ su mu/ su mu ru/ su mu ru/ su mu ru/ su mu ru/ su mu ru/ su mu ru/ su mu ru/ su mu ru/ mu ru/ mu ru/ mu ru/ mu ru/ mu ru/ mu ru/ mu ru/ mu ru/ mi ri/ mi
158b2(mdo sde): ri/ mi ri/ mi ri/ mi ri/ mi ri/ mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu rU rI ti/ ri ri ri ri ri ri/ rI rI rI rI rI rI ti/ mi ri mi ri mi ri mi ri ti/ hi si mi ri/
158b3(mdo sde): mi ri ti/ mi ri si/ sI sI sI/ kang ka rA/ ka ra ka ta/ kang ka rA/ ka ra ka tsa/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka rA/ kang ka ro ti ti/ ku ri sho/ kang
158b4(mdo sde): ka ra kang ka ri shi/ ri ri ri ri ri ri/ hi ri ta phu swa/ ri pu/ /ri pu/ /ri pu/ /ri pu/ /ri pu/ /ri pu/ /ri pu/ /ri pu/ /nA thA/ nA nA/ thA thA/ ri pu ri pu/ nA thA thA/ ni ra gats+tsha ta/ ni ra gats+tsha ta/ ri pu/ /ri pu/ ni ra gats+tsha ta/ pa lA yA ta/ ri pU ri pU/ pa lA yA ta/ sangs rgyas 'jig rten la thugs
158b5(mdo sde): brtse ba can/ sems can thams cad la phan par lhag par dgongs pa dang ldan pa/ byams pa la gnas pa/ thugs rje dang ldan pa/ dga' ba la gnas pa/ btang snyoms la gnas pa gshegs kyis/ k+Shi phran ni ra gats+tsha ta swA hA/ sangs rgyas kyi ye shes kyi mchog dang /
158b6(mdo sde): chos nyid kyis lha thams cad dang / 'byung po thams cad la bka' stsal pa'i gsang sngags gzhi 'di dag ni 'grub bo/ /tshigs su bcad pa 'di dag ni 'grub bo/ /gang la ser sna rnam chags pa/ /rnam bcom dri ma med mdzad cing / /thugs zhi gnod pa mi mnga' de/ /khyed
158b7(mdo sde): la bde legs mdzad par 'gyur/ /'dren pa gang zhig 'gro ba rnams/ /thar pa'i lam du 'dzud mdzad cing / chos rnams thams cad ston pa de/ /khyed la bde legs mdzad par 'gyur/ /ston pa rgyu ba rnams kyi rten/ /sems can kun gyi don gyi phyir/ /gang gis bde ba mnga'
159a1(mdo sde): mdzad de/ /khyed la bde legs mdzad par 'gyur/ /skyob pa gang zhig byams pa yis/ /thugs kyi 'gro ba 'di dag kun/ /bu gcig bzhin du rtag bskyangs te/ /khyed la bde legs mdzad par 'gyur/ /gang zhig 'khor bar 'khor ba yi/ sems
159a2(mdo sde): can kun gyi rten gyur cing / /gling dang dpung gnyen gyur pa de/ /khyed la bde legs mdzad par 'gyur/ /gang zhig chos kun mngon sum gyur/ /gtsang zhing slu ba mi mnga' la/ /gsung gtsang gtsang mar mdzad pa de/ /khyed la bde legs mdzad par 'gyur/ /dpa' bo
159a3(mdo sde): chen po gang skyes pas/ /phun sum tshogs don 'byor gyur cing / /don grub tshogs kyang grub pa de/ /khyed la bde legs mdzad par 'gyur/ /gang zhig skyes pas sa rnams ni/ /nags tshal bcas par rab g.yos shing / /sems can thams cad rab dga' de/ /khyed
159a4(mdo sde): la bde legs mdzad par 'gyur/ /byang chub snying por gang zhig gis/ /sa dag rnam drug g.yos gyur cing / /bdud yid mi bder gyur pa de/ /khyed la bde legs mdzad par 'gyur/ /chos kyi 'khor lo bskor ba na/ /'phags pa'i bden pa rnam gsungs pa/ /thub pa'i
159a5(mdo sde): snyan pa gang byung de/ /khyed la bde legs mdzad par 'gyur/ /yid 'phrog gang gis mu stegs byed/ /thams cad chos kyis pham mdzad cing / /tshogs kun dbang du mdzad pa de/ /khyed la bde legs mdzad par 'gyur/ /sangs rgyas khyed la bde legs mdzad/ /
159a6(mdo sde): brgya byin lhar bcas bde legs dang / /'byung po kun gyis bde legs ni/ /khyed la rtag tu sbyin gyur cig /sangs rgyas bsod nams mthu dag dang / /lha rnams kyi ni bsams pa yis/ /khyed rnams don 'dod gang yin pa/ /don de de ring grub gyur cig /rkang
159a7(mdo sde): gnyis khyed cag bde legs shog / rkang bzhi khyed cag bde legs shog /khyed cag lam 'gro bde legs shog /phyir 'ong dag kyang bde legs shog /nyin mo bde legs mtshan bde legs/ /nyi ma'i gung la'ang bde legs shing / /khyed cag kun tu bde legs
159b1(mdo sde): shog / khyed cag sdig par ma gyur cig /sangs rgyas lha rnams stong dag gis/ /yongs su bskor te gshegs mdzad kyis/ /sdang sems ldan pa rnams byer cing / /snying rje'i bdag nyid can rnams 'khod/ /sangs rgyas rang sangs rgyas rnams dang / /dgra bcom
159b2(mdo sde): slob pa'i bden tshig gis/ /'jig rten mi phan byed pa rnams/ /grong khyer 'di ni gtong gyur cig /sems can kun dang srog chags kun/ /'byung po kun dang khyed cag kun/ /bde ba 'ba' zhig ldan gyur cig /thams cad nad rnams med par shog /kun gyis
159b3(mdo sde): bzang rnams mthong gyur cig / gang yang sdig par ma gyur cig /'byung po gang dag 'dir ni lhags gyur cing / /sa dang bar snang dag la gnas pa rnams/ /skye dgu rnams la rtag tu byams byed shog /nyin dang mtshan du chos kyang spyod gyur cig /de skad ces bka'
159b4(mdo sde): stsal nas/ tshe dang ldan pa kun dga' bos btsun pa de bzhin bgyi'o zhes gsol te/ bcom ldan 'das kyi ltar mnyan nas yangs pa'i grong khyer du song ste sgo'i them pa la rkang pa bzhag nas/ gsang sngags gzhi dag dang / tshigs su bcad pa 'di dag kyang smras so/ /
159b5(mdo sde): bi sa ra ta/ bi sa ra ta/ bi sa ra ta/ bi sa ra ta/ sangs rgyas 'jig rten la thugs brtse ba can gyis bka' stsal to/ /sangs rgyas thams cad kyis dgongs pa/ rang sangs rgyas thams cad kyis bsams pa/ dgra bcom pa thams cad kyis bsams pa/ slob pa thams
159b6(mdo sde): cad kyis bsams pa/ nyan thos thams cad kyis bsams pa/ bden pa'i tshig dang ldan pa thams cad kyis bsams pa/ chos thams cad kyis bsams pa/ tshangs pas bsams pa/ tshangs pa so sos bsams pa/ 'dod pa'i dbang phyug gis bsams pa/ dbang
159b7(mdo sde): pos bsams pa/ lhas bsams pa/ lha ma yin gyi dbang pos bsams pa/ lha ma yin thams cad kyis bsams pa/ lha ma yin gyi mngag gzhug pas bsams pa/ 'byung po thams cad kyis bsams pa/ bi sa ra ta/ bi sa ra ta/ bi sa ra ta/ bi sa ra ta/ sangs
160a1(mdo sde): rgyas 'jig rten la thugs brtse ba can gyis bka' stsal to/ /mun ts+tsha ta/ mun ts+tsha ta/ yams kyi nad rnams zhi bar gyur cig /ni ra gats+tsha ta/ ni ra gats+tsha ta/ ni ra gats+tsha ta/ ni ra gats+tsha ta/ sangs rgyas lha chen po lha'i yang lha/ lha'i bla ma gshegs shing /
160a2(mdo sde): dbang po dang bcas pa'i lha rnams dang / tshangs pa dang bcas pa'i lha rnams dang / dbang bdag dang bcas pa rnams dang / skye dgu'i bdag po dang bcas pa rnams dang / 'jig rten skyong ba bzhi po dag kyang 'ong / lha stong phrag du ma dag dang / lha ma yin gyi dbang po
160a3(mdo sde): rnams dang / lha ma yin stong phrag du ma dag kyang 'ong / bcom ldan 'das la mngon par dad pa'i 'byung po brgya stong mang po dag kyang sems can thams cad kyi don gyi phyir 'ong ste/ de dag khyed la gnod pa chen po byed par 'gyur gyis/ ni ra gats+tsha ta/ ni ra gats+tsha ta/
160a4(mdo sde): ni ra gats+tsha ta/ ni ra gats+tsha ta/ myur du byer cig /khyed cag las gang dag sdang ba'i sems dang ldan pa de dag ni phung bar gyur cig /gang dag byams pa'i sems dang ldan zhing nyes par mi 'dod la srung bar 'jug par 'dod pa de dag ni 'khod cig /lus la
160a5(mdo sde): yang 'jug par gyis shig / sangs rgyas 'jig rten la thugs brtse ba can gyis bka' stsal pa/ su mu/ su mu/ su mu/ su mu/ su mu/ su mu ru/ su mu ru/ su mu ru/ su mu ru/ su mu ru/ su mu ru/ su mu ru/ su mu ru/ mu ru/ mu ru/ mu ru/ mu ru/ mu ru/
160a6(mdo sde): mu ru/ mu ru/ mu ru/ mi ri/ mi ri/ mi ri/ mi ri/ mi ri/ mi ri/ mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru mi ri/ mu ru ri ti/ ri ri ri ri
160a7(mdo sde): ri ri/ rI rI rI rI rI rI ti/ mi ri mi ri/ mi ri mi rI ti/ hi si mi ri mi ri ti/ mi ri si/ sI si mi/ kang ka rA/ ka ra ka ta/ kang ra ka ra/ ka ra ka tsa/ kang ka ra/ kang ka rA/ /kang ka rA/ /kang ka rA/ /kang ka rA/ /kang ka rA/ /kang ka rA/ /kang ka rA/ /kang ka rA/ /kang ka
160b1(mdo sde): rA/ /kang ka rA/ /kang ka rA/ /kang ka rA/ /kang ka rA+o tI ti/ ku ri sho/ kang ka rA/ /kang ka ri shi/ ri ri ri ri ri ri/ ti ri ta phu swa/ /ri phu/ ri phu/ ri phu/ ri phu/ ri phu/ ri phu/ ri phu/ ri phu/ nA thA/ nA nA thA thA/ ri pU/ ri pU/ nA thA thA/ ni ra gats+tsha ta/ ni ra gats+tsha ta/ ri pu/
160b2(mdo sde): ri pu/ ni ra gats+tsha ta/ pa lA yA ta/ ri pU ri pU/ pa la yA tA/ sangs rgyas 'jig rten la thugs brtse ba can/ sems can thams cad la phan par lhag par dgongs pa dang ldan pa/ /byams pa la gnas pa/ thugs rje dang ldan pa/ dga' ba la gnas pa/ btang snyoms
160b3(mdo sde): la gnas pa gshegs kyis/ k+Shi phran ni ra gats+tsha ta swA hA/ sangs rgyas kyi ye shes kyi mchog dang / chos nyid kyis lha thams cad dang / 'byung po thams cad la bka' stsal pa'i gsang sngags gzhi 'di dag ni grub pa'o/ /tshigs su bcad pa 'di dag ni grub pa'o/ /gang la
160b4(mdo sde): ser sna rnams chags pa/ /rnam bcom dri ma med mdzad cing / /thugs zhi gnod pa mi mnga' de/ /khyed la bde legs mdzad par 'gyur/ /'dren pa gang zhig 'gro ba rnams/ /thar pa'i lam du 'dzud mdzad cing / /chos rnams thams cad ston pa de/ /khyed la bde
160b5(mdo sde): legs mdzad par 'gyur/ /ston pa rgyug pa rnams kyi rten/ /sems can kun gyi don gyi phyir/ /gang gis bde ba mnga' mdzad de/ /khyed la bde legs mdzad par 'gyur/ /skyob pa gang zhig byams pa yi/ /thugs kyis 'gro ba 'di dag kun/ /bu gcig bzhin du rtag
160b6(mdo sde): bskyangs te/ /khyed la bde legs mdzad par 'gyur/ /gang zhig 'khor bar 'khor ba yi/ /sems can kun gyi rten gyur cing / /gling dang dpung gnyen gyur pa de/ /khyed la bde legs mdzad par 'gyur/ /gang zhig chos kun mngon sum gyur/ /gtsang zhing slu ba mi mnga'
160b7(mdo sde): la/ /gsung gtsang gtsang mar mdzad pa de/ /khyed la bde legs mdzad par 'gyur/ /dpa' bo chen po gang skyes pas/ /phun sum tshogs don 'byor gyur cing / /don grub tshogs kyang grub pa de/ /khyed la bde legs mdzad par 'gyur/ /gang zhig skyes pas sa rnams ni/ /
161a1(mdo sde): nags tshal bcas par rab g.yos shing / /sems can thams cad rab dga' de/ /khyed la bde legs mdzad par 'gyur/ /byang chub snying por gang zhig gis/ /sa dag rnam drug g.yos gyur cing / /bdud yid mi bder gyur pa de/ /khyed la bde legs
161a2(mdo sde): mdzad par 'gyur/ /chos kyi 'khor lo bskor ba na/ /'phags pa'i bden pa rnam gsungs pa/ /thub pa'i snyan pa gang byung de/ /khyed la bde legs mdzad par 'gyur/ /yid 'phrog gang gis mu stegs byed/ /thams cad chos kyis pham mdzad cing / /tshogs
161a3(mdo sde): kun dbang du mdzad pa de/ /khyed la bde legs mdzad par 'gyur/ /sangs rgyas khyed la bde legs mdzad/ /brgya byin lhar bcas bde legs dang / /'byung po kun kyang bde legs ni/ /khyed la rtag tu sbyin gyur cig /sangs rgyas bsod nams mthu dag dang / /lha rnams
161a4(mdo sde): kyi ni bsams pa yis/ /khyed kyi don 'dod gang yin pa/ /don de de ring 'grub gyur cig /rkang gnyis khyed cag bde legs shog /rkang bzhi khyed cag bde legs shog khyed cag lam 'gro bde legs shog /phyir 'ong rnams kyang bde legs shog /nyin mo bde
161a5(mdo sde): legs mtshan bde legs/ /nyi ma'i gung la'ang bde legs shing / /khyed cag kun tu bde legs shog /khyed cag sdig par ma gyur cig /sangs rgyas lha rnams stong dag gis/ /yongs su bskor te gshegs mdzad kyis/ /sdang sems ldan pa rnams byer cig /
161a6(mdo sde): snying rje'i bdag nyid can rnams 'khod/ /sangs rgyas rang sangs rgyas rnams dang / /dgra bcom slob pa'i bden tshig gis/ /'jig rten mi phan byed pa rnams/ /grong khyer 'di ni gtong gyur cig /sems can kun dang srog chags kun/ /'byung po kun dang khyed cag
161a7(mdo sde): kun/ /bde ba 'ba' zhig ldan gyur cig /thams cad nad rnams med par shog /kun gyis bzang rnams mthong gyur cig /gang yang sdig par ma gyur cig /'byung po gang dag 'dir ni lhags gyur cing / /sa dang bar snang dag na gnas pa rnams/ /skye dgu rnams
161b1(mdo sde): la rtag tu byams byed shog / nyin dang mtshan du chos kyang spyod gyur cig /'phags pa yangs pa'i grong khyer du 'jug pa'i mdo chen po rdzogs so// /@##/ /rgya gar skad du/ Ar+ya b+ha dra ka rA trI nA ma sU tra/ bod skad du/
161b2(mdo sde): 'phags pa mtshan mo bzang po zhes bya ba'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na 'od ma'i tshal bya ka lan da ka gnas pa na bzhugs te/ de'i tshe dge
161b3(mdo sde): slong zhig rgyal po'i khab kyi chu ta po ta'i 'gram na 'dug go/ /de nas lha kha dog mchog dang ldan pa zhig nam sros nas dge slong de ga la ba der song ste phyin nas chu ta po ta'i 'gram thams cad snang ba rgya chen pos khyab par snang bar byas te/ dge slong de la 'di skad ces smras so/ /
161b4(mdo sde): dge slong khyod kyis mtshan mo bzang po'i mdo sde shes sam/ des 'di skad ces smras so/ /lha bdag gis ni mtshan mo bzang po'i mdo sde ma 'tshal na/ lha khyod kyis mtshan mo bzang po'i mdo sde mkhyen tam mi mkhyen/ des 'di skad ces smras so/ /dge slong bdag gis kyang mtshan
161b5(mdo sde): mo bzang po'i mdo sde mi shes so/ /lha 'o na mtshan mo bzang po'i mdo sde 'tshal ba da ltar su mchis/ des 'di skad ces smras so/ /rgyal po'i khab kyi 'od ma'i tshal bya ka lan da ka gnas pa 'di na bcom ldan 'das bzhugs kyis/ khyod bcom ldan 'das kyi thad du song la
161b6(mdo sde): zhus te/ bcom ldan 'das kyis de khyod la ji ltar lung bstan pa de bzhin du zung la brtson par gyis shig ces smras nas/ lha de de nyid du mi snang bar gyur to/ /de nas dge slong de nang par langs nas bcom ldan 'das ga la ba der song ste phyin nas/ bcom ldan
161b7(mdo sde): 'das kyi zhabs la mgo bos phyag 'tshal te/ phyogs gcig tu 'dug go/ /phyogs gcig tu 'dug nas dge slong des bcom ldan 'das la 'di skad ces gsol to/ /btsun pa mdang dgung rmongs nas bdag gi der lha kha dog mchog dang ldan pa zhig bdag ga la ba
162a1(mdo sde): der mchis te/ chab ta po ta'i 'gram thams cad snang ba rgya chen pos khyab par snang bar bgyis nas bdag la 'di skad mchi'o/ /dge slong khyod kyis mtshan mo bzang po'i mdo sde shes sam/ bdag gis de la 'di skad ces bgyis so/ /lha bdag gis ni mtshan
162a2(mdo sde): mo bzang po'i mdo sde ma 'tshal na/ lha khyod kyis lta mtshan mo bzang po'i mdo sde mkhyen tam mi mkhyen/ de 'di skad ces mchi'o/ /dge slong bdag gis kyang mtshan mo bzang po'i mdo sde mi shes so/ /lha 'o na mtshan mo bzang po'i mdo sde 'tshal ba da ltar su mchis/
162a3(mdo sde): de 'di skad ces mchi'o/ /rgyal po'i khab kyi 'od ma'i tshal bya ka lan da ka gnas pa na bcom ldan 'das bzhugs kyis/ khyod bcom ldan 'das kyi thad du song la zhus te/ bcom ldan 'das kyis de khyod la ji ltar lung bstan pa de bzhin du zung la brtson par gyis
162a4(mdo sde): shig ces smras nas/ lha de de nyid du mi snang bar gyur to/ /btsun pa bcom ldan 'das de'i slad du bdag 'di'i don yongs su zhu'o/ /bcom ldan 'das kyis bka' stsal pa/ dge slong khyod kyis lha de shes sam/ dge slong des gsol pa/ btsun pa bdag gis
162a5(mdo sde): lha de ma 'tshal to/ /bcom ldan 'das kyis bka' stsal pa/ lha'i bu de ni sum cu rtsa gsum gyi lha rnams kyi sde dpon te/ tsan dan zhes bya'o/ /dge slong des gsol pa/ btsun pa bdag mtshan mo bzang po'i mdo sde thos par 'tshal lo/ /bcom ldan 'das kyis bka' stsal
162a6(mdo sde): pa/ dge slong khyod de'i phyir legs par rab tu nyon la yid la zung shig dang / ngas khyod la bshad par bya'o/ /dge slong chos gsum dang ldan na dge slong mtshan mo bzang po'i mdo sde la gnas pa zhes bya'o/ /gsum gang zhe na/ 'di lta ste/ 'das pa la rjes su phrad
162a7(mdo sde): par mi byed pa dang / ma 'ongs pa la re ba med pa dang / da ltar byung ba'i chos rnams kyis mi 'phrogs par gnas pa'i chos can te/ chos gsum po de dag dang ldan na dge slong mtshan mo bzang po'i mdo sde la gnas pa zhes bya'o/ /bcom ldan 'das kyis de skad ces bka' stsal te/
162b1(mdo sde): bde bar gshegs pas de skad gsungs nas/ ston pas gzhan yang 'di skad gsung ngo / /'das la rjes su phrad mi byed/ /ma 'ongs pa la re ba med/ /'das pa gang yin de 'gags te/ /ma 'ongs de ni ma phyin pa'o/ /gang dag da ltar byung ba'i chos/ /de dang de la rab
162b2(mdo sde): bltas nas/ /rnam par rtog pas mi 'phrogs par/ /de dag thams cad khong du chud/ /sang tsam shi yang su shes kyis/ /de ring nyid du brtun te bya/ /'chi bdag sde chen de dang ni/ /bdag tu bshes pa ma yin no/ /sems can kun dang srog chags kun/ /'byung po
162b3(mdo sde): kun dang thams cad kyang / /bde ba 'ba' zhig grub gyur te/ /thams cad nyon mongs med par shog /thams cad bzang po mthong gyur te/ /gang yang sdig par ma gyur cig /de ltar gnas shing rab brtson la/ /nyin mtshan snyom las med pas na/ /de phyir mtshan
162b4(mdo sde): mo bzang po yi/ /mdo sde thub pas rtag tu gsungs/ /de nas bcom ldan 'das kyis sems can thams cad rjes su gzung ba'i phyir mtshan mo bzang po'i mdo 'di bshad nas 'gro lding ba'i gsang sngags kyi gzhi 'di dag gsungs so/ /ta t+ya thA/ bi ni b+ha ra di/ bi ri ni/ bi
162b5(mdo sde): ra ni/ bud d+ha ma har tA na d+he/ ma hi ni mi na ni/ ni ni ni ni/ ti ti ti ti/ bi ra ti/ gau ri/ gan d+ha ri/ tsan Da li/ ma tang gi/ pu ka si/ bran+ha ni/ dra mi Di/ dra mi Di/ shA b+ha di/ sa dA lam b+he/ hi nA ma t+ya ma ud ta ra ni/ ma ho la na/ da la b+ha ni/ da lA b+ha dre/ ma hA da lA ni/
162b6(mdo sde): tsa lA ni/ A b+he tsakra b+ha ki/ ma hA tsa kra b+ha ki/ sha ba ri/ sha ba ri/ ma hA sha ba ri/ b+hu tsid gi ni/ b+hu tsi ring gi ni/ ni mi ni ming gi ni/ ni min d+ha ri b+hu tA ni swAhA/ ta t+ya thA/ e tu tu tu/ na tu mi rni/ ke rni ing ku/ sud ta ri tsa la la/ na ra ta/ na ra ma lu lu/ ga lu lu/
162b7(mdo sde): a ba tra no ne/ sho ka ni ra/ b+ha ra d+ha sa le/ ta ra kre ta re d+hA tu/ nod tu/ ta la lA lu/ ba ta b+ha ti/ ya b+ha ti ye swA hA/ ta t+ya thA/ a ra kA te/ na ra kA te/ baM su ka/ ba yai ye/ ka po ta ka ba yai ye ta b+ho ta ne swA hA/ dge slong rigs kyi bu'am/ rigs kyi bu mo gang la la
163a1(mdo sde): zhig gis sems can thams cad rjes su gzung ba'i phyir mtshan mo bzang po'i mdo sde 'di'i don dang / tshig dang / tshigs su bcad pa dang / 'gro lding ba'i sngags kyi gzhi 'chang ngam/ 'dzin tam/ klog gam/ yid la byed dam/ kun chub par byed dam/
163a2(mdo sde): gzhan dag la'ang rgya cher yang dag par ston na/ de'i lus la mes mi tshugs par 'gyur/ dug gis mi tshugs pa yin/ rgyal po'i chad pas ma yin/ rkun po'i chad pas ma yin te/ dus ma yin par 'chi ba'i dus byed par yang mi 'gyur zhing nges par mya ngan las
163a3(mdo sde): 'das par nye bar 'gro bar 'gyur ro/ /gang dang gang du skyes par yang / /mtshan mo bzang po'i mdo bklags na/ /skye ba dran dang dgra bcom dang / /dbang phyug tu yang nges par 'gyur/ /lan cig gis ni gnas kun tu/ /dus min 'chi dang bar ma dor/ /bdag gis
163a4(mdo sde): bdag la mi sbyor bar/ /dus min 'chi dang chos ma yin/ /sems can thams cad srung zhing sel/ /nad dang mya ngan 'jigs skye dang / /rmi lam mi shis mya ngan du/ /brjod na dpal du byed par 'gyur/ /gang gis bris te skyes pa dang / /bud med lus la btags na ni/ /
163a5(mdo sde): skal pa bzang dang gzi brjid dang / /de yi dpal yang skye bar 'gyur/ /lus dang ngag dang yid kyis su/ /mi dge cung zad gang byas pa/ /de dag thams cad bzang po'i mdos/ /dus ma yin par 'chi las skyob/ /rgyal po chu dang me dang glog /chom po nad dang dgra dag
163a6(mdo sde): dang / /g.yul sprod pa dang 'thab par yang / /bzang po dran na skyob par byed/ /rig pa bzang po 'di dang ni/ /gsang sngags 'di dag rtag brjod na/ /mi dag mi zhum dus kun tu/ /de bas 'di ni yid kyis brjod/ /'das pa dang / ma byon pa dang / da ltar byung ba'i de
163a7(mdo sde): bzhin gshegs pa dgra bcom pa yang dag par rdzogs pa'i sangs rgyas rnams la phyag 'tshal lo/ /phyag 'tshal nas rig sngags 'di dag brjod par bya ste/ rig sngags 'dis bdag 'byor par gyur cig /ta t+ya thA/ ni mi ni min d+ha re/ te mi ni min d+ha re/ ti mi ti ming ga li/ trai lo ka a
163b1(mdo sde): ba lo ka ni/ tri shu la d+ha ra Na/ a ku phi ni/ kri mI kri ti/ ki li ki li/ kud to kud to/ kud to kud si/ kurti ku pi ti/ bdag dang sems can thams cad lag na rdo rje dang lhan cig tu 'jigs pa thams cad dang / nad thams cad dang / dug thams cad dang /
163b2(mdo sde): rims thams cad dang / gdon thams cad dang / gdug pas zin pa thams cad dang / chom rkun thams cad dang / mi dang / mi ma yin pa thams cad dang / 'jigs pa dang / gnod pa dang / nad 'go ba thams cad dang / 'thab pa dang / rnyog pa dang / sdig pa dang /
163b3(mdo sde): rtsod pa dang / 'gyed pa dang / mtshang 'dru ba thams cad dang / lus dang / ngag dang / yid kyis ngan par spyad pa thams cad dang / thams cad du 'jigs pa thams cad las srungs shig /srungs shig /ta t+ya thA/ hi li mi li/ tsi li/ i li/ mi li/ pi sha tsi pA r+Na sha
163b4(mdo sde): ba ri tsi li tsi li swA hA/ bcom ldan 'das kyis de skad ces bka' stsal nas/ dge slong de dag dang / thams cad dang ldan pa'i 'khor de dag dang / lha dang / mi dang / lha ma yin dang / nam mkha' lding dang / dri za dang / mi'am ci dang / lto 'phye chen po dang / gnod
163b5(mdo sde): sbyin chen po dang / srin po dang / dang / sha za dang bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags pa mtshan mo bzang po zhes bya ba'i mdo rdzogs so// //
163b6(mdo sde): @##/ /rgya gar skad du/ ta mo ba na mu kha nA ma sU tra/ bod skad du/ mun gyi nags tshal gyi sgo zhes bya ba'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan du yod
163b7(mdo sde): pa na rgyal bu rgyal byed kyi tshal mgon med zas sbyin gyi kun dga' ra ba na bzhugs te/ de nas de'i tshe ngam grog gsum po zhes bya ba'i ljongs kyi skye bo dag gi nang nas ri khrod kyi grong zhig na/ bram ze la ba can zhes bya ba spun bu 'dod pa'i phyir bram ze'i rdo leb la dka' thub byed de/
164a1(mdo sde): lha stong phrag brgya la bu slong zhing gsol ba 'debs pa dang la ba can la bu btsas pa ni ming rab mthong zhes btags so/ /nu bo la btsas pa ni dga' bo zhes btags so/ /gang gi nyin mo rab mthong btsas pa de'i nyin mo bram ze lnga brgya la bu lnga brgya btsas te/ de
164a2(mdo sde): dag rim bzhin du bu cher skyes pa dang / rab mthong la sogs pa lnga brgya lhan cig tu rig pa dag slob pa na/ rab mthong la sogs pa rig pa'i gnas thams cad kyi pha rol tu son cing thams cad rdzogs par yang dag par byang bar gyur la/ bsod nams kyi tshogs yang
164a3(mdo sde): dag pa las byung ba'i spyod pa mtshungs pa med pa stong phrag brgya snyed thob ste/ dbang byed pa gang gi dus su bram ze ma Na ba gcig yul dbus nas 'ongs te phyin nas phrad pa dang / de la gsong por smras te gtam dag kyang byas nas nges par gang nas 'ongs pa yin zhes dris
164a4(mdo sde): pa dang / des smras pa yul dbus nas 'ongs pa yin te de yang grong khyer chen po drug go/ /de'i nang dag na tshad ma drug la mkhas shing ltas kyi bya ba drug la thogs pa med par brjod nus pa'i ston pa bco brgyad yod de de na chu klung yang 'bab bo/ /de ma yin pa bsod
164a5(mdo sde): nams chen po dang ldan pa/ dge zhing shis pa/ 'jig rten thams cad mkhyen pa/ sangs rgyas bcom ldan 'das kyang de na'o zhes byas pa dang / rab mthong gis sgra de thos pa dang / ba spu langs yid g.yos rab tu dga' ste der 'gro'o snyam nas/ pha'i gan du song ste
164a6(mdo sde): phyin nas yab bdag ni yul dbus su mchi'o/ /de nas mu stegs pa dag las rgyal bar bgyi'o/ /mkhas par bgrangs pa dag dang nges par lhan cig smra bar bgyi'o zhes gsol pa dang / phas de ltar gnang ngo / /de nas bsod nams chen po sbyin pas dbang
164a7(mdo sde): phyug chen po dang ldan pa/ sems can thams cad la gtong ba chen po can de lha dag gis bsrungs pa zhig pas lha dag nye bar 'ong zhing sngon du 'gro ste/ rab mthong chen po la mchod pa byos shig dang / phan yon mang po dag gi 'bras bu chen po 'byung bar 'gyur ro/ /
164b1(mdo sde): zhes sgra sgrogs shing song ba dang / rim gyis lha dang mis mchod pa byas shing mnyan yod du phyin no/ /de nas lam gyis dub pa rta bstis te bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ phyogs gcig tu
164b2(mdo sde): 'khod do/ /de nas bcom ldan 'das kyis de dag la chos bstan pa mdzad de/ de'i 'khor lnga brgya po dag lta ba mchog tu 'dzin pa bshig bcom ste/ bden pa mthong ste de nyid du rab tu byung dge slong gi dngos po bzung ste/ nyon mongs pa thams cad bcom nas dgra
164b3(mdo sde): bcom pa mngon du byas te dga' bo ni ma gtogs so/ /skye bo mang po kun gyis kyang chos khong du chud do/ /ston pa chen po rab mthong lta ba'i phyir lha la sogs pa dag kyang 'ongs te der phyin pa dang / bcom ldan 'das kyis dge slong rnams la bka' stsal pa/ dge slong
164b4(mdo sde): dag dge slong rab mthong 'di ni nga'i dge slong dang dge slong dag gi nyan thos dag la ji ltar lha dang mi mchod pa byed pa de dag gi nang na lha dang mis mchod par bya ba'i mchog ni dge slong rab mthong yin no zhes bcom ldan 'das kyis bka' stsal to/ /de nas dus de nyid du mi
164b5(mdo sde): mjed kyi bdag po tshangs pa dang / lha rnams kyi dbang po brgya byin dang / 'jig rten skyong ba bzhi dang / gnod sbyin gyi sde dpon chen po nyi shu rtsa brgyad dang / dri za'i rgyal po dang / grul bum gyi sde dpon chen po la sogs pa rang rang gi gnas nas song ste/ tshe dang ldan pa
164b6(mdo sde): rab mthong chen po ga la ba der song ste phyin nas phyogs gcig tu 'khod de mngon du phyogs thal mo sbyar te 'di skad ces smras so/ /kye btsun pa rab mthong chen po sngon gyi bcom ldan 'das yang dag par rdzogs pa'i sangs rgyas gshegs shing bzhugs pa'i gnas rang sangs
164b7(mdo sde): rgyas kyi bzhugs gnas/ 'dod chags dang bral ba dag gis gnas par bya ba drang srong gi gnas su gyur/ de kho na nyid nges par mkhyen nas 'das pa'i bskal pa dgu bcu rtsa gcig na yang dag par rdzogs pa'i sangs rgyas rnam par gzigs zhes bya ba 'jig rten du byung ste/
165a1(mdo sde): de'i tshe dge slong gsal ba zhes bya ba lha dang mis mchod pa'i mchog tu gyur pa de'i gnas kyang 'di lags te/ yul dbus las byang phyogs kyi sa mtshams kyi ri dung gi lte ba zhes bya ba ni ri de la rtswa'i rigs dung gi lte ba 'dra ba skye bas dung gi lte ba'i ri zhes bya bar
165a2(mdo sde): btags par gyur/ ri de dang nye ba na nags shig na klu mo e ni zhes bya ba gnas pas ai ni'i nags zhes bya bar btags par gyur/ de na phug cig yod pa dang nye bar shing pa ti li zhes bya ba skye bas pa ti li'i phug ces btags par gyur pa de nyid du bcom ldan 'das yang
165a3(mdo sde): dag par rdzogs pa'i sangs rgyas rnam par gzigs zhes bya ba/ 'khor dgra bcom pa brgyad khri dang gshegs shing thabs cig tu bzhugs par gyur/ dge slong gsal ba yang de nyid na'o/ /de nas bcom ldan 'das 'khor dang bcas pa dag kyang rim pa bzhin du mya ngan
165a4(mdo sde): las 'das/ bstan pa nub nas rang sangs rgyas bdun khri dag mngon par shes pa drug dang ldan pa dag mnyam du byung ste gshegs shing bzhugs par gyur/ rang sangs rgyas de dag kyang mya ngan las 'das nas drang srong drug khri mngon par shes pa lnga dang ldan pa dag kyang de
165a5(mdo sde): nyid du gnas par gyur to/ /btsun pa rab mthong chen po de nas yang bskal pa drug cu rtsa gcig na bcom ldan 'das yang dag par rdzogs pa'i sangs rgyas gtsug tor can zhes bya ba 'jig rten du byung ste/ de'i dge slong rab gsal zhes bya ba lha dang mis mchod pa'i
165a6(mdo sde): mchog tu gyur pa yang de nyid na'o/ /mtshams kyi ri de nyid la rtswa'i rigs ro hi tI zhes bya ba skye bas ro hi tI'i ri zhes bya bar btags par gyur/ klu mo gos med ces bya ba gnas pas gos med kyi nags zhes bya bar btags par gyur/ shing shir sha skye bas shing shir sha'i
165a7(mdo sde): phug ces btags par gyur/ yang dag par rdzogs pa'i sangs rgyas gtsug tor can 'khor dgra bcom pa bdun khri dang yang der gshegs shing thabs cig tu bzhugs par gyur/ de dag kyang mya ngan las 'das bstan pa nub nas/ rang sangs rgyas drug khri yang der
165b1(mdo sde): gshegs shing bzhugs par gyur/ rang sangs rgyas de dag kyang mya ngan las 'das nas drang srong lnga khri yang mngon par shes pa lnga dang ldan pa de 'di nyid na gnas par gyur to/ /btsun pa rab mthong chen po de nas yang bskal pa sum cu rtsa gcig na yang dag par
165b2(mdo sde): rdzogs pa'i sangs rgyas thams cad skyob ces bya ba 'jig rten du byung ste/ de'i dge slong chos gsal zhes bya ba lha dang mis mchod pa'i mchog tu gyur pa yang de nyid na'o/ /mtshams kyi ri de la rtswa rigs b+ha sa b+ha sa zhes bya ba skye bas b+ha sa b+ha'i ri zhes btags par gyur/
165b3(mdo sde): klu mo brag ces bya ba gnas pas brag gi nags zhes btags par gyur/ shing a shwad tha skye bas a shwad tha'i phug ces btags par gyur/ yang dag par rdzogs pa'i sangs rgyas thams cad skyob 'khor dgra bcom pa drug khri dang de nyid du gshegs shing
165b4(mdo sde): thabs cig tu bzhugs par gyur/ de dag mya ngan las 'das bstan pa nub nas rang sangs rgyas lnga khri yang gshegs shing bzhugs par gyur/ rang sangs rgyas de dag kyang mya ngan las 'das nas drang srong mngon par shes pa lnga dang ldan pa bzhi khri yang gnas par
165b5(mdo sde): gyur to/ /'dir ni btsun pa rab mthong chen po sngon byung ba bskal pa bzang po 'di nyid la skye dgu'i tshe lo bzhi khri thub pa na/ yang dag par rdzogs pa'i sangs rgyas log par dad sel zhes bya ba 'jig rten du byung ste/ de'i dge slong chos ldan zhes bya ba lha dang mis
165b6(mdo sde): mchod pa'i mchog tu gyur pa yang de nyid na'o/ /mtshams kyi ri'i rtswa'i rigs kau shi ka zhes bya ba skye bas kau shi ka'i ri zhes btags par gyur/ sprin ces bya ba'i klu mo gcig gnas pas sprin gyi nags zhes btags par gyur/ shing u dum ba ra skye bas u dum
165b7(mdo sde): pA ra'i phug ces btags par gyur/ yang dag par rdzogs pa'i sangs rgyas log par dad sel 'khor dgra bcom pa lnga khri dang thabs cig tu gshegs shing zhugs par gyur/ de dag kyang mya ngan las 'das nas mngon par shes pa lnga dang ldan pa drang srong sum
166a1(mdo sde): khri yang de na gnas par gyur to/ /'dir ni btsun pa rab mthong chen po sngon byung ba bskal pa bzang po 'di nyid la skye dgu'i tshe lo sum khri thub pa na yang dag par rdzogs pa'i sangs rgyas gser thub ces bya ba 'jig rten du byung ste/ de'i dge slong
166a2(mdo sde): chos 'phags zhes bya ba lha dang mis mchod pa'i mchog tu gyur pa yang de nyid na'o/ /mtshams kyi ri de la rtswa'i rigs kha dog ljang lo can zhes bya ba skye bas kha dog ljang lo ri zhes btags par gyur/ thig le zhes bya ba'i klu mo gnas pas thig le'i nags zhes btags par
166a3(mdo sde): gyur/ shing ka pi ta skye bas ka pi ta'i phug ces btags par gyur/ yang dag par rdzogs pa'i sangs rgyas gser thub 'khor dgra bcom pa bzhi khri dang gshegs shing thabs cig tu bzhugs par gyur/ de dag kyang mya ngan las 'das bstan pa nub nas/ rang
166a4(mdo sde): sangs rgyas sum khri yang gshegs shing bzhugs par gyur/ rang sangs rgyas de dag kyang mya ngan las 'das nas mngon par shes pa lnga dang ldan pa drang srong nyi khri yang de nyid na gnas par gyur to/ /'dir ni btsun pa rab mthong chen po sngon byung ba bskal pa bzang po 'di nyid
166a5(mdo sde): la skye dgu'i tshe lo nyi khri thub pa na yang dag par rdzogs pa'i sangs rgyas 'od srung zhes bya ba 'jig rten du byung ste/ de'i dge slong she Do ka zhes bya ba lha dang mis mchod pa'i mchog tu gyur pa yang de nyid na'o/ /mtshams kyi ri la rtswa'i rigs zla ba zhes bya ba skye bas zla ba'i ri
166a6(mdo sde): zhes btags par gyur/ klu mo rgyal ba zhes bya ba gnas pas rgyal ba'i nags zhes bya bar btags par gyur/ shing 'dzam bu zhes bya ba skye bas 'dzam bu'i phug ces btags par gyur/ yang dag par rdzogs pa'i sangs rgyas 'od srung 'khor dgra bcom pa nyi
166a7(mdo sde): khri dang gshegs shing thabs cig tu bzhugs par gyur/ de dag kyang mya ngan las 'das bstan pa nub nas/ rang sangs rgyas khri lnga stong gshegs shing bzhugs par gyur/ rang sangs rgyas de dag kyang mya ngan las 'das nas mngon par shes pa lnga dang ldan pa drang
166b1(mdo sde): srong khri gnas par gyur to/ /'dir ni btsun pa rab mthong chen po bskal pa bzang po 'di nyid la skye dgu'i tshe lo brgya thub pa na yang dag par rdzogs pa'i sangs rgyas shAkya thub pa 'jig rten du byung ste/ 'phags pa rab mthong chen po khyod lha dang mis mchod pa'i mchog tu
166b2(mdo sde): gyur pa yang 'di nyid na'o/ /mtshams kyi ri la rtswa'i rigs u shi sha skye bas u shi'i ri zhes btags par gyur/ klu mo ta ma zhes bya ba gnas pas ta ma'i nags tshal zhes btags par gyur/ shing a mra skye bas a mra'i phug ces da ltar btags pa yin te/ btsun
166b3(mdo sde): pa rab mthong chen po u shi sha'i ri brag 'di nyid du thugs brtse bar dgongs te bzhugs pa ni legs so/ /de nas yang tshangs pa dang / lha'i dbang po brgya byin dang / 'jig rten skyong ba dag gis gnas brtan chen po'i rkang pa la phyag 'tshal te thal mo sbyar ba byas nas
166b4(mdo sde): rab tu gus pas 'di skad ces smras so/ /thugs brtse ba can nags 'di ni gshegs shing bzhugs pa'i gnas yin te/ bdag cag kyang nye gnas bgyid la gzhan dag kyang gzung du gsol/ de ni snyan par grags shing legs te chu ni gzigs par dbyung bar 'tshal
166b5(mdo sde): lo zhes gsol ba btab po/ /gzhan yang gnod sbyin gyi sde dpon brgyad po 'di dag ste/ sing ga la zhes bya ba dang / chos skyong zhes bya ba dang / don grub ces bya ba dang / gzhan las rgyal zhes bya ba dang / glang rna zhes bya ba dang / dbyig rna ba zhes bya ba dang / chos
166b6(mdo sde): ldan zhes bya ba dang / chos 'phags zhes bya bas kyang gnas brtan chen po'i rkang pa la phyag 'tshal te thal mo sbyar nas rab tu gus pas 'di skad ces smras so/ /thugs brtse ba can nags de ni gshegs shing bzhugs pa'i gnas yin te bdag cag kyang nye gnas bgyid la
166b7(mdo sde): gzhan dag kyang gzung du gsol/ de ni snyan par grags shing legs te chu ni gzigs par dbyung bar 'tshal lo zhes gsol ba btab/ /gzhan yang gnod sbyin ma chen mo brgyad 'di dag ste/ a shi Di zhes bya ba dang / bu zhes bya ba dang / 'phyang ma zhes bya ba dang /
167a1(mdo sde): rab tu 'phyang ma dang / drag mo zhes bya ba dang / gtum mo zhes bya ba dang / mdung thung 'dzin ces bya ba dang / bar snang ma zhes bya bas kyang gnas brtan chen po'i rkang pa la phyag 'tshal te thal mo sbyar ba byas nas rab tu gus pas 'di skad ces smras so/ /
167a2(mdo sde): thugs brtse ba can nags de ni gshegs shing bzhugs pa'i gnas yin te/ bdag cag kyang nye gnas bgyid la gzhan dag kyang gzung du gsol/ de ni snyan par grags shing legs te chu ni gzigs par dbyung bar 'tshal lo zhes gsol ba btab po/ /de bzhin
167a3(mdo sde): du gzhan yang klu chen po brgyad po 'di dag ste/ ser skya zhes bya ba dang / dri ma zhes bya ba dang / chu ldan zhes bya ba dang / drag shul zhes bya ba dang / lha'i bang rim zhes bya ba dang / bum pa'i bang rim zhes bya ba dang / nye ba'i klu zhes bya ba dang / o Da su ta zhes bya
167a4(mdo sde): bas kyang gnas brtan chen po'i rkang pa la phyag 'tshal te/ thal mo sbyar ba byas nas rab tu gus pas 'di skad ces smras so/ /thugs brtse ba can nags de ni gshegs shing bzhugs pa'i gnas yin te/ bdag cag kyang nye gnas bgyid la gzhan dag kyang gzung du
167a5(mdo sde): gsol/ de ni snyan par grags shing legs te/ chu ni gzigs par dbyung bar 'tshal lo zhes gsol ba btab po/ /gzhan yang klu mo brgyad po 'di dag ste/ /mun zhes bya ba dang / 'gro 'dod ces bya ba dang / mthong mo zhes bya ba dang / grang mo zhes bya ba dang / khur
167a6(mdo sde): drang mo zhes bya ba dang / lab 'thor ma zhes bya ba dang / sna tshogs sde zhes bya ba dang / dri za mo zhes bya ba dag gis kyang gnas brtan chen po'i rkang pa la phyag 'tshal te/ thal mo sbyar ba byas nas rab tu gus pas 'di skad ces smras so/ /thugs brtse ba can nags de
167a7(mdo sde): ni gshegs shing bzhugs pa'i gnas yin te/ bdag cag kyang nye gnas bgyid la gzhan dag kyang gzung du gsol/ de ni snyan par grags shing legs te chu ni gzigs par dbyung bar 'tshal lo zhes gsol ba btab pa dang / tshe dang ldan pa rab mthong chen pos cang mi smra bar
167b1(mdo sde): dang du blangs so/ /lha dang / lha ma yin dang / nam mkha' lding dang / mi 'am ci dang / dri za dang / lto 'phye chen po la sogs pa de dag gis tshe dang ldan pa rab mthong chen pos cang mi smra bas dang du blangs par rig nas dga' mgu yi rangs par gyur to/ /de nas tshe
167b2(mdo sde): dang ldan pa rab mthong chen pos ston pa'i zhal du lta ba mthong nas ta ma sa'i nags su song ste/ phyin nas bla gab med par 'greng ste gaN DI brdungs te gaN DI'i sgra des 'dzam bu'i gling khyab par sgra grags par gyur pa na dge slong dag gis sgra thos te sems pa la zhugs pa dang /
167b3(mdo sde): sgra 'di ni mun gyi nags nas byung ngo snyam mo/ /de yang sngon gyi yang dag par rdzogs pa'i sangs rgyas dag gi bzhugs gnas/ rang sangs rgyas rnams kyis gnas bcas pa/ 'dod chags dang bral ba dag dang drang srong dag gi gnas su gyur pa yin la da ltar yang de kho na
167b4(mdo sde): btsun pa rab mthong chen po yin par go zhing shes nas mthong ste/ dgra bcom pa khri brgyad stong snyed kyis mun gyi nags su phyin te dbyar gyi gnas pa yang bcas/ tshangs pa lha'i dbang po dang / 'jig rten skyong ba de dag gis de bzhin gshegs pa'i dbu skra dang sen mo khyer te/
167b5(mdo sde): 'ongs nas dbu skra dang sen mo'i mchod rten zhig bzhengs su gsol/ gtsug lag khang zhig kyang brtsigs/ rdo rje'i gtsug lag khang du mtshan gsol/ mi mjed kyi bdag po tshangs pa dang / 'jig rten skyong ba bzhes kyang so so nas gtsug lag khang re re bzhengs su gsol/
167b6(mdo sde): lo dang po la lha rnams kyis gnas bcas/ lha'i dbang po brgya byin gyis rang gi lag nas lo gcig gi chos gos la sogs pa yo byad kyi rin sbyar/ lha'i bu mo bde sogs kyis dge slong re re zhing ras yug re re chos gos kyi rgyu yang phul/ de nas tshe dang ldan pa rab mthong
167b7(mdo sde): chen po gnas khang du lha'i 'khor gyis bskor te gnas bcas pa na 'di skad ces smras so/ /gnas bcas pa 'di yun ring gnas bcas par 'gyur ba'i phyir lha dang mi'i grong khyer gnas bca' ba'i phyir rgyal rigs rtsub po zhes bya ba la sogs pa'i mi rnams la chos bstan pas
168a1(mdo sde): yid rab tu dga' zhing dad par gyur te/ rgyal po chen po rtsub pos dkon mchog gsum la skyabs su 'gro ba byas gzhan dag kyang dad par gyur te/ phug lnga brgya'i las kyang byas/ drang srong mngon par shes pa lnga dang ldan pa lnga brgya yang rab tu
168a2(mdo sde): byung ste/ dgra bcom pa mngon du byas/ gnas de na bram ze smra ba la mkhas pa cig yod pa de las rgyal bar gyur te btul nas rab tu byung ste/ des kyang dgra bcom pa mngon du byas te/ ta ma sa'i nags na tshe dang ldan pa rab mthong chen po la sogs pa dgra bcom pa
168a3(mdo sde): khri brgyad snyed gnas bcas so zhes/ rgyal po'i pho brang 'khor dang grong khyer dang / grong khyer kun tu grags par gyur/ rgyal po rtsub po la sogs pa mi rnams ni 'phags pa'i dge 'dun gyi slad du nyin re bzhin du dar ba 'bul mi ma yin pa dag ni de bzhin du zhun mar 'bul bar byed/
168a4(mdo sde): gzhan yang dga' ba dang / dang bas mgu zhing rangs pas legs par las dang bya ba yang byed do/ /de bzhin du klu dag gis dga' ba dang mgu bas tha dad pa'i bye brag brgyad kyi bza' ba dang / bca' ba sbyar ba phul lo/ /gzhan yang 'di ltar skye dgu'i lus can sems
168a5(mdo sde): bskyed pa 'di lta ste/ blon po dang rgyal rigs spyir 'dus te/ kun dga' ra ba zhig kyang byas te/ de dag tu me tog gi shing dang / 'bras bu'i shing mdzes pa 'di dag ste/ a mra'i shing dang / pa ti'i shing dang / seng ldeng gi shing dang / n+ya gro d+ha'i shing dang / a shwad
168a6(mdo sde): tha'i shing dang / 'bras bu gsum gyi shing dang / me tog tsam pa ka'i shing dang / u du ka'i shing dang / ma du ka'i shing dang / bil ba'i shing dang / 'bra ho'i shing dang / 'dzam bu'i shing dang / du na'i shing dang / chu shing la sogs pa dang / me tog ma li ka dang / kun da
168a7(mdo sde): dang / dza hi ka la sogs pa mdzes pa sna tshogs dge slong bde bar gnas pa dge ba'i phyogs byed pa dang 'thun pa zhig kyang byas te dge 'dun la phul lo/ /de nas dge slong dag the tshom skyes nas the tshom thams cad gcod pa sangs rgyas bcom ldan 'das la zhus pa/ btsun pa tshe
168b1(mdo sde): dang ldan pa rab mthong gis las ci bgyis na las gang yang rnam par smin pa phyug cing nor mang la longs spyod dang ldan pa'i rigs su skyes/ gzugs mdzes shing lha dang mis mchod pa'i mchog tu gyur/ bsod nams chen po dang ldan pa shes par 'tshal lags so zhes zhus
168b2(mdo sde): pa dang / bcom ldan 'das kyis bka' stsal pa/ dge slong dag 'das pa'i bskal pa dgu bcu rtsa gcig na yang dag par rdzogs pa'i sangs rgyas rnam par gzigs zhes bya ba rig pa dang zhabs su ldan pa/ bde bar gshegs pa/ 'jig rten mkhyen pa/ skyes
168b3(mdo sde): bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'jig rten du byung ste/ rgyal po gnyen ldan gyi khab na bzhugs te/ dus de'i tshe zhal zhal mkhan gyi rigs las phyug pa ga ge mo zhes bya ba zhig gis rnam par
168b4(mdo sde): gzigs kyi slad du gtsug lag khang brtsigs te/ me tog dang 'bras bu'i shing legs par btsugs te/ kun tu dri bsung gi ngad dang ldan pa 'byung bar 'gyur te phul/ ston pa de nyid kyi bstan pa la yang rab tu byung / yang dag par rdzogs pa'i sangs rgyas rnam
168b5(mdo sde): par gzigs mya ngan las 'das nas sku gdung gi mchod rten gyi rmang gi 'og tu rin po che'i rdo ring cig bsgreng ngo / /zhal zhal mkhan gyi rigs las rab tu byung ba de'i 'khor mang po yang rjes su yi rang zhing mos par gyur te/ khyed ston pa la mos par gyur pa de bzhin du
168b6(mdo sde): bdag cag kyang dad cing mos par bgyid de/ ston pa'i bka' bzhin du bgyid cing mnyes par bgyid la mi mnyes par ma gyur cig ces smon lam btab bo/ /dge slong dag ji snyam du sems de'i tshe de'i dus na zhal zhal mkhan gang yin pa de ni tshe dang ldan pa rab mthong chen po nyid
168b7(mdo sde): yin la/ skye dgu'i lus can de dag ni da ltar gyi lha dang mi 'di dag yin te da ltar yang 'dul bar byed pa yin no/ /gzhan yang bcom ldan 'das 'od srung gi bstan pa la rab tu byung ste/ de'i mkhan po ni lha dang mis mchod pa'i mchog tu gyur pa yin te ji ltar bdag gi mkhan
169a1(mdo sde): po lha dang mis mchod pa'i mchog tu gyur pa de bzhin du bdag kyang yang dag par rdzogs pa'i sangs rgyas shAkya thub pa'i bstan pa la lha dang mis mchod pa'i mchog tu gyur cig ces smon lam btab bo/ /des na da ltar lha dang mis mchod pa'i mchog tu
169a2(mdo sde): gyur pa yin no/ /de lta bas na dge slong dag gcig tu gnag pa'i las ni rnam par smin pa yang gcig tu gnag go/ /rab tu dkar ba las ni dkar ba'o/ /'dres pa la ni 'dres pa'o/ /de bas na dge slong dag rab tu gnag pa dang 'dres ma dag ni spongs shig /
169a3(mdo sde): rab tu dkar ba dag la spyad par bya ste/ dge slong dag de bzhin du bslab par gyis shig /bcom ldan 'das kyis de skad ces bka' stsal pa dang / dge slong de dag bcom ldan 'das kyis bshad pa yid la byed de mngon par dga'o/ /mun gyi nags tshal gyi sgo zhes
169a4(mdo sde): bya ba'i mdo rdzogs so/ / //byang phyogs rgyud kyi phreng ba'i mdo khri pa'i nang nas yul za len dra'i byang phyogs kyi mtshams kyi ri/ u shi ri'i bsngags pa'o// @##/ /rgya gar skad du/ pi tr-i mA tr-i sU tra/
169a5(mdo sde): bod skad du/ /pha ma'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das nyan thos kyi dge 'dun dang bcas pa mnyan du yod pa na rgyal bu rgyal byed kyi tshal khyim bdag
169a6(mdo sde): mgon med zas sbyin gyi kun dga' ra ba na bzhugs so/ /der bcom ldan 'das kyis bka' stsal pa/ dge slong dag khyim gang dag na/ pha ma gnyis la legs par ri mo byed pa dang / legs par g.yog byed pa'i khyim de dag ni tshangs pa dang ldan pa yin no/ /de ci'i
169a7(mdo sde): phyir zhe na/ dge slong dag rigs kyi bu'i pha ma gnyis ni rigs pa'i sgo nas tshangs pa dang 'dra ba'i phyir ro/ /dge slong dag khyim gang dag na pha ma gnyis la legs par ri mo byed pa dang / legs par mchod pa byed pa dang / legs par g.yog byed pa'i khyim de dag ni slob
169b1(mdo sde): dpon dang ldan pa yin no/ /de ci'i phyir zhe na/ dge slong dag rigs kyi bu'i pha ma gnyis ni rigs pa'i sgo nas slob dpon dang 'dra ba yin pa'i phyir ro/ /dge slong dag khyim gang dag na pha ma gnyis la legs par ri mor byed pa dang / legs par mchod pa byed pa dang /
169b2(mdo sde): legs par g.yog byed pa'i khyim de dag ni kun tu sbyin pa'i 'os su gyur pa dang ldan pa yin no/ /de ci'i phyir zhe na/ dge slong dag rigs kyi bu'i pha ma gnyis ni rigs pa'i sgo nas kun tu sbyin pa'i 'os su gyur pa yin pa'i phyir ro/ /dge slong dag khyim gang dag na
169b3(mdo sde): pha ma gnyis la legs par ri mo byed pa dang / legs par mchod pa byed pa dang / legs par g.yog byed pa'i khyim de dag ni mi dang ldan pa yin no/ /de ci'i phyir zhe na/ dge slong dag rigs kyi bu'i pha ma gnyis ni rigs pa'i sgo nas mi dang 'dra ba'i phyir ro/ /
169b4(mdo sde): dge slong dag khyim gang dag na pha ma gnyis la legs par ri mo byed pa dang / legs par mchod pa byed pa dang / legs par g.yog byed pa'i khyim de dag ni lha dang ldan pa yin no/ /dge slong dag rigs kyi bu'i pha ma gnyis ni rigs pa'i sgo nas lha dang 'dra ba'i
169b5(mdo sde): phyir ro/ /bcom ldan 'das kyis de skad ces bka' stsal te/ bde bar gshegs pas de skad gsungs nas ston pas gzhan yang 'di skad ces bka' stsal to/ /pha ma gnyis ni tshangs pa ste/ /de bzhin dang po slob dpon yin/ /bu yi kun sbyin 'os gyur pa/ /mi yang
169b6(mdo sde): yin la lha yang yin/ /de phyir de gnyis phyag gi gnas/ /dril ba dang ni khrus rnams dang / /rkang pa dag kyang bsku ba dang / /yang na zas dang skom rnams dang / /gos dang mal stan rnams kyis/ /mkhas pa dag gis bkur sti bya/ /pha ma dag la bkur byas pa/ /des na mkhas pa de
169b7(mdo sde): dag ni/ /'dir yang smad pa med 'gyur la/ /shi na'ang mtho ris 'gro bar 'gyur/ /bcom ldan 'das kyis de skad ces bka' stsal nas/ dge slong de dag yi rangs te/ bcom ldan 'das kyis gsungs pa la mngon par bstod do/ /pha ma'i mdo rdzogs so// //
170a1(mdo sde): @##/ /rgya gar skad du/ ar+ya tsa tUHsat+ya sU tra/ /bod skad du/ 'phags pa bden pa bzhi'i mdo/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das dmar bu can gyi grong khyer dang
170a2(mdo sde): rgyal po'i khab kyi bar gyi dbus na rgyal po'i gnas 'od ma'i dbyug pa can nub mo nye bar rten cing dge slong gi dge 'dun chen po dang thabs cig tu bzhugs so/ /de nas bcom ldan 'das kyis dge slong rnams la bka' stsal pa/ dge slong dag nga dang khyed cag kho nas 'phags
170a3(mdo sde): pa'i bden pa bzhi po de dag ma shes ma mthong / khong du ma chud/ so sor ma rtogs pas lam ring po 'dir rgyug cing 'khor bar gyur to/ /bzhi po de gang zhe na/ nga dang khyed cag kho nas sdug bsngal 'phags pa'i bden pa ma shes ma mthong / khong du ma chud so sor ma
170a4(mdo sde): rtogs pas lam ring po 'dir rgyug cing 'khor bar gyur to/ /nga dang khyed cag kho nas sdug bsngal kun 'byung 'phags pa'i bden pa ma shes ma mthong / khong du ma chud/ so sor ma rtogs pas lam ring po 'dir rgyug cing 'khor bar gyur to/ /nga dang khyed cag kho
170a5(mdo sde): nas sdug bsngal 'gog pa 'phags pa'i bden pa ma shes ma mthong / khong du ma chud/ so sor ma rtogs pas lam ring po 'dir rgyug cing 'khor bar gyur to/ /nga dang khyed cag kho nas sdug bsngal 'gog par 'gro ba'i lam 'phags pa'i bden pa ma shes ma mthong /
170a6(mdo sde): khong du ma chud/ so sor ma rtogs pas lam ring po 'dir rgyug cing 'khor bar gyur to/ /dge slong dag ngas sdug bsngal 'phags pa'i bden pa rjes su rtogs shing so sor rtogs te srid pa'i sred pa bcad pas 'khor ba'i skye ba zad de da ni srid pa gzhan med do/ /ngas
170a7(mdo sde): sdug bsngal kun 'byung 'phags pa'i bden pa rjes su rtogs shing so sor rtogs te/ srid pa'i sred pa de bcad pas 'khor ba'i skye ba zad de/ da ni srid pa gzhan med do/ /ngas sdug bsngal 'gog pa 'phags pa'i bden pa rjes su rtogs shing so sor rtogs te/ /srid
170b1(mdo sde): pa'i sred pa de bcad pas 'khor ba'i skye ba zad de/ da ni srid pa gzhan med do/ /ngas sdug bsngal 'gog par 'gro ba'i lam 'phags pa'i bden pa rjes su rtogs shing so sor rtogs te/ srid pa'i sred pa de bcad pas 'khor ba'i skye ba zad de/ da ni srid pa
170b2(mdo sde): gzhan med do/ /bcom ldan 'das kyis de skad ces bka' stsal te/ /bde bar gshegs pas de skad gsungs nas ston pas gzhan yang 'di skad ces bka' stsal to/ /nga dang khyed cag kho na yis/ /'phags pa'i bden pa bzhi po dag /ji lta ba bzhin ma mthong
170b3(mdo sde): bas/ /lam ring du ni 'khor bar gyur/ /bden pa de dag mthong nas ni/ /srid pa'i sred pa bcad nas su/ /'khor ba'i skye ba zad pas na/ /da ni srid pa gzhan med do/ /bcom ldan 'das kyis de skad ces bka' stsal pa dang / dge slong de dag yi rangs te/
170b4(mdo sde): bcom ldan 'das kyis gsungs pa la mngon par bstod do// //'phags pa bden pa bzhi'i mdo rdzogs so// //@##/ /rgya gar skad du/ a R+tha bi ni sh+tsa ya nA ma d+ha rma pa r+yA ya/ bod skad du/ don rnam par nges pa zhes
170b5(mdo sde): bya ba'i chos kyi rnam grangs/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na shar phyogs kyi kun dga' ra ba 'dzin gyi ma'i khang pa na dge slong stong nyis
170b6(mdo sde): brgya lnga bcu'i dge slong gi dge 'dun chen po dang / thabs cig tu bzhugs so/ /de nas bcom ldan 'das kyis sprin ltar zab cing snyan la rgya che ba'i tshangs pa'i dbyangs kyis dge slong rnams la bka' stsal pa/ dge slong dag khyed la chos bshad par bya ste/ tshangs
170b7(mdo sde): par spyod pa/ thog mar dge ba/ bar du dge ba/ tha mar dge ba/ don bzang po/ /tshig 'bru bzang po/ /ma 'dres pa/ yongs su rdzogs pa/ yongs su dag pa/ yongs su byang ba 'di lta ste/ don rnam par nges pa zhes bya ba'i chos kyi rnam grangs yang dag par
171a1(mdo sde): rab tu bshad par byas/ de legs par rab tu nyon la yid la zung shig dang bshad do/ /dge slong dag gis bcom ldan 'das legs so zhes gsol te/ bcom ldan 'das kyi ltar nyan pa dang / bcom ldan 'das kyis de dag la 'di skad ces
171a2(mdo sde): bka' stsal to/ /dge slong dag don rnam par nges pa zhes bya ba'i chos kyi rnam grangs de gang zhe na/ 'di lta ste/ phung po lnga dang / nye bar len pa'i phung po lnga dang / khams brgyad dang / skye mched bcu gnyis dang / rten cing 'brel par 'byung ba yan lag bcu
171a3(mdo sde): gnyis dang / 'phags pa'i bden pa bzhi dang / dbang po nyi shu rtsa gnyis dang / bsam gtan bzhi dang / tshangs pa'i gnas pa bzhi dang / lam bzhi dang / ting nge 'dzin bsgom pa bzhi dang / dran pa nye bar gzhag pa bzhi dang / yang dag par spong ba bzhi dang /
171a4(mdo sde): rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / dbugs rngub pa dang 'byung ba dran pa rnam pa bcu drug dang / rgyun du zhugs pa'i yan lag bzhi dang / de bzhin
171a5(mdo sde): gshegs pa'i stobs bcu dang / mi 'jigs pa bzhi dang / so so yang dag par rig pa bzhi dang / sangs rgyas kyi chos ma 'dres pa brgyad dang / skyes bu chen po'i mtshan sum cu rtsa gnyis dang / dpe byad bzang po brgyad cu ste/ dge slong dag 'di ni don rnam par nges
171a6(mdo sde): pa'i chos kyi rnam grangs mdor bstan pa'o/ /dge slong dag de la phung po lnga gang zhe na/ 'di lta ste/ gzugs kyi phung po dang / tshor ba'i phung po dang / 'du shes kyi phung po dang / 'du byed kyi phung po dang / rnam par shes pa'i phung po ste/ dge slong dag 'di dag ni phung po
171a7(mdo sde): lnga'o/ /dge slong dag de la nye bar len pa'i phung po lnga gang zhe na/ 'di lta ste/ gzugs nye bar len pa'i phung po dang / tshor ba nye bar len pa'i phung po dang / 'du shes nye bar len pa'i phung po dang / 'du byed nye bar len pa'i phung po dang / rnam par shes pa nye bar len pa'i
171b1(mdo sde): phung po ste/ dge slong dag 'di dag ni nye bar len pa'i phung po lnga'o/ /dge slong dag de la khams brgyad gang zhe na/ 'di lta ste/ mig gi khams dang / gzugs kyi khams dang / mig gi rnam par shes pa'i khams dang / rna ba'i khams dang / sgra'i khams
171b2(mdo sde): dang / rna ba'i rnam par shes pa'i khams dang / sna'i khams dang / dri'i khams dang / sna'i rnam par shes pa'i khams dang / lce'i khams dang / ro'i khams dang / lce'i rnam par shes pa'i khams dang / lus kyi khams dang / reg bya'i khams dang / lus
171b3(mdo sde): kyi rnam par shes pa'i khams dang / yid kyi khams dang / chos kyi khams dang / yid kyi rnam par shes pa'i khams te/ dge slong dag 'di dag ni khams brgyad ces bya'o/ /dge slong dag de la skye mched bcu gnyis gang zhe na/ 'di lta ste/ mig nang gi
171b4(mdo sde): skye mched dang / gzugs phyi'i skye mched dang / rna ba nang gi skye mched dang / sgra phyi'i skye mched dang / sna nang gi skye mched dang / dri phyi'i skye mched dang / lce nang gi skye mched dang / ro phyi'i skye mched dang / lus nang gi skye mched dang / reg bya phyi'i skye mched dang / yid nang
171b5(mdo sde): gi skye mched dang / chos phyi'i skye mched de/ /dge slong dag 'di dag ni skye mched bcu gnyis zhes bya'o/ /dge slong dag de la rten cing 'brel par 'byung ba yan lag bcu gnyis gang zhe na/ 'di lta ste/ ma rig pa'i rkyen gyis 'du byed rnams/ 'du byed kyi rkyen gyis
171b6(mdo sde): rnam par shes pa/ rnam par shes pa'i rkyen gyis ming dang gzugs/ ming dang gzugs kyi rkyen gyis skye mched drug /skye mched drug gi rkyen gyis reg pa/ reg pa'i rkyen gyis tshor ba/ tshor ba'i rkyen gyis sred pa/ sred pa'i rkyen gyis len pa/ len pa'i rkyen
171b7(mdo sde): gyis srid pa/ srid pa'i rkyen gyis skye ba/ skye ba'i rkyen gyis rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung bar 'gyur te/ de ltar sdug bsngal gyi phung po chen po 'di 'ba' zhig 'byung bar
172a1(mdo sde): 'gyur ro/ /ma rig pa 'gags pas 'du byed 'gag /'du byed 'gags pas rnam par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag /skye mched drug
172a2(mdo sde): 'gags pas reg pa 'gag / reg pa 'gags pas tshor ba 'gag /tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas skye ba 'gag /skye ba 'gags pas rga
172a3(mdo sde): shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'gag par 'gyur te/ de ltar sdug bsngal gyi phung po chen po 'di 'ba' zhig 'gag par 'gyur ro/ /de la ma rig pa gang zhe na/ 'di lta ste/ sngon gyi
172a4(mdo sde): mtha' mi shes pa dang / phyi ma'i mtha' mi shes pa dang / sngon dang phyi ma'i mtha' mi shes pa dang / nang mi shes pa dang / phyi mi shes pa dang / nang dang phyi mi shes pa dang / las mi shes pa dang / rnam par smin pa mi shes pa dang / las dang rnam par smin pa mi shes
172a5(mdo sde): pa dang / legs par byas pa'i las mi shes pa dang / nyes par byas pa'i las mi shes pa dang / legs par byas pa dang / nyes par byas pa'i las mi shes pa dang / rgyu mi shes pa dang / 'bras bu mi shes pa dang / rgyu dang 'bras bu mi shes pa dang / rgyu las byung ba'i
172a6(mdo sde): chos rnams mi shes pa dang / rten cing 'brel par 'byung ba'i chos rnams mi shes pa dang / sangs rgyas mi shes pa dang / chos mi shes pa dang / dge 'dun mi shes pa dang / sdug bsngal mi shes pa dang / kun 'byung ba mi shes pa dang / 'gog pa mi shes pa dang /
172a7(mdo sde): lam mi shes pa dang dge ba dang / mi dge ba'i chos rnams mi shes pa dang / kha na ma tho ba dang bcas pa dang / kha na ma tho ba med pa dang / bsten par bya ba dang / bsten par bya ba ma yin pa'i chos rnams mi shes pa dang / reg pa'i skye mched drug de dag yang dag pa
172b1(mdo sde): ji lta ba bzhin mi shes pa dang / mi mthong ba dang / khong du mi chud pa dang / mngon par mi rtog pa dang / mun pa dang / kun tu rmongs pa dang / ma rig pa'i mun pa ste/ 'di ni ma rig pa zhes bya'o/ /ma rig pa'i rkyen gyis 'du byed rnams zhes bya ba la 'du byed
172b2(mdo sde): rnams gang zhe na/ 'du byed gsum ste/ lus kyi 'du byed dang / ngag gi 'du byed dang / yid kyi 'du byed do/ /lus kyi 'du byed gang zhe na/ dbugs rngub pa dang / 'byung ba ste/ /lus 'di ni lus las byung ba/ lus la rten pa/ lus dang 'brel pa/ lus la
172b3(mdo sde): 'bebs pa/ 'jug pa ste/ de'i phyir dbugs rngub pa dang / 'byung ba dag lus kyi 'du byed rnams zhes bya'o/ /ngag gi 'du byed rnams gang zhe na/ rnam par brtags/ rnam par dpyad nas tshig smra'i/ rnam par ma brtags par ma yin/ rnam par ma dpyad par
172b4(mdo sde): yin te/ de'i phyir rnam par rtog pa dang / rnam par dpyod pa ni ngag gi 'du byed ces bya'o/ /yid kyi 'du byed rnams gang zhe na/ chags pa'i sems pa gang yin pa dang / zhe sdang gi sems pa gang yin pa dang / gti mug gi sems pa gang yin pa ste/ chos de
172b5(mdo sde): ni sems las byung ba/ sems la rten pa/ sems dang 'brel pa/ sems la rten nas 'jug pas de'i phyir sems pa ni yid kyi 'du byed ces bya ste/ dge slong dag 'di dag ni 'du byed rnams zhes bya'o/ /'du byed kyi rkyen gyis rnam par shes pa zhes bya ba la/
172b6(mdo sde): rnam par shes pa gang zhe na/ rnam par shes pa'i tshogs drug ste/ drug gang zhe na/ mig gi rnam par shes pa dang / rna ba'i rnam par shes pa dang / sna'i rnam par shes pa dang / lce'i rnam par shes pa dang / lus kyi rnam par shes pa dang / yid kyi rnam par
172b7(mdo sde): shes pa ste/ 'di dag ni rnam par shes pa'i tshogs drug go/ /rnam par shes pa'i rkyen gyis ming dang gzugs zhes bya ba de la/ ming dang gzugs gang zhe na/ ming ni gzugs can ma yin pa'i phung po bzhi ste/ tshor ba dang / 'du shes dang / 'du byed dang /
173a1(mdo sde): rnam par shes pa ste/ 'di ni ming ngo / /gzugs gang zhe na/ gzugs gang ci yang rung ste/ de thams cad 'byung ba chen po bzhi po dag ste/ sa'i khams dang / chu'i khams dang / me'i khams dang / rlung gi khams so/ /sa'i khams gang zhe
173a2(mdo sde): na/ gang lci ba dang / sra ba dang / rtsub pa'o/ /chu'i khams gang zhe na/ gang gsher ba dang / rlan pa'o/ /me'i khams gang zhe na/ gang tsha ba dang / yongs su smin par byed pa'o/ /rlung gi khams gang zhe na/ gang bskum pa dang / slong ba dang / yang zhing
173a3(mdo sde): g.yo ba'o/ /gzugs 'di dang / snga ma'i ming gnyis gcig tu bsdus te ming dang gzugs zhes bya'o/ /ming dang gzugs kyi rkyen gyis skye mched drug ces bya ba la/ skye mched drug gang zhe na/ mig gi skye mched dang / rna ba'i skye mched dang /
173a4(mdo sde): sna'i skye mched dang / lce'i skye mched dang / lus kyi skye mched dang / yid kyi skye mched de/ 'di ni skye mched drug ces bya'o/ /skye mched drug gi rkyen gyis reg pa zhes bya ba la/ reg pa gang zhe na/ reg pa'i tshogs drug ste/ drug gang zhe na/ mig gi 'dus te reg pa dang / rna ba dang /
173a5(mdo sde): sna dang / lce dang / lus dang / yid kyi 'dus te reg pa'o/ /reg pa'i rkyen gyis tshor ba zhes bya ba la/ tshor ba gang zhe na/ tshor ba'i tshogs drug ste/ drug gang zhe na/ mig gi 'dus te reg pa las byung ba'i tshor ba bde ba dang / sdug bsngal ba dang / sdug bsngal yang ma yin bde ba
173a6(mdo sde): yang ma yin pa dang / de bzhin du rna ba dang / sna dang / lce dang / lus dang / yid kyi 'dus te reg pa las byung ba'i tshor ba bde ba dang / sdug bsngal ba dang / sdug bsngal yang ma yin bde ba yang ma yin pa'o/ /tshor ba'i rkyen gyis sred pa zhes bya
173a7(mdo sde): ba la/ sred pa gang zhe na/ sred pa'i tshogs drug ste/ /drug gang zhe na/ gzugs la sred pa dang / sgra la sred pa dang / dri la sred pa dang / ro la sred pa dang / reg bya la sred pa dang / chos la sred pa'o/ /sred pa'i rkyen gyis len pa zhes bya ba la/ len pa gang zhe na/ len pa
173b1(mdo sde): bzhi ste/ bzhi gang zhe na/ 'dod pa'i len pa dang / lta ba'i len pa dang / tshul khrims dang brtul zhugs kyi len pa dang / bdag tu smra ba'i len pa'o/ /len pa'i rkyen gyis srid pa zhes bya ba la/ srid pa gang zhe na/ srid pa gsum mo/ /gsum gang zhe na/ 'di lta ste/
173b2(mdo sde): 'dod pa'i srid pa dang / gzugs kyi srid pa dang / gzugs med pa'i srid pa'o/ /de la 'dod pa'i srid pa gang zhe na/ 'og gi sems can dmyal ba chen po mnar med pa nas nye bar bzung ste gzhan 'phrul dbang byed kyi lha rnams kyi bar 'di ni 'dod pa'i srid pa zhes bya'o/ /
173b3(mdo sde): gzugs kyi srid pa gang zhe na/ tshangs ris kyi lha rnams nas nye bar bzung ste 'og min gyi lha rnams kyi bar 'di ni gzugs kyi srid pa zhes bya'o/ /gzugs med pa'i srid pa gang zhe na/ nam mkha' mtha' yas skye mched du nye bar 'gro ba'i lha rnams nas nye bar
173b4(mdo sde): bzung ste 'du shes med 'du shes med min skye mched du nye bar 'gro ba'i lha rnams kyi bar 'di ni gzugs med pa'i srid pa zhes bya'o/ /srid pa'i rkyen gyis skye ba zhes bya ba la/ skye ba gang zhe na/ gang sems can de dang de dag sems can gyi ris de dang de dag tu skye ba dang /
173b5(mdo sde): 'jug pa dang / rdzogs par skye ba dang / mngon par 'grub pa dang / phung po rnams 'byung ba dang / skye mched rnams rab tu thob pa dang / srog gi dbang po 'byung ba dang / ris 'thun pa dang phrad pa ste/ 'di ni skye ba zhes bya'o/ /skye ba'i rkyen gyis rga shi zhes bya ba la/
173b6(mdo sde): rga ba gang zhe na/ spyi cer ba dang / skra skya ba dang / gnyer ma mang ba dang / 'khogs pa dang / zhom pa dang / sgur te gdung rten ltar dgu ba dang / sgra ngar ngar por gyur cing dbugs rgyu ba'i lus su gyur pa dang / lus sme ba lta bus gang ba dang / lus mdun du dgu
173b7(mdo sde): ba dang / 'khar ba la rten pa dang / dbang po rnams yongs su smin pa dang / yongs su zhig pa dang / 'du byed rnams rnyings pa dang / shig shig por gyur pa dang / blang ba dang / zhan pa dang / nyams pa dang / yongs su nyams pa ste/ 'di ni rga ba zhes bya'o/ /
174a1(mdo sde): 'chi ba gang zhe na/ gang sems can de dang de dag sems can gyi ris de dang de dag nas 'chi ba dang / 'pho ba dang / zhig pa dang / mi rtag par 'gyur ba dang / 'chi ba'i dus byed pa dang / tshe nyams pa dang / drod nyams pa dang / srog gi dbang
174a2(mdo sde): po 'gags pa dang / phung po rnams 'dor ba 'di ni 'chi ba zhes bya ste/ 'chi ba 'di dang snga ma'i rga ba de gnyis gcig tu bsdus nas rga shi zhes bya ste/ dge slong dag de ni rten cing 'brel bar 'byung ba yan lag bcu gnyis zhes bya'o/ /de la 'phags pa'i bden pa
174a3(mdo sde): bzhi gang zhe na/ sdug bsngal 'phags pa'i bden pa dang / sdug bsngal kun 'byung ba 'phags pa'i bden pa dang / sdug bsngal 'gog pa 'phags pa'i bden pa dang / sdug bsngal 'gog par 'gro ba'i lam 'phags pa'i bden pa'o/ /sdug bsngal 'phags pa'i
174a4(mdo sde): bden pa gang zhe na/ skye ba'i sdug bsngal dang / rga ba'i sdug bsngal dang / na ba'i sdug bsngal dang / 'chi ba'i sdug bsngal dang / sdug pa dang bral ba'i sdug bsngal dang / mi sdug pa dang phrad pa'i sdug bsngal dang / gang 'dod pa bcol te ma rnyed pa de yang sdug
174a5(mdo sde): bsngal lo/ /mdor bsdus na nye bar len pa'i phung po lnga po dag ni sdug bsngal yin te/ 'di ni sdug bsngal 'phags pa'i bden pa zhes bya'o/ /sdug bsngal kun 'byung ba 'phags pa'i bden pa gang zhe na/ gang 'di yang 'byung ba pa'i sred pa dang / dga' ba'i
174a6(mdo sde): 'dod chags dang ldan pa dang / de dang der mngon par dga' ba ste/ 'di ni sdug bsngal kun 'byung ba 'phags pa'i bden pa zhes bya'o/ /sdug bsngal 'gog pa 'phags pa'i bden pa gang zhe na/ gang yang 'byung ba pa'i sred pa dang / dga' ba'i 'dod chags dang ldan
174a7(mdo sde): pa dang / de de dang der mngon par dga' ba de nyid ma lus par spangs pa dang / nges par spangs pa dang / byang bar gyur pa dang / zad pa dang / 'dod chags dang bral ba dang / 'gog pa dang / rnam par zhi ba dang / nub pa ste/ 'di ni sdug bsngal 'gog pa 'phags
174b1(mdo sde): pa'i bden pa zhes bya'o/ /sdug bsngal 'gog par 'gro ba'i lam 'phags pa'i bden pa gang zhe na/ 'phags pa'i lam yan lag brgyad pa ste/ 'di lta ste/ yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las
174b2(mdo sde): kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin te/ 'di ni sdug bsngal 'gog par 'gro ba'i lam 'phags pa'i bden pa zhes bya ste/ 'di dag ni 'phags pa'i bden pa
174b3(mdo sde): bzhi'o/ /dbang po nyi shu rtsa gnyis gang zhe na/ mig gi dbang po dang / rna ba'i dbang po dang / sna'i dbang po dang / lce'i dbang po dang / lus kyi dbang po dang / yid kyi dbang po dang / pho'i dbang po dang / mo'i dbang po dang / srog gi dbang po dang / sdug
174b4(mdo sde): bsngal gyi dbang po dang / bde ba'i dbang po dang / yid bde ba'i dbang po dang / yid mi bde ba'i dbang po dang / btang snyoms kyi dbang po dang / dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes
174b5(mdo sde): rab kyi dbang po dang / mi shes pa kun shes par byed pa'i dbang po dang / kun shes pa'i dbang po dang / kun shes pa dang ldan pa'i dbang po ste/ dge slong dag 'di dag ni dbang po nyi shu rtsa gnyis so/ /de la bsam gtan bzhi gang zhe na/ dge slong dag 'di la
174b6(mdo sde): dge slong rnams 'dod pa dag las dben pa sdig pa mi dge ba'i chos rnams las dben pa rtog pa dang bcas pa/ dpyod pa dang bcas pa/ dben pa las skyes pa'i dga' ba dang bde ba can bsam gtan dang po rdzogs par byas te gnas pa dang / de rtog pa dang dpyod
174b7(mdo sde): pa dang bral zhing nang yongs su dag ste sems kyi rgyud gcig tu gyur par rtog pa med pa/ dpyod pa med pa/ ting nge 'dzin las skyes pa'i dga' ba dang bde ba can bsam gtan gnyis pa rdzogs par byas te gnas pa dang / de dga' ba'i 'dod chags dang bral bas btang
175a1(mdo sde): snyoms la gnas shing dran pa dang shes bzhin can yin te/ bde ba lus kyis myong la 'phags pa rnams kyis gang de dran pa dang ldan pa bde ba la gnas pa btang snyoms pa'o zhes brjod pa ste/ dga' ba med pa bsam gtan gsum pa rdzogs par
175a2(mdo sde): byas te gnas pa dang / de bde ba yang spangs te/ snga nas sdug bsngal yang spangs shing yid bde ba dang / yid mi bde ba yang nub pas bde ba yang ma yin/ sdug bsngal yang ma yin pa btang snyoms dang / dran pa yongs su dag pa bsam gtan bzhi pa
175a3(mdo sde): rdzogs par byas nas gnas pa ste/ dge slong dag 'di dag ni bsam gtan bzhi'o/ /de la tshangs pa'i gnas pa bzhi gang zhe na/ dge slong dag 'di la dge slong gis byams pa dang ldan pa'i sems 'khon med pa/ 'gran zla med pa/ gnod pa med pa/ yangs pa rgya
175a4(mdo sde): chen por gyur pa/ mi gnyis pa/ tshad med pa shin tu bsgoms pas phyogs gcig tu mos te khyab par byas nas rdzogs par byas te gnas shing de bzhin du gnyis pa dang / gsum pa dang / de bzhin du bzhi pa dang / bla dang / 'og dang / thad kar rnam pa thams cad
175a5(mdo sde): dang ldan pa'i 'jig rten 'di thams cad du byams pa dang ldan pa'i sems 'khon med pa/ 'gran zla med pa/ gnod pa med pa/ yangs pa/ rgya chen por gyur pa/ mi gnyis pa/ tshad med pa shin tu bsgoms pas mos te/ khyab par byas nas rdzogs par byas te
175a6(mdo sde): gnas pa dang / de bzhin du snying rje dang ldan pa dang / dga' ba dang ldan pa dang / btang snyoms dang ldan pa'i sems 'khon med pa/ 'gran zla med pa/ gnod pa med pa/ yangs pa rgya chen por gyur pa/ mi gnyis pa tshad med pa shin tu bsgoms pas mos
175a7(mdo sde): par byas nas khyab par byas te rdzogs par byas nas gnas pa ste/ 'di dag ni tshangs pa'i gnas pa bzhi'o/ /de la lam bzhi gang zhe na/ mngon par shes pa bul la dka' ba'i lam yang yod/ mngon par shes pa myur la dka' ba'i lam yang yod/ mngon par shes
175b1(mdo sde): pa bul la sla ba'i lam yang yod/ mngon par shes pa myur la sla ba'i lam yang yod do/ /de la mngon par shes pa bul la dka' ba'i lam gang zhe na/ 'di la kha cig rang bzhin gyis 'dod chags kyi shas che ba yin/ zhe sdang gi shas che ba yin/ gti mug gi
175b2(mdo sde): shas che ba yin te/ de la 'dod chags kyi shas che bas 'dod chags las byung ba'i sdug bsngal dang / yid mi bde ba rgyun mi 'chad par myong / zhe sdang gi shas che bas zhe sdang las byung ba'i sdug bsngal dang / yid mi bde ba rgyun mi 'chad par myong / de gti
175b3(mdo sde): mug gi shas che bas gti mug las byung ba'i sdug bsngal dang / yid mi bde ba rgyun mi 'chad par myong ba zag pa rnams zad par bya ba la de'i 'jig rten las 'das pa'i dbang po lnga po 'di dag bul ba dang / zhan pa dang / mi rno ba dang / myur bar 'jug
175b4(mdo sde): pa ma yin no/ /lnga gang zhe na/ 'di lta ste/ dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po'o/ /de 'jig rten las 'das pa'i dbang po lnga po 'di dag bul ba dang /
175b5(mdo sde): zhan pa dang / mi no ba dang / mi myur ba'i phyir 'di lta ste/ zag pa rnams zad par bya ba la bar chad med pa'i ting nge 'dzin la reg pa bul ba nyid de/ 'di ni mngon par shes pa bul la dka' ba'i lam mo/ /de la mngon par shes pa myur la dka' ba'i lam gang
175b6(mdo sde): zhe na/ 'di la kha cig rang bzhin gyis 'dod chags kyi shas che ba yin/ zhe sdang gi shas che ba yin/ gti mug gi shas che ba yin te/ de 'dod chags kyi shas che bas 'dod chags las byung ba'i sdug bsngal dang / yid mi bde ba rgyun mi 'chad par myong / zhe sdang
175b7(mdo sde): gi shas che bas zhe sdang las byung ba'i sdug bsngal dang / yid mi bde ba rgyun mi 'chad par myong / gti mug gi shas che bas gti mug las byung ba'i sdug bsngal dang / yid mi bde ba rgyun mi 'chad par myong yang de'i 'jig rten las 'das pa'i dbang po lnga po 'di
176a1(mdo sde): dag che ba dang / rno ba dang / myur bar 'jug pa yin no/ /lnga gang zhe na/ 'di lta ste/ dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po'o/ /de'i 'jig
176a2(mdo sde): rten las 'das pa'i dbang po lnga po 'di dag che ba dang / rno ba dang / myur bar 'jug pa'i phyir 'di lta ste/ zag pa rnams zad par bya ba la bar chad med pa'i ting nge 'dzin la reg pa myur ba nyid de/ 'di ni mngon par shes pa myur la dka' ba'i lam mo/ /de la
176a3(mdo sde): mngon par shes pa bul la sla ba'i lam gang zhe na/ 'di la kha cig rang bzhin gyis 'dod chags kyi shas chung ba dang / zhe sdang gi shas chung ba dang / gti mug gi shas chung ba yin te/ 'dod chags kyi shas chung bas 'dod chags las byung ba'i sdug bsngal
176a4(mdo sde): dang / yid mi bde ba rgyun mi 'chad par myong ba ma yin/ zhe sdang gi shas chung bas zhe sdang las byung ba'i sdug bsngal dang / yid mi bde ba rgyun mi 'chad par myong ba ma yin/ gti mug gi shas chung bas gti mug las byung ba'i sdug bsngal
176a5(mdo sde): dang / yid mi bde ba rgyun mi 'chad par myong ba ma yin yang de'i 'jig rten las 'das pa'i dbang po lnga po 'di dag bul ba dang / zhan pa dang / mi rno ba dang / myur bar 'jug pa ma yin no/ /lnga gang zhe na/ 'di lta ste/ dad pa'i dbang po dang / brtson 'grus kyi dbang po dang /
176a6(mdo sde): dran pa'i dbang po dang / ting nge 'dzin gyi dbang po dang / shes rab kyi dbang po'o/ /de dbang po lnga po 'di dag bul ba dang / zhan pa dang / mi rno ba dang / 'jug pa mi myur ba'i phyir 'di lta ste/ zag pa rnams zad par bya ba la bar chad med pa'i ting nge 'dzin la reg pa
176a7(mdo sde): bul ba nyid de/ /'di ni mngon par shes pa bul la sla ba'i lam mo/ /de la mngon par shes pa myur la sla ba'i lam gang zhe na/ 'di la kha cig rang bzhin gyis 'dod chags kyi shas chung ba yin/ zhe sdang gi shas chung ba yin/ gti mug gi shas chung ba yin te/ de
176b1(mdo sde): 'dod chags kyi shas chung bas 'dod chags las byung ba'i sdug bsngal dang / yid mi bde ba rgyun mi 'chad par myong ba ma yin/ zhe sdang gi shas chung bas zhe sdang las byung ba'i sdug bsngal dang / yid mi bde ba rgyun mi 'chad par myong ba ma yin/ gti mug gi shas
176b2(mdo sde): chung bas gti mug las byung ba'i sdug bsngal dang / yid mi bde ba rgyun mi 'chad par yang myong ba ma yin la de'i 'jig rten las 'das pa'i dbang po lnga po 'di dag kyang che ba dang / rno ba dang / myur bar 'jug pa yin no/ /lnga gang zhe na/ 'di lta ste/ dad pa'i
176b3(mdo sde): dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po'o/ /de 'jig rten las 'das pa'i dbang po lnga po de dag che ba dang / rno ba dang / myur bar 'jug pa'i phyir 'di lta ste/ zag pa rnams zad
176b4(mdo sde): par bya ba la bar chad med pa'i ting nge 'dzin la reg pa myur ba nyid de/ 'di ni mngon par shes pa myur la sla ba'i lam ste/ 'di dag ni lam bzhi'o/ /'di la ting nge 'dzin bsgom pa bzhi gang zhe na/ dge slong dag ting nge 'dzin bsgom pa kun tu bsten te bsgoms shing mang
176b5(mdo sde): du byas na 'dod chags spong bar 'gyur ba yang yod/ ting nge 'dzin bsgom pa kun tu bsten te bsgoms shing mang du byas na mthong ba'i chos la bde bar gnas par 'gyur ba yang yod/ ting nge 'dzin bsgom pa kun tu bsten te bsgoms shing mang du byas na ye shes mthong
176b6(mdo sde): ba 'thob par 'gyur ba yang yod/ ting nge 'dzin bsgom pa kun tu bsten te bsgoms shing mang du byas na shes rab 'thob par 'gyur ba yang yod do/ /de la ting nge 'dzin bsgom pa kun tu bsten te bsgoms shing mang du byas na 'dod chags spong bar 'gyur ba gang zhe na/ dge
176b7(mdo sde): slong dag 'di la dge slong dgon pa na 'dug kyang rung / shing drung na 'dug kyang rung / khang stong na 'dug kyang rung ste/ lus 'di nyid la 'og gi rkang mthil yan cad skra dang / la thug gi bar du mi gtsang ba rnam pa sna tshogs kyis gang bar yang dag pa ji lta ba bzhin so
177a1(mdo sde): sor rtog ste/ lus 'di la yod pa ni skra dang / kha spu dang / so dang / sen mo dang rdul dang / dri ma dang / pags pa dang / sha dang / rus pa dang / rgyus pa dang / rtsa dang / mkhal ma dang / snying dang / glo ba dang / mchin pa dang / pho ba dang /
177a2(mdo sde): long ka dang / rgyu ma dang / gnye ma dang / lgang pa dang / mcher pa dang / phyi sa dang / mchi ma dang / rngul dang / ngar snabs dang / mchil ma dang / zhag dang / chu ser dang / rkang dang / tshil dang / rnag dang / bad kan dang / mkhris pa dang / khrag dang /
177a3(mdo sde): dang / glad rgyas dang / gcin dang / mi gtsang ba rnam pa sna tshogs kyis gang bar yang dag pa ji lta ba bzhin so sor rtog go/ /dge slong dag 'di lta ste/ dper na 'bru rnam pa sna tshogs 'di lta ste/ 'bras sA lu dang / 'bru dang / nas dang / gro dang / mon
177a4(mdo sde): sran gre'u dang / mon sran sde'u dang / rgya sran dang / 'bras ni spa ba dang / sran chung dang / mon sran na gu dang / til dang / 'bras drus pa dang / yungs kar gyis gang ba'i sbyang zhig kha gnyis phye ba de la mig dang ldan pa'i mi zhig gis blug ste so sor brtags
177a5(mdo sde): na 'di dag ni 'bras sA lu'o/ /'di dag ni 'bras so/ /'di dag ni nas so/ /'di dag ni gro'o/ /'di dag ni mon sran gre'u'o/ /'di dag ni mon sran sde'u 'o/ /'di dag ni rgya sran no/ /'di dag ni 'bras ni spa ba'o/ /'di dag ni sran chung ngo / /'di dag ni mon sran
177a6(mdo sde): na gu'o/ /'di dag ni til lo/ /'di dag ni 'bras drus pa'o/ /'di dag ni yungs kar ro zhes bya bar shes so/ /dge slong dag de bzhin du dge slong dgon pa na 'dug kyang rung / shing drung na 'dug kyang rung / khang stong na 'dug kyang rung ste/ lus 'di nyid la 'og gi
177a7(mdo sde): rkang mthil yan cad la thug gi bar du snga ma bzhin du dang / glad rgyas dang / gcin dang / mi gtsang ba sna tshogs kyis gang bar yang dag par ji lta ba bzhin du so sor rtog ste/ 'di ni ting nge 'dzin bsgom pa kun tu bsten te bsgoms shing mang du
177b1(mdo sde): byas na 'dod chags spang bar 'gyur ro/ /dge slong dag de la ting nge 'dzin bsgom pa kun tu bsten te bsgoms shing mang du byas na mthong ba'i chos la bde bar gnas par 'gyur ba gang zhe na/ dge slong dag 'di la dge slong dgon pa na 'dug kyang rung / shing drung na
177b2(mdo sde): 'dug kyang rung / khang stong na 'dug kyang rung ste/ dben pa'i ting nge 'dzin las skyes pa'i dga' ba dang / bde bas rang gi lus 'di nyid mnyen par byed/ yongs su mnyen par byed/ yongs su khyab par byed/ yongs su tshim par byed/ kun tu rgyas par
177b3(mdo sde): byed pa ste/ 'di lta ste/ dben pa'i ting nge 'dzin las skyes pa'i dga' ba dang / bde bas de'i rang gi nang gi lus thams cad la ma khyab pa'am khyab par ma gyur pa med do/ /dge slong dag 'di lta ste/ dper na me tog ud pa la'am/ pad ma'am/ ku mu
177b4(mdo sde): da'am/ pad ma dkar po yang rung ste/ chu nas skyes pa chur bying ba de dag thams cad ni bsil ba'i chus mnyen par byas pa/ yongs su khyab par byas pa/ yongs su tshim par byas pa/ kun tu rgyas par byas pa dag go/ /dge slong dag de bzhin du dge slong
177b5(mdo sde): dgon pa na 'dug kyang rung / shing drung na 'dug kyang rung / khang stong na 'dug kyang rung ste/ ting nge 'dzin las skyes pa'i dga' ba dang / bde bas rang gi nang gi lus 'di mnyen par byed/ yongs su mnyen par byed/ yongs su khyab par byed/ yongs
177b6(mdo sde): su tshim par byed/ kun tu rgyas par byed de/ 'di lta ste/ ting nge 'dzin las skyes pa'i dga' ba dang / bde bas de'i nang gi lus thams cad la ma khyab pa'am/ khyab par ma gyur pa med de/ 'di ni ting nge 'dzin bsgom pa kun tu bsten te bsgoms shing mang
177b7(mdo sde): du byas na mthong ba'i chos la bde bar gnas par 'gyur ba'o/ /dge slong dag de la ting nge 'dzin bsgom pa kun tu bsten te bsgoms shing mang du byas na ye shes mthong ba 'thob par 'gyur ba gang zhe na/ dge slong dag 'di la dge slong gis snang ba'i 'du shes shin tu legs
178a1(mdo sde): par bzung / legs par yid la byas/ legs par reg par byas/ legs par rtogs par byas te/ nyin mo'i 'du shes la shin tu gnas nas de snang ba de sems la sgom ste/ nyin mo ji lta bar mtshan mo yang de bzhin/ mtshan mo
178a2(mdo sde): ji lta bar nyin mo yang de bzhin/ sngar ji lta bar phyis kyang de bzhin/ phyis ji lta bar sngar yang de bzhin/ 'og tu ji lta bar steng du yang de bzhin/ steng du ji lta bar 'og tu yang de bzhin te/ de ltar phye zhing kun nas bskor ba med pa'i sems kyis nyin mo'i 'du
178a3(mdo sde): shes la shin tu gnas te/ de snang ba de sems la sgom mo/ /dge slong dag 'di lta ste/ dper na sos ka'i zla ba tha ma la nam mkha' la sprin med cing sprin dang bral ba'i nyin mo nyi ma'i gung la snang ba yongs su dag cing yongs su dkar la 'od gsal te mun pa
178a4(mdo sde): ma yin no/ /dge slong dag de bzhin du dge slong gis snang ba'i 'du shes shin tu legs par bzung / legs par yid la byas/ legs par reg par byas/ legs par rtogs par byas te/ nyin mo'i 'du shes la shin tu gnas nas de snang ba de sems
178a5(mdo sde): la sgom ste/ nyin mo ji lta bar mtshan mo yang de bzhin/ mtshan mo ji lta bar nyin mo 'ang de bzhin/ sngar ji lta bar phyis kyang de bzhin/ phyis ji lta bar sngar yang de bzhin/ 'og ji lta bar steng yang de bzhin/ steng du ji lta bar 'og tu yang de bzhin te/ de ltar phye
178a6(mdo sde): zhing kun nas bskor ba med pa'i sems kyis nyin mo'i 'du shes shin tu gnas nas de snang ba de sems la sgom pa ste/ 'di ni ting nge 'dzin bsgom pa kun tu bsten te bsgoms shing mang du byas na ye shes mthong ba 'thob par 'gyur ro/ /dge slong dag de la ting nge 'dzin
178a7(mdo sde): bsgom pa kun tu bsten te bsgoms shing mang du byas na shes rab 'thob par 'gyur ba gang zhe na/ dge slong dag 'di la dge slong dgon pa na 'dug kyang rung / shing drung na 'dug kyang rung / khang stong na 'dug kyang rung ste/ bde ba yang spangs te/ snga nas sdug bsngal
178b1(mdo sde): yang spangs shing yid bde ba dang / yid mi bde ba yang nub pas sdug bsngal yang med/ bde ba yang med de/ btang snyoms dang / dran pas yongs su dag pa bsam gtan bzhi pa yongs su rdzogs par byas nas gnas te/ 'di ni ting nge 'dzin bsgom pa
178b2(mdo sde): kun tu bsten te bsgoms shing mang du byas na shes rab 'thob par 'gyur ba ste/ dge slong dag 'di dag ni ting nge 'dzin bsgom pa bzhi pa'o/ /dge slong dag de la dran pa nye bar gzhag pa bzhi gang zhe na/ dge slong dag 'di la dge slong rtun pa shes bzhin can
178b3(mdo sde): dran pa dang ldan pas 'jig rten gyi brnab sems dang / yid mi bde ba rnam par bsal nas nang gi lus la lus kyi rjes su lta zhing gnas pa dang / rtun pa shes bzhin can dran pa dang ldan pas 'jig rten gyi brnab sems dang / yid mi bde ba rnam par
178b4(mdo sde): bsal nas nang gi lus dang / phyi'i lus dang / nang dang phyi'i lus dang / nang gi tshor ba rnams dang / phyi'i tshor ba rnams dang / nang dang phyi'i tshor ba rnams dang / nang gi sems dang / phyi'i sems dang / nang dang phyi'i sems dang / nang gi chos
178b5(mdo sde): rnams dang / phyi'i chos rnams dang / nang dang phyi'i chos rnams la chos kyi rjes su lta zhing gnas pa ste/ dge slong dag 'di dag ni dran pa nye bar gzhag pa bzhi'o/ /dge slong dag de la yang dag par spong ba bzhi gang zhe na/ dge slong dag de la dge slong sdig
178b6(mdo sde): pa mi dge ba'i chos skyes pa rnams spang ba'i phyir/ 'dun pa skyed cing 'bad de brtson 'grus rtsom la sems rab tu 'dzin cing yang / ma dag par rab tu 'jog pa dang / sdig pa mi dge ba'i chos ma skyes pa rnams mi bskyed pa'i phyir/ dran pa skyed cing 'bad de brtson
178b7(mdo sde): 'grus rtsom la sems rab tu 'dzin cing yang dag par rab tu 'jog pa dang / dge ba'i chos ma skyes pa rnams bskyed pa'i phyir/ 'dun pa skyed cing 'bad de brtson 'grus rtsom la sems rab tu 'dzin cing yang dag par rab tu 'jog pa dang / dge ba'i chos skyes
179a1(mdo sde): pa rnams gnas pa dang / mi brjed pa dang / nyams par mi 'gyur ba dang / phyir zhing 'byung ba dang / rgyas pa dang / yongs su rdzogs par bya ba'i phyir/ 'dun pa skyed cing 'bad de brtson 'grus rtsom la sems rab tu 'dzin cing
179a2(mdo sde): yang dag par rab tu 'jog pa ste/ dge slong dag 'di dag ni yang dag par spong ba bzhi'o/ /dge slong dag de la rdzu 'phrul gyi rkang pa bzhi gang zhe na/ 'di la dge slong bdag gi 'dun pa ha cang bying na yang mi rung / ha cang bzung na yang mi rung ngo / /
179a3(mdo sde): zhes 'dun pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong bas yongs su bsgyur ba sgom pa dang / bdag gi brtson 'grus
179a4(mdo sde): ha cang bying na yang mi rung / ha cang bzung na yang mi rung ngo / /zhes brtson 'grus kyi ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong
179a5(mdo sde): bas yongs su bsgyur ba sgom pa dang / bdag gi sems ha cang bying na yang mi rung / ha cang bzung na yang mi rung ngo / /zhes sems kyi ting nge 'dzin spong ba'i 'du byed dang ldan pa'i rdzu 'phrul gyi rkang pa dben pa la gnas pa/ 'dod chags dang bral ba la
179a6(mdo sde): gnas pa/ 'gog pa la gnas pa/ rnam par spong bas yongs su bsgyur ba sgom pa dang / bdag gi dpyod pa ni ha cang bying na yang mi rung / ha cang bzung na yang mi rung ngo / /zhes dpyod pa'i ting nge 'dzin spong ba'i 'du byed dang ldan pa'i rdzu 'phrul gyi rkang pa/ dben
179a7(mdo sde): pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong bas yongs su bsgyur ba sgom pa ste/ dge slong dag 'di dag ni rdzu 'phrul gyi rkang pa bzhi'o/ /dge slong dag de la dbang po lnga gang zhe na/ 'di lta
179b1(mdo sde): ste/ dad pa'i dbang po dang / brtson 'grus kyi dbang po dang / dran pa'i dbang po dang / ting nge 'dzin gyi dbang po dang / shes rab kyi dbang po'o/ /de la dad pa'i dbang po gang zhe na/ dad pa gang gis chos bzhi la dad pa ste/ bzhi gang zhe na/
179b2(mdo sde): 'khor ba na spyod pa 'jig rten pa'i yang dag pa'i lta ba la dad pa dang / de la las kyi rnam par smin pa la rton pa dang / las dge ba yang rung / mi dge ba yang rung / gang byed pa'i las de dang de'i rnam par smin pa myong bar 'gyur ba dang / de srog gi phyir
179b3(mdo sde): yang sdig pa'i las mngon par 'du mi byed pa ste/ 'di ni dad pa'i dbang po zhes bya'o/ /de la brtson 'grus kyi dbang po gang zhe na/ dad pa'i dbang pos chos gang dag la dad pa'i chos de dag brtson 'grus kyi dbang pos yang dag par sgrub pa ste/ 'di
179b4(mdo sde): ni brtson 'grus kyi dbang po zhes bya'o/ /de la dran pa'i dbang po gang zhe na/ chos gang dag brtson 'grus kyi dbang pos yang dag par sgrub pa'i chos de dag dran pa'i dbang pos chud mi gzon pa ste/ 'di dag ni dran pa'i dbang po zhes bya'o/ /de la
179b5(mdo sde): ting nge 'dzin gyi dbang po gang zhe na/ chos gang dag dran pa'i dbang pos chud mi gzon pa'i chos de dag la ting nge 'dzin gyi dbang pos rtse gcig tu byed pa ste/ 'di ni ting nge 'dzin gyi dbang po zhes bya'o/ /de la shes rab kyi dbang po gang zhe na/ chos gang
179b6(mdo sde): dag la ting nge 'dzin gyi dbang pos rtse gcig tu byed pa'i chos de dag shes rab kyi dbang pos rab tu rtog cing / de chos de dag la so sor rtog pa'i rang bzhin can yin te/ 'di ni shes rab kyi dbang po zhes bya ste/ dge slong dag 'di dag ni dbang po lnga'o/ /dge
179b7(mdo sde): slong dag de la stobs lnga gang zhe na/ 'di lta ste/ dad pa'i stobs dang / brtson 'grus kyi stobs dang / dran pa'i stobs dang / ting nge 'dzin gyi stobs dang / shes rab kyi stobs te/ dge slong dag 'di dag ni stobs lnga'o/ /dge slong dag de la byang chub
180a1(mdo sde): kyi yan lag bdun gang zhe na/ dge slong dag 'di la dge slong dran pa yang dag byang chub kyi yan lag dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong bas yongs su bsgyur
180a2(mdo sde): ba sgom pa dang / de bzhin du/ chos rnam par 'byed pa yang dag byang chub kyi yan lag dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong bas yongs su bsgyur ba sgom pa dang / brtson
180a3(mdo sde): 'grus yang dag byang chub kyi yan lag dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong bas yongs su bsgyur ba sgom pa dang / dga' ba yang dag byang chub kyi yan lag dben pa la gnas
180a4(mdo sde): pa/ 'dod chags dang bral ba la gnas pa/ 'gog pa la gnas pa/ rnam par spong bas yongs su bsgyur ba sgom pa dang / shin tu sbyangs pa yang dag byang chub kyi yan lag dben pa la gnas pa/ 'dod chags dang bral ba la gnas
180a5(mdo sde): pa/ 'gog pa la gnas pa/ rnam par spong bas yongs su bsgyur ba sgom pa dang / ting nge 'dzin yang dag byang chub kyi yan lag dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong bas
180a6(mdo sde): yongs su bsgyur ba sgom pa dang / btang snyoms yang dag byang chub kyi yan lag dben pa la gnas pa/ 'dod chags dang bral ba la gnas pa/ 'gog pa la gnas pa/ rnam par spong bas yongs su bsgyur ba sgom pa ste/ dge slong dag 'di
180a7(mdo sde): dag ni byang chub kyi yan lag bdun no/ /dge slong dag de la 'phags pa'i lam yan lag brgyad gang zhe na/ 'di lta ste/ yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag
180b1(mdo sde): pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin te/ dge slong dag 'di ni 'phags pa'i lam yan lag brgyad pa'o/ /de la yang dag pa'i lta ba gang zhe na/ gang 'jig rten las 'das pa bdag
180b2(mdo sde): med pa'i lta ba las byung ba yin gyi/ sems can las ma yin/ srog las ma yin/ gso ba las ma yin/ skyes bu las ma yin/ gang zag las ma yin/ shed las skyes las ma yin/ shes bur lta ba las byung ba ma yin/ chad pa dang /
180b3(mdo sde): rtag par lta ba las byung ba ma yin/ 'byung ba dang / 'jig par lta ba las byung ba ma yin/ dge ba dang / mi dge ba dang / lung du ma bstan par lta ba las byung ba ma yin pa nas 'khor ba dang / mya ngan las 'das pa'i bar la lta ba las byung ba ma
180b4(mdo sde): yin pa ste/ 'di ni yang dag pa'i lta ba zhes bya'o/ /de la yang dag pa'i rtog pa gang zhe na/ rtog pa gang dag gis 'dod chags dang / zhe sdang dang / gti mug gi nyon mongs pa rnams 'byung bar 'gyur ba'i rtog pa de dag la mi rtog gi/ rtog pa gang
180b5(mdo sde): gis tshul khrims dang / ting nge 'dzin dang / shes rab dang / rnam par grol ba dang / rnam par grol ba'i ye shes mthong ba'i phung po rnams 'byung bar 'gyur ba de dag la rtog pa ste/ 'di ni yang dag pa'i rtog pa zhes bya'o/ /de la yang dag
180b6(mdo sde): pa'i ngag gang zhe na/ ngag gang gis bdag dang gzhan la gdung bar mi byed pa dang / bdag dang gzhan la nyon mongs par mi byed pa dang / bdag dang gzhan la gnod par mi byed pa dang / ngag gang gis 'phags pa rnams la yang dag par 'jug pa'i
180b7(mdo sde): ngag des ting nge 'dzin la dga' bar sbyor ba'i tshig dang ldan pa yin te/ 'di ni yang dag pa'i ngag ces bya'o/ /de la yang dag pa'i las kyi mtha' gang zhe na/ las gang gnag la rnam par smin pa yang gnag pa'i las de mngon par 'du mi byed pa dang / las
181a1(mdo sde): gang dkar la rnam par smin pa yang dkar ba'i las de mngon par 'du byed pa dang / las gang dkar gnag tu gyur la rnam par smin pa'ang dkar gnag tu gyur pa'i las de mngon par 'du mi byed pa dang / las gang dkar po ma yin la
181a2(mdo sde): rnam par smin pa nag por 'gyur ba'i nag po zad par 'gyur ba'i las de mngon par 'du byed pa dang / las bzang po la rten pa dang / las kyi mtha' bzang ba ste/ 'di ni yang dag pa'i las kyi mtha' zhes bya'o/ /de la yang dag pa'i 'tsho ba gang
181a3(mdo sde): zhe na/ gang 'phags pa'i rigs sbyangs pa'i yon tan yo byad bsnyungs pa mi 'dor ba/ tshul 'chos pa med pa dang / kha gsag med pa dang / thob kyis 'jal ba med pa dang / des pa dang / cho ga'i ngang tshul can dang / gzhan gyi rnyed pa
181a4(mdo sde): la phrag dog med pa dang / bdag gi rnyed pas chog par 'dzin pa dang / 'phags pas gnang ba kha na ma tho ba med pa'i 'tsho ba ste/ 'di ni yang dag pa'i 'tsho ba zhes bya'o/ /de la yang dag pa'i rtsol ba gang zhe na/ rtsol ba gang log par 'gyur ba'i
181a5(mdo sde): phyir/ gang 'dod chags dang / zhe sdang dang / gti mug rgyas par 'gyur ba'i rtsol ba de mi 'dod pa dang / rtsol ba gang yang dag pa'i 'phags pa'i lam gyi bden pa la 'jug cing mya ngan las 'das par 'gro ba'i lam la 'jog pa'i rtsol ba de'i rjes su
181a6(mdo sde): 'gro ba ste/ /'di ni yang dag pa'i rtsol ba zhes bya'o/ /de la yang dag pa'i dran pa gang zhe na/ gang dag de la nye bar gnas na mi g.yo ba dang / dran pa dang / gya gyu med pa dang / 'khor ba'i skyon gyi nyes dmigs yang dag par ston pa dang / mya ngan las
181a7(mdo sde): 'das pa'i lam du 'dren pa'i dran pa dang / 'phags pa'i lam ma brjed pa ste/ 'di ni yang dag pa'i dran pa zhes bya'o/ /de la yang dag pa'i ting nge 'dzin gang zhe na/ gang yang dag pa nyid du mnyam pa dang / ting nge 'dzin gang la gnas nas sems
181b1(mdo sde): can thams cad rab tu thar bar bya ba'i phyir yang dag par brtan pa'i nges par gyur pa la 'jug pa ste/ 'di ni yang dag pa'i ting nge 'dzin ces bya'o/ /de la dbugs rngub pa dang / 'byung ba dran pa rnam pa bcu drug gang zhe na/ dran bzhin du dbugs
181b2(mdo sde): brngubs na dran bzhin du dbugs brngubs so snyam du/ yang dag pa ji lta ba bzhin rab tu shes pa dang / dran bzhin du dbugs phyung na dran bzhin du dbugs phyung ngo snyam du/ yang dag pa ji lta ba bzhin rab tu shes pa dang / dbugs ring du brngubs na dbugs
181b3(mdo sde): ring du brngubs so snyam du yang dag pa ji lta ba bzhin rab tu shes pa dang / dbugs ring du phyung na yang dbugs ring du phyung ngo snyam du yang dag pa ji lta ba bzhin rab tu shes pa dang / dbugs thung ngu brngubs na dbugs thung ngu brngubs so snyam du yang dag pa ji lta ba
181b4(mdo sde): bzhin rab tu shes pa dang / dbugs thung ngu phyung na dbugs thung ngu phyung ngo snyam du yang dag pa ji lta ba bzhin rab tu shes pa dang / lus kyi 'du byed yang dag par myong zhing dbugs brngubs na lus kyi 'du byed yang dag par myong zhing dbugs brngubs so snyam du
181b5(mdo sde): yang dag pa ji lta ba bzhin rab tu shes pa dang / lus kyi 'du byed yang dag par myong zhing dbugs phyung na lus kyi 'du byed yang dag par myong zhing dbugs phyung ngo snyam du yang dag pa ji lta ba bzhin rab tu shes pa dang / lus kyi thams cad yang dag par myong zhing dbugs
181b6(mdo sde): brngubs na lus kyi thams cad yang dag par myong zhing dbugs brngubs so snyam du yang dag pa ji lta ba bzhin rab tu shes pa dang / lus kyi thams cad yang dag par myong zhing dbugs phyung na lus kyi thams cad yang dag par myong zhing dbugs phyung ngo snyam du yang dag
181b7(mdo sde): pa ji lta ba bzhin rab tu shes pa dang / lus kyi 'du byed thams cad yang dag par myong zhing dbugs brngubs na lus kyi 'du byed thams cad yang dag par myong zhing dbugs brngubs so snyam du yang dag pa ji lta ba bzhin rab tu shes pa dang / lus kyi 'du byed
182a1(mdo sde): thams cad yang dag par myong zhing dbugs phyung na lus kyi 'du byed thams cad yang dag par myong zhing dbugs phyung ngo snyam du yang dag pa ji lta ba bzhin rab tu shes pa dang / bdag gi lus kyi 'du byed shin tu sbyangs nas dbugs brngubs
182a2(mdo sde): na bdag gi lus kyi 'du byed shin tu sbyangs nas dbugs brngubs so snyam du yang dag pa ji lta ba bzhin rab tu shes pa dang / bdag gi lus kyi 'du byed shin tu sbyangs nas dbugs phyung na bdag gi lus kyi 'du byed shin tu sbyangs nas dbugs phyung ngo snyam du yang dag
182a3(mdo sde): pa ji lta ba bzhin rab tu shes pa dang / dga' ba yang dag par myong zhing dbugs brngubs na dga' ba yang dag par myong zhing dbugs brngubs so snyam du/ yang dag pa ji lta ba bzhin rab tu shes pa dang / dga' ba yang dag par myong zhing dbugs
182a4(mdo sde): phyung na dga' ba yang dag par myong zhing dbugs phyung ngo snyam du yang dag pa ji lta ba bzhin rab tu shes pa dang / bde ba yang dag par myong zhing dbugs brngubs na bde ba yang dag par myong zhing dbugs brngubs so snyam du yang dag pa ji lta ba bzhin rab tu shes pa
182a5(mdo sde): dang / bde ba yang dag par myong zhing dbugs phyung na bde ba yang dag par myong zhing dbugs phyung ngo snyam du yang dag pa ji lta ba bzhin rab tu shes pa dang / sems yang dag par myong zhing dbugs brngubs na sems yang dag par myong zhing dbugs brngubs so snyam du
182a6(mdo sde): yang dag pa ji lta ba bzhin rab tu shes pa dang / sems yang dag par myong zhing dbugs phyung na sems yang dag par myong zhing dbugs phyung ngo snyam du yang dag pa ji lta ba bzhin rab tu shes pa dang / sems kyi 'du byed yang dag par myong zhing dbugs brngubs na
182a7(mdo sde): sems kyi 'du byed yang dag par myong zhing dbugs brngubs so snyam du yang dag pa ji lta ba bzhin rab tu shes pa dang / sems kyi 'du byed yang dag par myong zhing dbugs phyung na sems kyi 'du byed yang dag par myong zhing dbugs phyung ngo snyam du yang dag pa ji lta ba
182b1(mdo sde): bzhin rab tu shes pa dang / bdag gi sems kyi 'du byed shin tu sbyangs nas dbugs brngubs na bdag gi sems kyi 'du byed shin tu sbyangs nas dbugs brngubs so snyam du/ yang dag pa ji lta ba bzhin rab tu shes pa dang / bdag gi sems kyi 'du byed shin tu
182b2(mdo sde): sbyangs nas dbugs phyung na bdag gi sems kyi 'du byed shin tu sbyangs nas dbugs phyung ngo snyam du yang dag pa ji lta ba bzhin rab tu shes pa dang / bdag gi sems mngon par mchog tu dga' bar byed cing dbugs brngubs na bdag gi sems mngon par mchog tu
182b3(mdo sde): dga' bar byed cing dbugs brngubs so snyam du/ yang dag pa ji lta ba bzhin rab tu shes pa dang / bdag gi sems mngon par mchog tu dga' bar byed cing dbugs phyung na bdag gi sems mngon par mchog tu dga' bar byed cing dbugs phyung ngo snyam du yang dag
182b4(mdo sde): pa ji lta ba bzhin rab tu shes pa dang / bdag gi sems rnam par grol bar byed cing dbugs brngubs na bdag gi sems rnam par grol bar byed cing dbugs brngubs so snyam du/ yang dag pa ji lta ba bzhin rab tu shes pa dang / bdag gi sems rnam par
182b5(mdo sde): grol bar byed cing dbugs phyung na bdag gi sems rnam par grol bar byed cing dbugs phyung ngo snyam du/ yang dag pa ji lta ba bzhin rab tu shes pa dang / bdag gi sems mnyam par bzhag cing dbugs brngubs na bdag gi sems mnyam par bzhag cing
182b6(mdo sde): dbugs brngubs so snyam du yang dag pa ji lta ba bzhin rab tu shes pa dang / bdag gi sems mnyam par bzhag cing dbugs phyung na bdag gi sems mnyam par bzhag cing dbugs phyung ngo snyam du/ yang dag pa ji lta ba bzhin rab tu shes pa dang / de bzhin du
182b7(mdo sde): mi rtag pa'i rjes su lta/ 'dod chags dang bral ba'i rjes su lta/ 'gog pa'i rjes su lta/ so sor spangs pa'i rjes su lta zhing dbugs brngubs na so sor spangs pa'i rjes su lta zhing dbugs brngubs so snyam du/ yang dag pa ji lta ba bzhin rab tu shes pa
183a1(mdo sde): dang / so sor spangs pa'i rjes su lta zhing dbugs phyung na so sor spangs pa'i rjes su lta zhing dbugs phyung ngo snyam du yang dag pa ji lta ba bzhin rab tu shes pa ste/ dge slong dag 'di dag ni dbugs rngub pa dang / 'byung ba dran pa
183a2(mdo sde): rnam pa bcu drug go/ /de la rgyun du zhugs pa'i yan lag bzhi gang zhe na/ 'di la 'phags pa nyan thos ni de ltar yang bcom ldan 'das de ni de bzhin gshegs pa dgra bcom pa yang dag par rdzogs pa'i sangs rgyas/ rig pa dang zhabs su ldan pa/
183a3(mdo sde): bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das so zhes sangs rgyas la shes nas dad pa dang ldan pa yin/ bcom ldan
183a4(mdo sde): 'das kyi chos ni legs par gsungs pa/ yang dag par mthong ba/ nad med pa/ dus chad pa med pa nye bar gtod pa 'di mthong ba la don yod pa mkhas pa rnams kyis rang gis rig par bya ba ste/ 'di lta ste/ rgyags pa med par byed pa/ sred pa
183a5(mdo sde): rab tu sel ba/ kun gzhi legs par 'joms pa/ lam gyi rgyun bcad pa/ sred pa zad pa/ 'dod chags dang bral ba/ 'gog pa/ mya ngan las 'das pa'o zhes chos la shes nas dad pa dang ldan pa yin/ bcom ldan 'das kyi nyan thos
183a6(mdo sde): kyi dge 'dun ni legs par zhugs pa/ rigs pa la zhugs pa/ drang po la zhugs pa/ 'thun par zhugs pa/ chos kyi rjes su 'thun pa'i chos la zhugs pa/ rjes su 'thun pa'i chos spyod pa ste/ dge 'dun gyi nang na rgyun du zhugs pa'i 'bras bu
183a7(mdo sde): mngon sum du bya ba'i phyir zhugs pa dag kyang yod/ dge 'dun gyi nang na rgyun du zhugs pa dag kyang yod/ dge 'dun gyi nang na lan cig phyir 'ong ba'i 'bras bu mngon sum du bya ba'i phyir zhugs pa dag kyang yod/ dge 'dun gyi nang na lan cig phyir 'ong ba
183b1(mdo sde): dag kyang yod/ dge 'dun gyi nang na phyir mi 'ong ba'i 'bras bu mngon sum du bya ba'i phyir zhugs pa dag kyang yod/ dge 'dun gyi nang na phyir mi 'ong ba dag kyang yod/ dge 'dun gyi nang na dgra bcom pa nyid kyi 'bras bu mngon sum du bya ba'i phyir zhugs pa dag
183b2(mdo sde): kyang yod/ dge 'dun gyi nang na dgra bcom pa dag kyang yod de/ 'di lta ste/ skyes bu zung bzhi/ skyes bu gang zag ya brgyad do/ /bcom ldan 'das kyi nyan thos kyi dge 'dun ni 'di lta bu ste/ dad pa phun sum tshogs pa/ tshul khrims phun sum
183b3(mdo sde): tshogs pa/ thos pa phun sum tshogs pa/ ting nge 'dzin phun sum tshogs pa/ shes rab phun sum tshogs pa/ rnam par grol ba phun sum tshogs pa/ rnam par grol ba'i ye shes mthong ba phun sum tshogs pa/ kun tu sbyin pa'i 'os
183b4(mdo sde): su gyur pa/ rab tu sbyin pa'i 'os su gyur pa/ thal mo sbyar ba'i 'os su gyur pa/ phyag bya ba'i 'os su gyur pa/ bsod nams kyi zhing bla na med pa ste/ 'jig rten gyi sbyin gnas yin no zhes dge 'dun la shes nas dad pa dang ldan pa yin/ 'phags
183b5(mdo sde): pa bzhed pa'i tshul khrims rnams dang ldan pa yin te/ tshul khrims de dag ni ma nyams pa/ ma zhig pa/ ma ral pa/ 'dren mar ma gyur pa/ sra bsrer ma yin pa/ rang dbang can ma 'bags pa/ shin tu rdzogs pa/ mkhas pas bsngags pa mkhas
183b6(mdo sde): pa dag gis ma smad pa dag ste/ 'di dag ni rgyun du zhugs pa'i yan lag bzhi'o/ /dge slong dag de la de bzhin gshegs pa'i stobs bcu gang zhe na/ dge slong dag de la de bzhin gshegs pa ni gnas la yang gnas su yang dag pa ji lta ba bzhin rab tu
183b7(mdo sde): mkhyen cing / gnas ma yin pa la yang gnas ma yin par yang dag pa ji lta ba bzhin rab tu mkhyen te/ 'di ni de bzhin gshegs pa'i stobs dang po'o/ /'das pa dang / ma 'ongs pa dang / da ltar byung ba'i las yang dag tra par 'dzin pa dang / rnam
184a1(mdo sde): par smin pa yang dag pa ji lta ba bzhin rab tu mkhyen to/ /sems can pha rol mos pa du ma can dag gi mos pa sna tshogs yang dag pa ji lta ba bzhin rab tu mkhyen to/ /khams du ma pa'i 'jig rten gyi khams kyi khams sna tshogs can du
184a2(mdo sde): yang dag pa ji lta ba bzhin rab tu mkhyen to/ /sems can gzhan dag gi dbang po mchog dang / mchog ma yin pa yang dag pa ji lta ba bzhin rab tu mkhyen to/ /thams cad du 'gro ba'i lam yang dag pa ji lta ba bzhin rab tu mkhyen to/ /sems can
184a3(mdo sde): gzhan dag gi dbang po dang / stobs dang / byang chub kyi yan lag dang / bsam gtan dang / rnam par thar pa dang / ting nge 'dzin dang / snyoms par 'jug pa rnams kyi kun nas nyon mongs pa dang / rnam par byang ba rnam par gzhag pa
184a4(mdo sde): yang dag pa ji lta ba bzhin du rab tu mkhyen to/ /rnam pa dang bcas/ yul phyogs dang bcas/ rgyu ci las gyur pa dang bcas par sngon gyi gnas rnam pa du ma rjes su dran te/ skye ba gcig kyang rjes su dran no/ /gnyis dang gsum dang bzhi nas
184a5(mdo sde): skye ba bye ba khrag khrig brgya stong phrag du ma rjes su dran no zhes rgya cher sbyar ro/ /lha'i mig rnam par dag pa mi las 'das pas sems skye ba dang / lus dang ngag dang yid kyis legs par spyad pa dang / nyes par spyad pa dag gis bde 'gro dang / ngan
184a6(mdo sde): 'gro rnams su skye ba dag gi sems can gzigs so zhes rgya cher sbyar ro/ /yang dag pa'i shes rab kyis zag pa rnams zad nas zag pa las sems rnam par grol ba yang dag pa ji lta ba bzhin rab tu mkhyen te/ dge slong dag 'di dag ni de bzhin gshegs
184a7(mdo sde): pa'i stobs bcu'o/ /de la de bzhin gshegs pa'i mi 'jigs pa bzhi gang zhe na/ 'di la bcom ldan 'das kyis yang dag par rdzogs pa'i sangs rgyas so zhes bdag nyid zhal gyis 'che ba la 'dir lha dang bcas pa dang bdud dang bcas pa dang tshangs pa dang
184b1(mdo sde): bcas pa dang / dge sbyong dang bram zer bcas pa dang / lha dang mi dang lha ma yin du bcas pa'i skye dgu las gang gis kyang khyod kyis chos 'di dag mngon par rdzogs par sangs ma rgyas so zhes de la rgol ba'i mtshan ma de yang dag par rjes su mi mthong ngo / /de bzhin
184b2(mdo sde): gshegs pas mtshan ma yang dag par rjes su mi mthong bas bde ba thob cing mi 'jigs pa thob par gnas shing khyu mchog gi gnas su dam bcas te/ 'khor gyi nang du song nas seng ge'i sgra yang dag par sgrog cing dge sbyong ngam/ bram ze'am sus kyang chos
184b3(mdo sde): dang 'thun par 'jig rten du ma bskor ba'i tshangs pa'i 'khor lo rab tu bskor ba dang / yang gang dag de bzhin gshegs pas bar du gcod pa'i chos su gsungs pa de dag bsten kyang bar du gcod par mi 'gyur ro zhes 'dir de la zhes bya bar rgyas par sbyar ba dang / gang
184b4(mdo sde): yang 'dis 'phags pa nges par 'byung ba'i lam bsten pa de dag bstan pa de bsten kyang sdug bsngal yang dag par zad par bya ba'i phyir nges par 'byung ba ma yin no/ /zhes gang yang 'dir de la zhes bya bar rgyas par sbyar ba dang / nga zag pa zad do zhes bdag nyid
184b5(mdo sde): zhal gyis 'che ba la 'dir lha dang bcas pa dang / bdud dang bcas pa dang tshangs pa dang bcas pa'i 'jig rten dang / dge sbyong dang bram zer bcas pa dang lha dang mi dang lha ma yin du bcas pa'i skye dgu las gang gis kyang zag pa 'di dag yongs su ma zad do zhes
184b6(mdo sde): de la rgol ba'i mtshan ma de yang dag par rjes su mi mthong ngo / /de bzhin gshegs pas mtshan ma yang dag par rjes su mi mthong bas bde ba thob cing mi 'jigs pa thob par gnas shing khyu mchog gi gnas su dam bcas te/ 'khor gyi nang du song nas seng ge'i
184b7(mdo sde): sgra yang dag par sgrog cing dge sbyong dang bram ze'am/ sus kyang chos dang 'thun par 'jig rten du ma bskor ba'i tshangs pa'i 'khor lo rab tu bskor ba ste/ 'di dag ni mi 'jigs pa bzhi'o/ /de la de bzhin gshegs pa'i so so yang dag par rig pa bzhi gang zhe na/
185a1(mdo sde): 'di lta ste/ don so so yang dag par rig pa dang / chos so so yang dag par rig pa dang / nges pa'i tshig so so yang dag par rig pa dang / spobs pa so so yang dag par rig pa ste/ 'di dag ni so so yang dag par rig pa bzhi'o/ /de
185a2(mdo sde): la sangs rgyas kyi chos ma 'dres pa bco brgyad gang zhe na/ de bzhin gshegs pa la 'khrul pa med pa dang / ca co med pa dang / bsnyel ba med pa dang / sems mnyam par ma bzhag pa med pa dang / tha dad pa'i 'du shes med pa dang / so sor
185a3(mdo sde): ma brtags pa'i btang snyoms med pa dang / 'dun pa nyams pa med pa dang / brtson 'grus nyams pa med pa dang / dran pa nyams pa med pa dang / ting nge 'dzin nyams pa med pa dang / shes rab nyams pa med pa dang / rnam par grol ba nyams
185a4(mdo sde): pa med pa dang / rnam par grol ba'i ye shes mthong ba nyams pa med pa dang / 'das pa'i dus la ye shes mthong ba chags pa med cing thogs pa med pa dang / ma 'ongs pa'i dus la ye shes mthong ba chags pa med cing thogs pa med pa dang / da ltar
185a5(mdo sde): byung ba'i dus la ye shes mthong ba chags pa med cing thogs pa med pa dang / lus kyi las thams cad ye shes sngon du 'gro zhing ye shes kyi rjes su 'brang ba dang / ngag gi las thams cad ye shes sngon du 'gro zhing ye shes kyi rjes su 'brang ba dang /
185a6(mdo sde): yid kyi las thams cad ye shes sngon du 'gro zhing ye shes kyi rjes su 'brang ba ste/ 'di dag ni sangs rgyas kyi chos ma 'dres pa bco brgyad do/ /de la de bzhin gshegs pa'i skyes bu chen po'i mtshan sum cu rtsa gnyis gang zhe na/ de bzhin gshegs pa'i
185a7(mdo sde): skyes bu chen po'i mtshan zhabs shin tu gnas pa 'di dang / zhabs kyi 'og gi mthil gnyis 'khor lo'i mtshan dang ldan pa dang / rting pa yangs shing zhabs byin gyis mtho ba dang / sor mo ring ba dang / phyag dang zhabs dra bas 'brel pa dang / phyag dang
185b1(mdo sde): zhabs 'jam zhing gzhon sha chags pa dang / bdun mtho ba'i sku dang ldan pa dang / byin pa e na ya'i lta bu dang / mdoms kyi sba ba sbubs su nub pa dang / ro stod seng ge'i 'dra ba dang / thal gong rgyas pa dang / dpung mgo shin tu zlum pa dang / ma btud
185b2(mdo sde): par phyag pus mor slebs pa dang / sku rnam par dag pa dang / mgur dung lta bu dang / 'gram pa seng ge'i 'dra ba dang / tshems bzhi bcu mnyam pa dang / tshems mnyam zhing thags bzang ba dang / tshems shin du dkar ba dang / ljags shin tu ring ba dang /
185b3(mdo sde): ro bro ba'i mchog dang ldan pa dang / tshangs pa'i dbyangs dang / bya ka la ping ka'i sgra dbyangs dang / spyan mthon mthing dang / spyan gyi rdzi ma ba'i 'dra ba dang / pags pa srab pa dang / pags pa'i mdog gser 'dra ba dang / spu'i khung bu re re ba dang spu gyen
185b4(mdo sde): du g.yas phyogs su 'khyil pa dang / dbu skra rin po che an da rnyil lta bu dang / smin mtshams kyi sgo'i bar gyi 'phral ba'i spu shin tu dkar ba dang / dbu gtsug tor dang ldan pa dang / de bzhin gshegs pa'i sku shing n+ya gro d+ha ltar chu zheng gab pa dang /
185b5(mdo sde): kun tu mdzes pa 'di ni skyes bu chen po'i mtshan te/ 'di dag ni skyes bu chen po'i mtshan sum cu rtsa gnyis so/ /de bzhin gshegs pa'i skyes bu chen po'i skyes bu chen po'i mtshan zhabs shin tu gnas pa 'di ni sngon yi dam la brtan pas mngon par grub pa'o/ /de bzhin
185b6(mdo sde): gshegs pa'i skyes bu chen po'i skyes bu chen po'i mtshan zhabs kyi 'og gi mthil gnyis 'khor lo'i mtshan dang ldan pa 'di ni sngon sbyin pa sna tshogs bsags pas mngon par grub pa'o/ /de bzhin gshegs pa'i skyes bu chen po'i skyes bu chen po'i mtshan rting pa yangs
185b7(mdo sde): shing zhabs byin gyis mtho ba 'di ni sngon sems can gzhan la spa bkong ba ma byas pas mngon par grub pa'o/ /de bzhin gshegs pa'i skyes bu chen po'i skyes bu chen po'i mtshan sor mo ring ba 'di ni sngon sems can rnams la chos kyis bsrung ba dang / bskyab pa dang /
186a1(mdo sde): sba ba byas pas mngon par grub pa'o/ /de bzhin gshegs pa'i skyes bu chen po'i skyes bu chen po'i mtshan phyag dang zhabs dra bas 'brel ba 'di ni sngon g.yog 'khor gyi dbyen ma byas pas mngon par grub pa'o/ /de bzhin gshegs pa'i
186a2(mdo sde): skyes bu chen po'i skyes bu chen po'i mtshan phyag dang / zhabs 'jam zhing gzhon sha chags pa 'di ni sngon gos dam pa sna tshogs rab tu byin pas mngon par grub pa'o/ /de bzhin gshegs pa'i skyes bu chen po'i skyes bu chen po'i mtshan bdun mtho ba'i sku
186a3(mdo sde): dang ldan pa 'di ni sngon bza' ba dang / btung ba rgya chen po byin pas mngon par grub pa'o/ /de bzhin gshegs pa'i skyes bu chen po'i skyes bu chen po'i mtshan byin pa e na ya'i lta bu 'di ni sngon sangs rgyas kyi chos yongs su bzung bas mngon
186a4(mdo sde): par grub pa'o/ /de bzhin gshegs pa'i skyes bu chen po'i skyes bu chen po'i mtshan mdoms kyi sba ba sbubs su nub pa 'di ni sngon gsang ba'i tshig bsrungs pa dang 'khrig pa'i chos spangs pas mngon par grub pa'o/ /de bzhin gshegs pa'i skyes bu chen
186a5(mdo sde): po'i skyes bu chen po'i mtshan ro stod seng ge'i 'dra ba 'di ni sngon dge ba'i las kun tu bsrungs pas mngon par grub pa'o/ /de bzhin gshegs pa'i skyes bu chen po'i skyes bu chen po'i mtshan thal gong rgyas pa 'di ni sngon dge ba'i chos yang dag par spyad pas
186a6(mdo sde): mngon par grub pa'o/ /de bzhin gshegs pa'i dpung mgo shin tu zlum pa 'di ni sdon gzhan dag la dbugs 'byin pa byin pas mngon par grub pa'o/ /de bzhin gshegs pa'i phyag ma btud par pus mor slebs pa 'di ni sngon gzhan la bya ba ci yod ces bya bas
186a7(mdo sde): mngon par grub pa'o/ /de bzhin gshegs pa'i sku rnam par dag pa 'di ni sngon dge ba bcu'i las kyi lam ngoms mi myong bar yang dag par spyad pas mngon par grub pa'o/ /de bzhin gshegs pa'i mgur dung lta bu 'di ni sngon nad pa rnams la sman sna tshogs byin
186b1(mdo sde): pas mngon par grub pa'o/ /de bzhin gshegs pa'i 'gram pa seng ge'i 'dra ba 'di ni sngon dge ba'i rtsa ba yongs su rdzogs par byas pas mngon par grub pa'o/ /de bzhin gshegs pa'i tshems bzhi bcu mnyam pa 'di ni sngon sems can la mtshungs par gnas
186b2(mdo sde): sbyar bas mngon par grub pa'o/ /de bzhin gshegs pa'i tshems thags bzang ba 'di ni sngon sems can bye ba'i sdums byas pas so/ /de bzhin gshegs pa'i chems shin tu dkar ba 'di ni sngon yid du 'ong ba rab tu byin pas so/ /tshems mnyam pa ni sngon lus
186b3(mdo sde): dang ngag dang / yid las kun tu bsrungs pas grub pa'o/ /de bzhin gshegs pa'i ljags shin tu ring ba 'di ni sngon bden pa'i tshig yang dag par bsrungs pas grub pa'o/ /de bzhin gshegs pa'i ro bro ba'i mchog dang ldan pa 'di ni sngon bsod nams tshad
186b4(mdo sde): med pas bdag nye bar bstan cing gzhan la rab tu byin pas grub pa'o/ /de bzhin gshegs pa'i tshangs pa'i dbyangs dang / bya ka la ping ka'i sgra dbyangs 'di ni sngon sems can la tshig 'jam po smras pa dang / kun tu dga' ba'i tshig thos par byed pas grub pa'o/ /
186b5(mdo sde): de bzhin gshegs pa'i spyan mthon mthing 'di ni sngon byams pa dang ldan pas sems can yang dag par bsrungs pas so/ /spyan gyi rdzi ma ba'i 'dra ba 'di ni sngon bsam pa bcos ma ma yin pas so/ /pags pa srab pa 'di ni sngon chos yang dag par sdud pa las su rung
186b6(mdo sde): bas mngon par grub pa'o/ /de bzhin gshegs pa'i pags pa'i mdog gser 'dra ba 'di ni sngon mal cha dang / gding ba dang / gos yid du 'ong ba byin pas mngon par grub pa'o/ /de bzhin gshegs pa'i spu'i khung bu re re ba 'di ni sngon 'du 'dzi yongs su
186b7(mdo sde): spangs pas mngon par grub pa'o/ /de bzhin gshegs pa'i spu gyen du g.yas phyogs su 'khyil ba 'di ni sngon mkhan po dang / slob dpon dang / dge ba'i bshes gnyen gyis rjes su bstan pa la 'thun par 'dzin pas grub pa'o/ /de bzhin gshegs
187a1(mdo sde): pa'i dbu skra rin po che an da rnyil lta bu 'di ni sngon sems can gyi srog la snying brtse ba dang bong ba dang dbyug pa dang mtshon cha bor bas grub pa'o/ /de bzhin gshegs pa'i smin mtshams kyi sgo'i bar gyi dpral ba'i spu shin tu dkar ba 'di ni sngon
187a2(mdo sde): bsngags par 'os pa rnams kyi bsngags pa brjod pas mngon par grub pa'o/ /de bzhin gshegs pa'i dbu gtsug tor dang ldan pa 'di ni sngon bla ma la gus par byas pas mngon par grub pa'o/ /de bzhin gshegs pa'i sku shing n+ya gro ltar chu zheng gab pa
187a3(mdo sde): 'di ni sngon bdag dang gzhan ting nge 'dzin la sbyor bas mngon par grub pa'o/ /de bzhin gshegs pa'i sku sred med kyi bu chen po lta bur kun tu mdzes pa 'di ni sngon de bzhin gshegs pa'i sku gzugs byas pa dang / mchod rten zhig pa bcos pa dang / gzhan
187a4(mdo sde): dag 'jigs pa las dbugs dbyung ba byas pas grub pa ste/ dge ba'i rtsa ba tshad med pas chos 'di dag la dbang sgyur ba'i phyir/ de bzhin gshegs pa'i skyes bu chen po'i mtshan sum cu rtsa gnyis po dag sku la mngon par grub pa'o/ /dpe byad bzang po
187a5(mdo sde): brgyad cu gang zhe na/ sangs rgyas bcom ldan 'das kyi sen mo zangs kyi mdog lta bu dang / sen mo mdog snum pa dang / sen mo mtho ba dang / sen mo rnams zlum pa dang / sor mo rnams rgyas pa dang / sor mo rnams byin gyis phra ba dang / rtsa mi mngon
187a6(mdo sde): pa dang rtsa mdud pa med pa dang long bu mi mngon pa dang zhabs mi mnyam pa med pa dang / seng ge'i stabs su gshegs pa dang / glang po che'i stabs su gshegs pa dang / ngang pa'i stabs su gshegs pa dang / khyu mchog gi stabs su gshegs pa dang / g.yas
187a7(mdo sde): phyogs su ldog cing gshegs pa dang / mdzes par gshegs pa dang / mi g.yo bar gshegs pa dang / sku 'khril bag chags pa dang / sku byi dor byas pa lta bu dang / sku rim par 'tsham pa dang / sku kho lag yangs shing bzang ba dang / mtshan yongs su
187b1(mdo sde): rdzogs pa dang / gom pa snyoms pa dang / sku gtsang ba dang / sku 'jam pa dang / sku rnam par dag pa dang / sku zhum pa med pa dang / sku rgyas pa dang / sku shin tu grims pa dang / yan lag dang nying lag shin tu rnam par 'byes pa dang / gzigs pa
187b2(mdo sde): rab rib med cing rnam par dag pa dang / dku zlum pa dang dku skabs phyin pa dang dku ma rnyongs pa dang / phyal phyam me ba dang lte ba zab pa dang / lte ba g.yas phyogs su 'khyil pa dang / kun nas mdzes pa dang / kun tu spyod pa gtsang ba dang / sku
187b3(mdo sde): la sme ba dang gnag bag med pa dang / phyag shing bal ltar shin tu 'jam pa dang / phyag gi ri mo mdangs yod pa dang / phyag gi ri mo zab pa dang / phyag gi ri mo ring ba dang / zhal ha cang yang mi ring ba dang / zhal la gzugs kyi gzugs brnyan
187b4(mdo sde): snang ba dang / ljags srab pa dang / ljags 'jam pa dang / ljags dmar ba dang / glang po che'i nga ro dang / 'brug gi sgra dang ldan pa dang / gsung snyan cing mnyen la 'jam pa dang / mche ba zlum pa dang / mche ba rno ba dang / mche ba dkar ba
187b5(mdo sde): dang / mnyam pa dang / mche ba byin gyis phra ba dang / shangs mtho ba dang / shangs gtsang ba dang / spyan yangs pa dang / spyan ring ba dang / rdzi ma stug pa dang / spyan dkar gnag 'byes shing ud pa la'i 'dab ma yangs pa lta bur 'dug pa dang /
187b6(mdo sde): brang che zhing rgyas la mkhregs pa dang / smin tshugs ring ba dang / smin ma 'jam pa dang / smin ma'i spu mnyam pa dang smin ma snum pa dang / snyan shal stug cing ring ba dang / snyan mnyam pa dang / snyan gyi dbang po ma nyams pa dang / dpral ba legs par
187b7(mdo sde): 'byes pa dang / dpral ba'i dbyes che ba dang / dbu shin tu rgyas pa dang / dbu skra bung ba ltar gnag pa dang / dbu skra stug pa dang / dbu skra 'jam pa dang / dbu skra ma 'dzings pa dang / dbu skra mi gshor ba dang / dbu skra dri zhim pa dang / sangs
188a1(mdo sde): rgyas bcom ldan 'das rnams kyi phyag dang zhabs dpal gyi be'u dang / bkra shis dang / g.yung drung 'khyil pa dang 'khor lo dang rdo rje dang pad ma dang nya la sogs pa'i mtshan yod pa yin te/ 'di dag ni dpe byad bzang po brgyad cu'o/ /
188a2(mdo sde): dge slong dag khyed la chos bshad par bya ste/ tshangs par spyod pa dang thog mar dge ba/ bar du dge ba/ tha mar dge ba dang / don bzang po/ tshig 'bru bzang po ma 'dres pa/ yongs su rdzogs pa/ yongs su dag pa/ yongs su byang ba 'di lta ste/
188a3(mdo sde): don rnam par nges pa zhes bya ba'i chos kyi rnam grangs yang dag par rab tu bshad par bya zhes gang smras pa de ni bshad pa 'di yin no/ /dge slong dag 'di dag ni dgon pa'i gnas sam/ shing drung ngam/ khang stong ngam/ ri sul lam/ ri phug gam sog
188a4(mdo sde): khrod dam/ bla gab med pa'am/ dur khrod dam/ nags tshal gyi mthongs sam/ bas mtha'i mal stan dag tu nges par bsam gtan du gyis shig /dge slong dag bag med par gyur nas phyis 'gyod par gyur ta re/ 'di ni nged kyis rjes su bstan pa'o/ /
188a5(mdo sde): chos kyi rnam grangs 'di bshad pa na dge slong lnga brgya nye bar len pa med par zag pa rnams las sems rnam par grol lo/ /bcom ldan 'das kyis de skad ces bka' stsal nas/ dge slong de dag dang lha dang mi dang lha ma yin dang / dri zar bcas pa'i 'jig
188a6(mdo sde): rten dang thams cad dang ldan pa'i 'khor de dag yi rangs te/ /bcom ldan 'das kyis gsungs pa la mngon par bstod do/ /don rnam par nges pa zhes bya ba'i chos kyi rnam grangs rdzogs so// //rgya gar gyi mkhan po dzi na mi tra dang / pra dz+nyA ba rma
188a7(mdo sde): dang / zhu chen gyi lo ts+tsha ba ban+de ye shes sdes bsgyur cing zhus te gtan la phab pa// @##/ /rgya gar skad du/ Ar+ya ar+tha bi sta ra nA ma d+ha rma pa r+yA ya/ bod skad du/ 'phags pa don rgyas pa zhes bya ba'i chos kyi
188b1(mdo sde): rnam grangs/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /
188b2(mdo sde): de nas tshe dang ldan pa shA ri'i bus dge slong rnams la smras pa/ tshe dang ldan pa dag khyed la chos thog mar dge ba/ bar du dge ba/ tha mar dge ba/ don bzang po tshig 'bru bzang po/ ma 'dres pa yongs su rdzogs pa/ yongs su dag pa/ yongs su byang
188b3(mdo sde): ba tshangs par spyod pa bstan par bya ste/ 'di lta ste/ don rgyas pa zhes bya ba'i chos kyi rnam grangs rab tu bshad kyis de legs par rab tu nyon la yid la zung shig dang bshad do/ /don rgyas pa'i chos kyi rnam grangs gang zhe na/ tshe dang ldan pa dag dal ba
188b4(mdo sde): tshogs pa bcu gnyis po 'di dag ni 'phags pa'i chos thob par 'gyur ba ste/ 'di lta ste/ bdag gi 'byor pa dang / gzhan gyi 'byor pa dang / mi nyid dang / yul dbus su skyes pa dang / dbang po rnams ma tshang ba med pa dang / las kyi mtha' ma
188b5(mdo sde): btang ba nyid dang / gnas la dad par 'gyur ba dang / sangs rgyas rnams byung ba dang / dam pa'i chos bstan pa dang / chos bstan pa rnams gnas pa dang / gnas pa rnams rjes su 'jug pa dang / gzhan la so sor snying bci ba ste/ de ltar na tshe
188b6(mdo sde): dang ldan pa dag dal ba tshogs pa bcu gnyis po 'di dag ni 'phags pa'i chos 'thob par 'gyur ba yin no/ /tshe dang ldan pa dag smra ba'i dge slong gtam smra bas gzhan dag la rnam pa nyi shus gtam bya ste/ 'di lta ste/ dus su dang gus pa dang / 'tsham pa
188b7(mdo sde): mtshams 'byor pa dang rjes su 'brel pa dang ri mo dang / 'dod pa dang mgu ba dang spro ba dang mi smod pa dang rigs pa dang 'brel pa dang ma 'chol ba dang ji lta ba bzhin gyi sems dang phan pa dang / phan pa'i sems dang snying brtse ba'i sems dang rnyed pa dang bkur sti
189a1(mdo sde): dang tshigs su bcad pa la mi brten par bya'o/ /gtam de dag smra ba na bdag la bstod par mi bya/ gzhan la smod par mi bya bar gtam bya'o/ /tshe dang ldan pa dag chos nyan par 'dod pas rnam pa bcu drug gis mnyan par bya ste/
189a2(mdo sde): 'di lta ste/ dus su chos mnyan par bya ba dang / bkur stir bya ba dang / gus par nyan pa dang / ma rangs pa med pa dang / bsgo ba bzhin nyan pa dang / klan ka mi tshol ba dang / chos la gus par bya ba dang / chos smra ba'i gang zag la gus par bya ba dang / chos la
189a3(mdo sde): mi brnyas pa dang / chos smra ba'i gang zag la mi brnyas pa dang / bdag la mi brnyas pa dang / rtse gcig pa'i sems dang / kun shes par bya ba'i sems dang / rna ba blags te mnyan pa dang / sems bsdus te sems thams cad kyis bsams te chos la
189a4(mdo sde): mnyan par bya'o/ /de de ltar chos yang dag par nyan pa na mya ngan las 'das pa gtsor bya ba la dad cing sems dang ba skye bar 'gyur ro/ /mya ngan las 'das pa gtsor bya ba sems mchog tu dga' ba dang / yi rangs pa skye bar 'gyur ro/ /mya ngan las 'das
189a5(mdo sde): pa gtsor bya ba la zang zing med par dga' bar skye bar 'gyur ro/ /mya ngan las 'das pa gtsor bya ba la nye ba'i nyon mongs pa rnams spong zhing sems mnyam par 'jog pa dang / som nyi rnams sel ba dang lta ba drang por byed par 'gyur ro/ /mya ngan las 'das
189a6(mdo sde): pa gtsor bya ba la sems rnal 'byor du 'gyur ba dang rtun pa dang rjes su brtson pa dang spong ba dang nang du yang dag 'jog dang don gyi mchog par 'gyur ro/ /mya ngan las 'das pa gtsor bya ba la 'du byed thams cad zhi ba dang / stong pa nyid du dmigs pa dang /
189a7(mdo sde): sred pa zad pa dang 'dod chags dang bral ba dang 'gog pa dang mya ngan las 'das pa la sems rab tu 'jug cing dang ba dang / yang dag par gnas pa dang rnam par grol bar 'gyur ro/ /mya ngan las 'das pa gtsor bya ba la phung po mi rtag pa nyid dang phung po
189b1(mdo sde): gsog nyid dang phung po gso ba nyid dang phung po snying po med pa nyid dang / phung po 'jig pa nyid la sems rab tu 'jug cing dang ba dang yang dag par gnas pa dang rnam par grol bar 'gyur ro/ /mya ngan las 'das pa gtsor bya ba la 'phags pa'i bden pa bzhi shes
189b2(mdo sde): par bya ba la mig rnam par dag par 'gyur ro/ /mya ngan las 'das pa gtsor bya ba la rnam par grol ba yongs su rdzogs par 'gyur ro/ /tshe dang ldan pa dag 'phags pa nyan thos de ltar chos yang dag par nyan na sgrogs pa la yang mtho mi 'tsham/ chos kyi
189b3(mdo sde): gtam gyi ro yang myong bar 'gyur/ ston pa la yang chos nyid kyis rim gro byed/ bdag gi don yang rjes su 'thob/ mya ngan las 'das pa yang 'thob par 'gyur ro/ /chos 'di dag ni de'i shes rab yongs su smin par 'gyur ba ste/ 'di lta ste/ dge
189b4(mdo sde): ba'i bshes gnyen la sten pa ngang dge ba'i ngang tshul can nyid dang / sems shes rab can nyid dang bka' blo bde ba nyid dang gus par nyan pa dang yongs su 'dri ba dang dam pa'i chos nyan pa dang dam pa'i chos rtag tu byed pa dang / skyo bar bya ba'i chos rnams la skyo ba dang / de bzhin du kun
189b5(mdo sde): tu skyo ba la yang tshul bzhin du yid la byed pa dang / mi dge ba'i chos thams cad spong bas dge ba'i chos rnams la tshul bzhin du rab tu 'jog pa dang / de rnam par byang ba dang ting nge 'dzin la dbang thob cing tshul bzhin du yang yid la byed pa'o/ /tshe dang
189b6(mdo sde): ldan pa dag 'phags pa nyan thos de ltar yang dag par tshul bzhin yid la byas pa'i bdag nyid kyis 'du shes bcu po 'di lta ste/ mi sdug pa'i 'du shes dang mi rtag pa'i 'du shes dang mi rtag pa la sdug bsngal ba'i 'du shes dang sdug bsngal la bdag med pa'i
189b7(mdo sde): 'du shes dang zas la mi 'phrod pa'i 'du shes dang 'jig rten thams cad la mngon par mi dga' ba'i 'du shes dang / snang ba'i 'du shes dang 'dod chags dang bral ba'i 'du shes dang 'gog pa'i 'du shes dang 'chi ba'i 'du shes bsgom par bya'o/ /tshe dang ldan pa
190a1(mdo sde): dag mi sdug pa'i 'du shes kyi bar du gcod pa'i chos ni bcu bzhi ste/ 'di lta ste/ bud med dang lhan cig gnas pa dang dran pa g.yengs pas bud med la lta ba dang bag med pa dang 'dod chags shas che ba nyid dang / sdug pa'i mtshan
190a2(mdo sde): ma'i rjes su brtson pa dang mi gtsang ba la so sor mi rtog pa dang las kyi mtha' la zhugs pa'i gang zag dang lhan cig sbyor ba dang / de dag dang 'thun par byed pa dang gus par mi nyan pa dang yongs su mi 'dri ba dang dbang po rnams kyi sgom bsrungs pa dang zas kyi
190a3(mdo sde): tshod mi rig pa dang dben pa la mngon par mi dga' ba dang ji lta ba bzhin la so sor mi rtog pa'o/ /mi rtag pa'i 'du shes kyi bar du gcod pa ni 'du byed la rjes su chags pa'o/ /mi rtag pa la sdug bsngal ba'i 'du shes kyi bar du gcod pa'i chos ni drug ste/ 'di
190a4(mdo sde): lta ste/ le lo dang 'gyod pa dang yal ba dang bag med pa dang mi brtson pa dang ji lta ba bzhin so sor mi rtog pa'o/ /sdug bsngal la bdag med pa'i 'du shes kyi bar du gcod pa ni bdag tu lta ba'o/ /zas la mi 'phrod pa'i 'du shes kyi bar du gcod pa ni
190a5(mdo sde): ro la sred pa'o/ /'jig rten thams cad la mngon par mi dga' ba'i 'du shes kyi bar du gcod pa ni 'jig rten gyi sna tshogs dag la 'dun pa dang 'dod chags kyi rjes su chags pa'o/ /snang ba'i 'du shes kyi bar du gcod pa'i chos ni bcu gcig ste/ 'di
190a6(mdo sde): lta ste/ the tshom dang yid la mi byed pa dang lus kyi gnas ngan len dang gnyid dang rmugs pa dang ha cang brtson 'grus drags pa dang / ha cang brtson 'grus zhan pa dang dga' ba dang spobs pa med pa dang 'du shes sna tshogs dang / ha cang smra ba mang ba dang gzugs
190a7(mdo sde): rnams la nges par rtog pa nyid do/ /'dod chags dang bral ba'i 'du shes kyi bar du gcod pa ni kun tu 'dod chags pa'o/ /'gog pa'i 'du shes kyi bar du gcod pa ni chos la mtshan ma'i rjes su 'brang ba'o/ /'chi ba'i 'du shes kyi bar du gcod pa ni gson pa la
190b1(mdo sde): 'chums pa'o/ /tshe dang ldan pa dag chos gsum po gces spras byed pa dang / 'dun pa spong ba dang / de la mang du gnas pa ni bar du gcod pa ma bcom pa de dag yang dag par 'joms pa'o/ /tshe dang ldan pa dag chos bcu bzhi ni mi sdug pa'i 'du shes la
190b2(mdo sde): gces spras byed pa ste/ 'di lta ste/ bud med dang lhan cig mi gnas pa dang dran pa nye bar gnas pas bud med la lta ba dang bag yod pa dang 'dod chags shas chung ba dang sdug pa'i mtshan ma'i rjes su mi brtson pa dang mi sdug pa la so sor rtog pa dang / las kyi
190b3(mdo sde): mtha' la zhugs pa'i gang zag dang lhan cig mi sbyor ba dang / de dag dang 'thun par mi byed pa dang gus par nyan pa dang yongs su 'dri ba dang dbang po'i sgo rnams bsdams pa nyid dang zas kyi tshod rig pa nyid dang dben pa la mngon par dga' ba dang / ji lta ba bzhin
190b4(mdo sde): la so sor rtog pa'o/ /tshe dang ldan pa dag mi sdug pa'i 'du shes kun tu bsten bsgoms lan mang du byas na 'dod pa'i 'dod chags spong bar 'gyur ro/ /mi rtag pa'i 'du shes kun tu bsten bsgoms lan mang du byas na 'du byed spong bar 'gyur ro/ /mi
190b5(mdo sde): rtag pa la sdug bsngal ba'i 'du shes kun tu bsten bsgoms lan mang du byas na le lo dang / 'gyod pa spong bar 'gyur ro/ /sdug bsngal la bdag med pa'i 'du shes kun tu bsten bsgoms lan mang du byas na bdag tu lta ba spong bar 'gyur ro/ /zas la
190b6(mdo sde): mi 'phrod pa'i 'du shes kun tu bsten bsgoms lan mang du byas na ro la sred pa spong bar 'gyur ro/ /'jig rten thams cad la mngon par mi dga' ba'i 'du shes kun tu bsten bsgoms lan mang du byas na 'jig rten gyi sna tshogs dag la 'dun pa dang / 'dod
190b7(mdo sde): chags kyi rjes su chags pa spong bar 'gyur ro/ /snang ba'i 'du shes kun tu bsten bsgoms lan mang du byas na ye shes mthong bar 'gyur ro/ /'dod chags dang bral ba'i 'du shes kun tu bsten bsgoms lan mang du byas na kun tu 'dod chags spong bar
191a1(mdo sde): 'gyur ro/ /'gog pa'i 'du shes kun tu bsten bsgoms lan mang du byas na phung po zad par 'gyur ro/ /'chi ba'i 'du shes kun tu bsten bsgoms lan mang du byas na gson pa la 'chums pa spong bar 'gyur ro/ /tshe dang ldan pa
191a2(mdo sde): dag 'phags pa nyan thos de ltar yang dag par tshul bzhin byed pa'i bdag nyid la bar du gcod pa'i chos nyi shu ste/ 'di lta ste/ mi brtson pa dang mi brtson pa dang 'grogs pa dang / yongs su mi 'dri ba dang mi 'thun pa'i lung dang lug ltar lkugs pa nyid dang sred
191a3(mdo sde): pa can nyid dang bya ba mang ba nyid dang las kyi mtha' nyes par byas pa nyid dang / brtson pa btang ba nyid dang bar du gcod pa rnams thos na nyam nga ba dang / khengs pa dang mi 'thun par 'dzin pa nyid dang brjed ngas pa nyid dang bag med pa dang yul du ma gnas
191a4(mdo sde): pa dang dbang po rnams kyi sgom bsrungs pa nyid dang zas kyi tshod mi rig pa nyid dang / nam gyi cha stod dang nam gyi cha smad la mi nyal bar sbyor ba'i rjes su mi brtson pa nyid dang dben pa la mngon par mi dga' ba dang ji lta ba bzhin la so sor mi rtog pa'o/ /tshe dang
191a5(mdo sde): ldan pa dag bar du gcod pa ma bcom pa de dag yang dag par 'joms par 'gyur ba'i gces spras byed pa'i chos ni bcu gcig ste/ 'di lta ste/ 'dun pa 'thob pa dang phan yon mthong ba nyid dang mngon par spro ba nyid dang / rnam par 'gyed pa dang rgyal ba dang
191a6(mdo sde): chos rnams kyi mtshan ma'i rjes su 'brang ba dang / bdag la mi brnyas pa dang gus par nyan pa dang yongs su 'dri ba dang dben pa la mngon par dga' ba dang ji lta ba bzhin la so sor rtog pa'o/ /tshe dang ldan pa dag 'phags pa nyan thos de ltar yang dag par
191a7(mdo sde): tshul bzhin yid la byed pa'i bdag nyid kyi gces spras byed pa'i chos nyi shu ste/ 'di lta ste/ brtson pa dang brtson pa dang 'grogs pa dang / yongs su 'dri ba dang 'thun pa'i lung dang lug ltar lkugs pa ma yin pa nyid dang sred pa can ma yin pa nyid dang bya ba
191b1(mdo sde): mi mang ba nyid dang las kyi mtha' legs par byas pa nyid dang brtson pa ma btang ba nyid dang bar du gcod pa rnams thos na nyam mi nga ba dang / ma khengs pa dang 'thun par 'dzin pa nyid dang / dran pa nye bar gzhag pa nyid dang bag yod pa dang yul du gnas
191b2(mdo sde): pa dang dbang po rnams kyi sgo bsrungs pa nyid dang zas kyi tshod rig pa nyid dang / nam gyi cha stod dang nam gyi cha smad la mi nyal bar sbyor ba'i rjes su brtson pa nyid dang dben pa la mngon par dga' ba dang ji lta ba bzhin la so sor rtog pa'o/ /tshe dang ldan pa dag
191b3(mdo sde): gnas nyi shu rtsa gnyis po 'di dag ni rab tu byung bas yang dang yang du so sor brtag par bya ba ste/ bdag ni khyim pa'i rtags spangs pa ste mi sdug pa'o zhes gnas 'di rab tu byung bas yang dang yang du so sor brtag par bya'o/ /bdag ni mi 'dra ba khas
191b4(mdo sde): blangs pa ste/ bdag gi cha byad dang bya ba gzhan yin no/ /bdag gi 'tsho ba ni gzhan la rag las pa ste/ ji srid 'tsho'i bar du bdag gi 'di lta ste/ chos gos dang bsod snyoms dang mal stan dang na ba'i gsos sman dang / yo byad pha rol
191b5(mdo sde): las bcol dgos pa'o/ /bdag ni ji srid 'tsho'i bar du mi rnams kyi 'dod pa dag las ldog pa byas pa'o/ /bdag ni ji srid 'tsho'i bar du mi rnams kyi rtsed mo'i dga' ba dag las ldog pa byas pa'o/ /ci ga bdag gis bdag tshul khrims dag
191b6(mdo sde): gis ma smad dam/ ci ga bdag la tshangs pa mtshungs par spyod pa mkhas pa rnams kyis chos nyid kyis ma smad dam/ ci ga bdag nyid ma smas pa dang ma nyams par spyod dam/ ci ga yul 'khor gyi bsod snyoms don yod par za'am/ ci ga gcig
191b7(mdo sde): pu kun dga' ra ba stong par mngon par dga' 'am/ bdag ji lta bur gyur pas nyin mtshan 'da'/ ci ga 'du byed thams cad zhi ba/ stong pa nyid du dmigs pa/ sred pa zad pa/ 'dod chags dang bral ba'i mya ngan las 'das pa la bdag gi sems
192a1(mdo sde): rab tu 'jug pa dang / dang ba dang / yang dag par gnas pa dang / rnam par grol bar gyur tam/ ci ga phung po mi rtag pa nyid dang / phung po gso ba nyid dang / phung po snying po med pa nyid la bdag gi sems rab tu 'jug pa dang / dang ba dang /
192a2(mdo sde): yang dag par gnas pa dang / rnam par grol bar gyur tam/ ci ga bdag 'chi ba'i tshe tshangs pa mtshungs par spyod pa/ mkhas pa rnams kyis bdag la dris na yul yul po ma yin zhing / bag tsha ba med pa dang / 'jigs pa med par yang dag par
192a3(mdo sde): lung ston par lung bstan par bya ba gang yin pa dge slong gi 'bras bu bzhi las 'bras bu gang yang rung ba zhig 'thob bam/ bdag ni skye ba'i chos can te/ skye ba'i chos nyid las ma 'das pa/ rga ba'i chos can/ na ba'i chos can/ 'chi ba'i chos can te/ bdag
192a4(mdo sde): ni 'dod pa dang / sdug pa dang / phangs pa dang / yid du 'ong ba thams cad dang / 'bye ba dang / med pa dang bral ba dang mi ldan par 'gyur ba'o/ /bdag ni las bdag gir bya ba/ las kyi skye gnas dang / las kyi bgo skal la spyod pa las brtan par bya ba ste/ las
192a5(mdo sde): dge ba'am/ mi dge ba gang dang gang byed pa las de dang de nyid kyi skal ba can du 'gyur ro snyam du gnas 'di rab tu byung bas yang dang yang du so sor brtag par bya'o/ /gnas nyi shu rtsa gnyis po 'di dag la yang dang yang du so sor rtog pa/ de'i dge sbyong gi 'du shes
192a6(mdo sde): yongs su rdzogs par 'gyur ro/ /dge sbyong gi 'du shes yongs su rdzogs na/ 'du shes bdun yongs su rdzogs par 'gyur te/ rtag par rgyun du byed pa dang / rgyun du 'jug pa dang / brnab sems dang gnod sems med pa dang / yang dag pa'i dran pa
192a7(mdo sde): dang / nga rgyal med pa dang / 'tsho ba'i yo byad rnams de'i ched dang ting nge 'dzin la dbang thob pa yongs su rdzogs pa'o/ /tshe dang ldan pa dag sems dang / yid dang / rnam par shes pa gang yun ring por gzugs la chags pa dang / sgra la chags pa dang / dri
192b1(mdo sde): la chags pa dang / ro la chags pa dang / reg bya la chags pa dang / gzugs dang / sgra dang / dri dang / ro dang / reg bya dag gis kun du bsags pa/ nye bar bsags pa de ni so sor brtags pas/ 'di lta ste/ mi 'chi ba'i dbyings la nye bar rnam par gzhag pa
192b2(mdo sde): ma yin par 'gyur ro/ /tshe dang ldan pa dag so so'i skye bos rnam pa nyi shus sems skyo bar bya ste/ bdag ni rtogs pas gsog yin no/ /ma dul bar 'chi bar 'gyur ro/ /g.yang sar ltung bar 'gyur ro/ /'jigs pa dang bcas pa'i phyogs su 'gro bar 'gyur ro/ /
192b3(mdo sde): 'jigs pa med pa'i phyogs mi shes pa'o/ /las mi shes pa'o/ /ting nge 'dzin ma thob pa'o/ /yang srid pa ni sdug bsngal ba'o/ /dal ba phun sum tshogs pa ni rnyed dka' ba'o/ /'dod pa dag gsod par byed pas rtag tu rjes su bcings pa'o/ /bdag ni 'gro ba las
192b4(mdo sde): ma 'das pa'o/ /bdag ni ngan song dag las yongs su ma grol ba'o/ /bdag ni lta bar gyur pa dpag tu med pa dang yang dag par ldan pa'o/ /bdag ni mtshams med pa'i las rnams mi bya ba'i phyir gegs ma byas pa'o/ /bdag ni skye ba'i 'khor ba thog ma dang tha ma med pa'i
192b5(mdo sde): mthar ma byas pa'o/ /mthar ma byas na byed pa gzhan med do/ /ma byas na bde ba'i ngo bo med do/ /las byas pa rnams ni chud za ba med do/ /bdag ni ma rig par gyur cing mi mkhas la 'chi ba'i dus byed par 'gyur ro zhes so so'i skye bos sems skyo bar bya'o/ /de rnam pa nyi shu po de
192b6(mdo sde): rnams kyis sems skyo shin tu skyo/ skrag shin tu skrag /bkag shin tu bkag na rnam pa gzhan nyi shus sems myur ba myur bar yang dag par gnas te/ de sems kyi mtshan ma yid la byed pa'i sems myur ba myur bar yang dag par gnas so/ /de sems bla na med pa'am/ sems
192b7(mdo sde): rtse gcig pa'am/ ting nge 'dzin gyi mtshan ma'am/ ting nge 'dzin la gnas pa'i mtshan ma'am/ ting nge 'dzin las ldang ba'i mtshan ma'am/ zhi gnas kyi mtshan ma 'am/ rab tu 'dzin pa'i mtshan ma'am/ btang snyoms kyi mtshan ma'am/ spyod yul ma yin pa spong
193a1(mdo sde): ba'am/ spyod yul la gus pa'am/ mdor bstan pa'am/ dmigs kyis bsal ba'am/ kun tu skyo ba mang ba'am/ bla ma la rten pa'am/ yang dag pa'i sbyor ba yid la byed pa'i sems myur ba myur bar yang dag par gnas so/ /de dbugs rngub pa
193a2(mdo sde): dang 'byung ba dran pa sgom pa'i sems myur ba myur bar yang dag par gnas so/ /de dran pa nye bar gzhag pa rnams sgom pa'i sems myur ba myur bar yang dag par gnas so/ /tshe dang ldan pa dag 'phags pa nyan thos de ltar yang dag par tshul bzhin yid la byas pa'i bdag
193a3(mdo sde): nyid kyi bar du gcod pa ni bcu gcig tu rig par bya ste/ 'di lta ste/ yang dang yang du tshogs par 'du ba dang / zas la gdu ba nyid dang las la dga' ba nyid dang smra ba la dga' ba nyid dang 'du 'dzi'i gtam la dga' ba nyid dang 'du 'dzi la dga' ba nyid dang bdag tu 'dzin
193a4(mdo sde): pa dang / 'phyar ba dang bag med pa dang yul du mi gnas pa'o/ /tshe dang ldan pa dag bar du gcod pa ma bcom pa de dag yang dag par 'joms pa mkhas pa bcu la bslab par bya ste/ 'di lta ste/ ting nge 'dzin la mkhas pa dang ting nge 'dzin la gnas pa la mkhas
193a5(mdo sde): pa dang / ting nge 'dzin las ldang ba la mkhas pa dang rab tu 'dzin pa la mkhas pa dang / btang snyoms la mkhas pa dang / skye mched la mkhas pa dang thabs la mkhas pa dang mngon par sgrub pa la mkhas pa'o/ /tshe dang ldan pa dag 'phags pa nyan thos de ltar
193a6(mdo sde): mngon par sgrub pa la mkhas pa la mchog tu dga' ba'i dngos po bcu gsum skye ba na skye ste/ dad pa can de ston pa'am chos sam dge 'dun nam bdag gi tshul khrims sam gzhan gyi tshul khrims sam/ bdag gi sbyin par bya ba'i chos rnams sam bdag gi rtogs
193a7(mdo sde): pa'am/ gzhan gyi rtogs pa yid la byed pa na/ mchog tu dga' ba skyed pa 'di ni dad pa can gyi mchog tu dga' ba'i dngos po yin no/ /bcom ldan 'das de bdag gi sdug bsngal gyi chos mang po sel ba'o zhes mchog tu dga' ba skye ba 'di ni dad pa can gyi
193b1(mdo sde): mchog tu dga' ba'i dngos po yin no/ /bcom ldan 'das de bdag gi bde ba'i chos mang po sgrub pa'o zhes mchog tu dga' ba skye ba 'di ni dad pa can gyi mchog tu dga' ba'i dngos po yin no/ /bcom ldan 'das de bdag gi sdig pa mi dge ba'i chos rnam pa du ma
193b2(mdo sde): sel ba'o zhes mchog tu dga' ba skye ba 'di ni dad pa can gyi mchog tu dga' ba'i dngos po yin no/ /bcom ldan 'das de bdag gi dge ba'i chos rnam pa du ma sgrub pa'o zhes mchog tu dga' ba skye ba 'di ni dad pa can gyi mchog tu dga' ba'i dngos po yin no/ /tshe
193b3(mdo sde): dang ldan pa dag 'phags pa nyan thos chos bzhi la brten na chos lnga bsgom pa yongs su rdzogs par 'gyur te/ 'dun pa dang brtson 'grus dang dben pa dang phyir mi zlog pa'o/ /chos lnga po gang dag bsgom pa yongs su rdzogs par 'gyur zhe na/ mchog tu dga' ba dang dga'
193b4(mdo sde): ba dang shin tu sbyangs pa dang bde ba dang ting nge 'dzin to/ /tshe dang ldan pa dag de chos lnga po de dag kun tu bsags shing nye bar bsags na zug rngu brgyad med par 'gyur te/ 'di lta ste/ 'dod chags kyi zug rngu dang zhe sdang gi zug rngu dang gti mug gi zug rngu dang / nga rgyal
193b5(mdo sde): gyi zug rngu dang sred pa'i zug rngu dang / lta ba'i zug rngu dang / the tshom dang som nyi'i zug rngu'o/ /zug rngu brgyad po de dag med par gyur na mi slob pa'i chos bcu thob par 'gyur te/ mi slob pa'i yang dag pa'i lta ba dang / yang dag pa'i
193b6(mdo sde): rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i rtsol ba dang / yang dag pa'i dran pa dang / yang dag pa'i ting nge 'dzin dang / yang dag pa'i rnam par grol ba dang / yang dag pa'i ye shes so/ /mi slob pa'i
193b7(mdo sde): chos bcu po de dag skyes shing thob ste ldan na 'phags pa yan lag lnga spangs pa/ yan lag drug dang ldan pa bsrung ba gcig pa/ rton pa bzhi dang ldan pa/ so so'i bden pa bsal ba/ bsal ba spangs pa/ kun tu rtog pa'i rnyog pa med par rnyed do// //
194a1(mdo sde): @##/ /rgya gar skad du/ Ar+ya ad b+hu ha d+ha rma pa r+yA ya nA ma/ bod skad du/ 'phags pa rmad du byung ba zhes bya ba'i chos kyi rnam grangs/ sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/
194a2(mdo sde): bcom ldan 'das rgyal po'i khab na 'od ma'i tshal bya ka lan da ka gnas pa na bzhugs so/ /de nas tshe dang ldan pa kun dga' bo snga dro'i dus kyi tshe chos gos dang sham thabs bgos te/ lhung bzed thogs nas rgyal po'i khab tu bsod snyoms kyi phyir zhugs te/ tshe dang ldan pa kun dga'
194a3(mdo sde): bo rgyal po'i khab kyi grong khyer du mthar chags su bsod snyoms spyod pa'i tshe phyogs shig na khang pa brtsegs pa sgo brgyad cu yod la/ byug pas byugs pa/ gdugs dang rgyal mtshan dang ba dan bsgreng ba dar gyi lda ldi mang po dpyangs pa zhig mthong nas/ de 'di snyam du sems te/ rigs kyi bu'am
194a4(mdo sde): rigs kyi bu mo dad pa gang la la zhig gis khang pa brtsegs pa 'di lta bu byas te/ phyogs bzhi'i dge slong gi dge 'dun la phul ba dang / gang de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'ji ba las skyu ru ra'i
194a5(mdo sde): 'bras bu tsam byas la/ khab tsam gyi srog shing btsugs te/ rgya shug gi lo ma tsam gyi gdugs gsol nas/ nas kyi 'bru tsam gyi sku gzugs byas la/ yungs 'bru tsam gyi ring bsrel bcug na de gnyis las bsod nams shin tu che ba gang yin snyam mo/ /de yang 'di snyam du
194a6(mdo sde): sems te/ ston pa ni bdag gi mngon sum du gyur/ /bde bar gshegs pa ni bdag gi mngon sum du gyur gyis/ bcom ldan 'das la bdag gis don 'di nyid gsol te/ /bcom ldan 'das kyis bdag la ji skad bstan pa bzhin du gzung bar bya'o snyam mo/ /de nas tshe dang ldan pa kun
194a7(mdo sde): dga' bo rgyal po'i khab tu bsod snyoms blangs te/ zas kyi bya ba byas nas bsod snyoms kyi zas phyi ma spangs te/ chos gos dang lhung bzed bzhag nas rkang pa bkrus te/ bcom ldan 'das ga la ba der song nas phyin pa dang / bcom ldan 'das kyi zhabs la mgo bos phyag 'tshal te
194b1(mdo sde): phyogs gcig tu 'dug go/ /phyogs gcig tu 'dug nas kyang bcom ldan 'das la tshe dang ldan pa kun dga' bos 'di skad ces gsol to/ /btsun pa bdag 'dir snga dro'i dus kyi tshe chos gos dang sham thabs bgos lhung bzed thogs te rgyal po'i khab tu bsod snyoms kyi slad du zhugs te/
194b2(mdo sde): rgyal po'i khab kyi grong khyer du mthar chags su bsod snyoms spyod pa'i tshe phyogs shig na khang pa brtsegs pa chab sgo brgyad cu mchis la byug pas byugs pa/ gdugs dang rgyal mtshan dang ba dan bsgreng ba/ gyi lda ldi mang po dpyangs pa dag mthong nas 'di snyam du bsams te/ rigs
194b3(mdo sde): kyi bu'am rigs kyi bu mo dad pa gang la la zhig gis khang pa brtsegs pa 'di lta bu bgyis te/ phyogs bzhi'i dge slong gi dge 'dun la phul ba dang / gang gis de bzhin gshegs pa dgra bcom pa yang dag par rdzogs pa'i sangs rgyas mya ngan las 'das pa'i mchod rten 'ji ba las skyu ru
194b4(mdo sde): ra'i 'bras bu tsam bgyis la khab tsam gyi srog shing btsugs te/ rgya shug gi lo ma tsam gyi gdugs gsol nas/ nas kyi 'bru tsam gyi sku gzugs bgyis la yungs 'bru tsam gyi ring bsrel stsal na de gnyis bsod nams shin tu che ba gang lags snyam mo/ /bdag gis yang 'di
194b5(mdo sde): snyam du bsams te/ ston pa ni bdag gi mngon sum du gyur/ bde bar gshegs pa ni bdag gi mngon sum du gyur gyis/ bcom ldan 'das la bdag gis don 'di nyid gsol te/ bcom ldan 'das kyis bdag la ji skad bstan pa bzhin du gzung bar bgyi snyam nas/ bcom
194b6(mdo sde): ldan 'das la bdag don 'di nyid zhu lags na thugs brtse ba nye bar bzung ste/ bcom ldan 'das kyis bdag la don 'di nyid legs par bstan du gsol/ de skad ces gsol pa dang / bcom ldan 'das kyis tshe dang ldan pa kun dga' bo la 'di skad ces bka' stsal to/ /kun
194b7(mdo sde): dga' bo khyod skye bo mang po la phan pa dang / skye bo mang po la bde ba dang / 'jig rten la snying brtse ba'i phyir zhugs nas lha dang mi rnams la phan pa dang / bde ba'i don gyi phyir khyod de bzhin gshegs pa la don 'di nyid 'dri bar sems pa ni/ legs so legs so/ /kun
195a1(mdo sde): dga' bo de'i phyir legs par rab tu nyon la yid la zung shig dang bshad do/ /kun dga' bo 'dzam bu gling gi gling ni chur dpag tshad bdun stong / rgyar yang dpag tshad bdun stong / byang du ni kha tshon che ba/ lhor ni sog kar 'dug pa de rigs kyi bu'am rigs kyi bu
195a2(mdo sde): mo dad pa gang la la zhig gis rin po che sna bdun gyi rang bzhin du byas te/ rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / phyogs bzhi'i dge slong gi dge 'dun la phul ba bas
195a3(mdo sde): gang gis de bzhin gshegs pa dgra bcom pa yang dag par na nga / rdzogs pa'i sangs rgyas yongs su mya ngan las 'das pa'i mchod rten 'ji ba las skyu ru ra'i 'bras bu tsam byas la khab tsam gyi srog shing btsugs te/ rgya shug gi lo ma tsam gyi gdugs gsol nas/ nas kyi 'bru tsam
195a4(mdo sde): gyi sku gzugs byas la/ yungs 'bru tsam gyi ring bsrel bcug na de ni de bas ches bsod nams che'o zhes nga smra'o/ /kun dga' bo 'dzam bu'i gling lta zhog gi/ /kun dga' bo shar gyi lus 'phags zhes bya ba'i gling yod de chur ni dpag tshad brgyad stong / rgyar yang dpag tshad
195a5(mdo sde): brgyad stong ste/ kun nas zla gam lta bur grub pa de/ rigs kyi bu'am rigs kyi bu mo dad pa gang la la zhig gis rin po che sna bdun gyi rang bzhin du byas te/ rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom
195a6(mdo sde): pa rnams dang / rang sangs rgyas rnams dang / phyogs bzhi'i dge slong gi dge 'dun la phul ba bas/ gang gis de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'ji ba las skyu ru ra'i 'bras bu
195a7(mdo sde): tsam byas la khab tsam gyi srog shing btsugs te/ rgya shug gi lo ma tsam gyi gdugs gsol nas/ nas kyi 'bru tsam gyi sku gzugs byas la/ yungs 'bru tsam gyi ring bsrel bcug na de ni de bas ches bsod nams che'o zhes nga smra'o/ /kun dga' bo 'dzam bu'i gling lta
195b1(mdo sde): 'ang zhog / shar gyi lus 'phags kyi gling lta 'ang zhog ste/ kun dga' bo nub kyi ba lang spyod ces bya ba'i gling yod de chur ni dpag tshad dgu stong / zheng yang dpag tshad dgu stong ste/ kun nas zla ba nya ba lta bur grub pa de rigs kyi bu'am rigs kyi bu mo dad pa gang la la zhig gis rin po che sna
195b2(mdo sde): bdun gyi rang bzhin du byas te/ rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / phyogs bzhi'i dge slong gi dge 'dun la phul ba bas/ gang gis de bzhin
195b3(mdo sde): gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'ji ba las skyu ru ra'i 'bras bu tsam byas la khab tsam gyi srog shing btsugs te/ rgya shug gi lo ma tsam gyi gdugs gsol nas/ nas kyi 'bru tsam gyi sku gzugs
195b4(mdo sde): byas la/ yungs 'bru tsam gyi ring bsrel bcug na de ni de bas ches bsod nams che'o zhes nga smra'o/ /kun dga' bo 'dzam bu'i gling lta'ang zhog /shar gyi lus 'phags kyi gling lta'ang zhog /nub kyi ba lang spyod kyi gling lta'ang zhog ste/ kun dga' bo byang gi sgra mi snyan ces bya
195b5(mdo sde): ba'i gling yod de/ chur ni dpag tshad khri/ rgyar yang dpag tshad khri ste/ kun nas gru bzhi lham par grub pa de rigs kyi bu'am rigs kyi bu mo dad pa gang la la zhig gis rin po che sna bdun gyi rang bzhin du byas te/ rgyun du zhugs pa rnams dang / lan cig phyir 'ong ba
195b6(mdo sde): rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / phyogs bzhi'i dge slong gi dge 'dun la phul ba bas/ gang gis de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i
195b7(mdo sde): mchod rten 'ji ba las skyu ru ra'i 'bras bu tsam byas la khab tsam gyi srog shing btsugs te/ rgya shug gi lo ma tsam gyi gdugs gsol nas/ nas kyi 'bru tsam gyi sku gzugs byas la/ yungs 'bru tsam gyi ring bsrel bcug na de ni de bas bsod nams che'o zhes nga smra'o/ /
196a1(mdo sde): kun dga' bo 'dzam bu'i gling lta'ang zhog /shar gyi lus 'phags kyi gling lta'ang zhog /nub kyi ba lang spyod kyi gling lta'ang zhog /byang gi sgra mi snyan gyi gling lta'ang zhog ste/ kun dga' bo lha'i dbang po brgya byin gyi khang bzang rnam par rgyal byed ces bya ba yod de/ de
196a2(mdo sde): rigs kyi bu'am rigs kyi bu mo dad pa gang la la zhig gis rin po che sna bdun gyi rang bzhin du byas te/ /rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / phyogs
196a3(mdo sde): bzhi'i dge slong gi dge 'dun la phul ba bas/ gang gis de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'ji ba las skyu ru ra'i 'bras bu tsam byas la khab tsam gyi srog shing btsugs te/ rgya shug
196a4(mdo sde): gi lo ma tsam gyi gdugs gsol nas/ nas kyi 'bru tsam gyi sku gzugs byas la yungs 'bru tsam gyi ring bsrel bcug na de ni de bas ches bsod nams che'o zhes nga smra'o/ /kun dga' bo 'dzam bu'i gling lta yang zhog /shar gyi lus 'phags kyi gling lta yang zhog /nub
196a5(mdo sde): kyi ba lang spyod kyi gling lta yang zhog / byang gi sgra mi snyan gyi gling lta yang zhog /lha'i dbang po brgya byin gyi khang bzang rnam par rgyal byed ces bya ba lta yang zhog ste/ kun dga' bo stong gsum gyi stong chen po'i 'jig rten gyi khams yod de/ de rigs kyi bu'am
196a6(mdo sde): rigs kyi bu mo dad pa gang la la zhig gis rin po che sna bdun gyi rang bzhin du byas te/ rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / phyogs bzhi'i
196a7(mdo sde): dge slong gi dge 'dun la phul ba bas/ gang gis de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'ji ba las skyu ru ra'i 'bras bu tsam byas la khab tsam gyi srog shing btsugs te/ rgya shug gi lo ma
196b1(mdo sde): tsam gyi gdugs byas nas/ nas kyi 'bru tsam gyi sku gzugs byas la yungs 'bru tsam gyi ring bsrel bcug na de ni de bas ches bsod nams che'o zhes nga smra'o/ /de ci'i phyir zhe na/ kun dga' bo de bzhin gshegs pa ni ye shes kyis dpag tu med pa/ tshul khrims kyis
196b2(mdo sde): dpag tu med pa/ bzod pas dpag tu med pa/ brtson 'grus kyis dpag tu med pa/ bsam gtan gyis dpag tu med pa/ shes rab kyis dpag tu med pa/ byams pas dpag tu med pa/ snying rjes dpag tu med pa/ dga' bas dpag tu med pa/ btang snyoms
196b3(mdo sde): kyis dpag tu med pa/ sangs rgyas kyi chos ma 'dres pa brgyad dang / stobs bcu dang / mi 'jigs pa bzhi dang / sangs rgyas kyi chos dran pa nye bar gzhag pa ma 'dres pa gsum dang snying rje chen pos dpag tu med pa ste/ kun dga' bo de bzhin gshegs pa dgra bcom
196b4(mdo sde): pa yang dag par rdzogs pa'i sangs rgyas ni yon tan dpag tu med pa dang ldan pa'i phyir ro/ /de skad ces bka' stsal pa dang / tshe dang ldan pa kun dga' bos bcom ldan 'das la 'di skad ces gsol to/ /bcom ldan 'das 'di lta ste/ chos kyi rnam grangs 'di ni ngo
196b5(mdo sde): mtshar lags so/ /bde bar gshegs pa ngo mtshar lags so/ /chos kyi rnam grangs 'di'i ming ci lags/ 'di ji ltar gzung bar bgyi/ bka' stsal pa/ kun dga' bo de'i phyir chos kyi rnam grangs 'di rmad du byung ba'i chos kyi rnam grangs zhes bya bar zung shig /de
196b6(mdo sde): bas na chos kyi rnam grangs 'di ni/ rmad du byung ba'i chos kyi rnam grangs zhes bya ba'i tshig so/ /bcom ldan 'das kyis de skad ces bka' stsal nas/ tshe dang ldan pa kun dga' bo yi rangs te/ bcom ldan 'das kyis gsungs pa la mngon par
196b7(mdo sde): bstod do/ / //'phags pa rmad du byung ba'i chos kyi rnam grangs/ rdzogs so// //rgya gar gyi mkhan po dzi na mi tra dang / su ren dra bo d+hi dang / zhu chen gyi lo ts+tsha ba ban de ye shes sdes zhus te gtan la phab pa// //
197a1(mdo sde): @##/ /rgya gar skad du/ Ar+ya ta thA ga ta pra ti bim+ba pra tiSh+Tha a nu shaMs sam+ba dan+ti nA ma d+harma par+yA ya/ bod skad du/ 'phags pa de bzhin gshegs pa'i gzugs brnyan bzhag pa'i phan yon yang dag par brjod pa zhes bya ba'i chos kyi rnam grangs thams cad mkhyen pa la phyag 'tshal lo/ /
197a2(mdo sde): 'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe dge slong rab tu mang po dag cig rim gro'i gnas su lhags te 'dug nas bar skabs der gtam 'di lta bu zhig glengs
197a3(mdo sde): so/ /khyed cag la bram ze'am/ khyim bdag dad pa can thos pa na nga / 'dzin pa/ thos pa bsags pa/ dge ba ji ltar bya zhes tshol ba/ de bzhin gshegs pa'i gzugs brnyan bgyid par spro ba skyed pa dag snang la de dag gal te bdag cag gi drung du lhags nas btsun pa
197a4(mdo sde): dag de bzhin gshegs pa'i gzugs brnyan bgyid pa'i gang zag sbyin pa po la phan yon ji tsam zhig mchis par rig par bgyi zhes rmed na/ de bzhin gshegs pa'i gzugs brnyan bgyid pa la phan yon ji tsam zhig yod pa bdag cag gis mi shes te/ de'i tshe de dag la
197a5(mdo sde): bdag cag gis ji ltar chos dang 'thun par lan gdab par bya/ gang don 'di dag nyid ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas thams cad mkhyen pa/ thams cad gzigs pa/ the tshom thams cad
197a6(mdo sde): gcod par mdzad pa/ ston pa de la bdag cag gis zhu'o/ /'on ta nga bcom ldan 'das de bdag cag la lung ston par mdzad de/ bdag cag gis de bzhin bzung nas bram ze dang / khyim bdag dad pa can rnams la rgya cher phye ste lan gdab par bya'o zhes
197a7(mdo sde): bgros so/ /de nas dge slong rab tu mang po dag bcom ldan 'das ga la ba der dong ste phyin nas bcom ldan 'das kyi zhabs la mgo bos phyag 'tshal te phyogs gcig tu 'khod do/ /phyogs gcig tu 'khod nas dge slong rab tu mang po dag gis bcom ldan 'das la
197b1(mdo sde): 'di skad ces gsol to/ /btsun pa bdag cag dge slong rab tu mang po dag rim gro'i gnas der lhags te 'dus pa dang / bar der bka' mchid 'di lta bu zhig glengs te/ khyed cag la bram ze'am/ khyim bdag dad pa can thos pa 'dzin pa/ thos pa bsags pa/
197b2(mdo sde): dge ba ji ltar bgyi zhes tshol ba de bzhin gshegs pa'i gzugs brnyan bgyi bar spro ba skyes pa dag gda' la/ de dag gal te bdag cag gi drung du mchis nas/ btsun pa dag de bzhin gshegs pa'i gzugs brnyan bgyid pa'i gang zag sbyin pa po la phan yon ji tsam zhig
197b3(mdo sde): mchis par rig par bgyi zhes rmed na/ de bzhin gshegs pa'i gzugs brnyan bgyid pa la phan yon ji tsam zhig mchis pa bdag cag gis ma 'tshal na/ de'i tshe de dag la bdag cag gis ji ltar chos dang 'thun par lan gdab par bgyi/ gang don de dag
197b4(mdo sde): nyid ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas thams cad mkhyen pa/ thams cad gzigs pa/ the tshom thams cad gcod par mdzad pa/ ston pa de la bdag cag gis zhu bar bgyi'o/ /'on tang bcom ldan
197b5(mdo sde): 'das de bdag cag la lung ston par mdzad de/ bdag cag gis de bzhin bzung nas bram ze dang / khyim bdag dad pa can rnams la rgya cher phye ste lan gdab par bgyi'o snyam bgyid do/ /btsun pa bcom ldan 'das don de dag nyid bdag cag zhu zhing mchis na/
197b6(mdo sde): btsun pa bcom ldan 'das de bzhin gshegs pa'i gzugs brnyan bgyid pa'i gang zag sbyin pa po la phan yon ji tsam zhig mchis par rig par bgyi/ bka' stsal pa/ dge slong dag skye bo mang po la phan pa dang / skye bo mang po la bde ba dang snying brtse ba dang
197b7(mdo sde): lha dang mi rnams la phan pa dang bde ba'i phyir zhus te/ khyed gang de bzhin gshegs pa dgra bcom pa yang dag par rdzogs pa'i sangs rgyas la don de nyid zhu bar sems pa legs so legs so/ /dge slong dag de'i phyir legs par rab tu nyon la yid la zung shig
198a1(mdo sde): dang bstan par bya'o/ /dge slong dag de bzhin gshegs pa'i gzugs brnyan byed pa'i gang zag sbyin pa po la phan yon 'di lnga yod de/ lnga gang zhe na/ gzhal med khang chen por gnas pa dang / bong sted bzang por grags pa dang / spro ba mang ba dang / tshe
198a2(mdo sde): ring ba dang / grags pa dang ldan pa dang / bde ba mang ba ste/ dge slong dag 'di ni de bzhin gshegs pa'i gzugs brnyan byed pa'i gang zag sbyin pa po'i phan yon dang po yin no/ /gzhan yang phyug po dang / nor mang ba dang / longs spyod che ba dang / nor rdzas dang / yo
198a3(mdo sde): byad mang ba dang / bdag dbang ba bdag gir bya ba mang ba dang / nor dang / 'bru dang / dbyig dang / /gser dang / mdzod dang / bang ba'i tshogs mang ba dang / rta dang / glang po che dang / ba lang dang / lug dang / bran dang / bran mo dang / las byed pa dang / zho shas 'tsho ba
198a4(mdo sde): mang ba dang / blon po dang / mdza' bshes dang / gnyen dang / snag gi gnyen mtshams mang por 'gyur te/ dge slong dag 'di ni de bzhin gshegs pa'i gzugs brnyan byed pa'i gang zag sbyin pa po'i phan yon gnyis pa yin no/ /dge slong dag gzhan yang gzugs bzang
198a5(mdo sde): po dang / blta na sdug pa dang / mdzes pa dang / mdog gser ltar bzang ba dang / mgo gdugs ltar zlum pa dang / lag pa ring ba dang / dpral ba dbyes che ba dang / smin mtshams bar ma chad pa dang / yan lag dang nying lag thams cad dang ldan pa dang rgyan thams
198a6(mdo sde): cad kyis brgyan par 'gyur te/ dge slong dag 'di dag ni de bzhin gshegs pa'i gzugs brnyan byed pa'i gang zag sbyin pa po'i phan yon gsum pa yin no/ /dge slong dag gzhan yang 'khor los sgyur ba'i rgyal po 'khor bzang po rin po che sna bdun dang ldan pa dang /
198a7(mdo sde): bu stong gis bskor bar 'gyur te/ de'i bu'am/ chung ma'am/ bran nam/ nye bar 'tsho ba gang yin pa de dag thams cad de la gus par nyan pa dang / bka' nyan par byed de/ dge slong dag 'di ni de bzhin gshegs pa'i gzugs brnyan byed pa'i gang zag sbyin pa
198b1(mdo sde): po'i phan yon bzhi pa yin no/ /dge slong dag gzhan yang de lus dang bral nas bde 'gro mtho ris kyi 'jig rten gyi lha rnams kyi nang du skye bar 'gyur te/ der skyes nas lha'i rgyal po khyad par can lha dang / lha'i bu dang / lha'i bu mo rnams kyi rten du 'gyur la/ gnas bcu po lha'i
198b2(mdo sde): tshe dang / lha'i mdog dang / lha'i stobs dang / lha'i bde ba dang / lha'i dbang phyug la dbang byed pa dang / lha'i gzugs dang / sgra dang / dri dang / ro dang / reg bya rnams kyis dga' bar byed de/ dge slong dag 'di ni de bzhin gshegs pa'i gzugs brnyan byed pa'i gang
198b3(mdo sde): zag sbyin pa po'i phan yon lnga pa yin no/ /bcom ldan 'das kyis de skad ces bka' stsal pa dang / dge ba slong de dag bcom ldan 'das kyis gsungs pa la yi rangs te mngon par bstod do// //'phags pa de bzhin gshegs pa'i gzugs brnyan bzhag pa'i phan
198b4(mdo sde): yon yang dag par bstan pa zhes bya ba'i chos kyi rnam grangs rdzogs so/ / //rgya gar gyi mkhan po d+ha rmA ka ra dang / lo ts+tsha ba ban de ye shes snying pos bsgyur/ ban de dpal brtsegs kyis zhu chen bgyis te gtan la phab pa// //
198b5(mdo sde): @##/ /rgya gar skad du/ tsai t+ya pra dak+Shi Na gA thA/ bod skad du/ mchod rten bskor ba'i tshigs su bcad pa/ dkon mchog gsum la phyag 'tshal lo/ /shes rab blo ldan 'jig rten na/ /chos kyi 'khor lo rjes bskor ba/ /shes rab chen po shA ri'i bus/ /
198b6(mdo sde): ston pa la ni zhu ba zhus/ /mchod rten bskor ba bgyis pa yis/ /rnam par smin pa cir 'gyur ba/ /skal ba chen po'i 'jig rten mchog /rnam par 'dren pas bdag la gsungs/ /rdzogs pa'i sangs rgyas rkang gnyis mchog /ston pas de la bka' stsal
198b7(mdo sde): pa/ /mchod rten bskor ba byas pa yi/ /yon tan gang yin phyogs tsam bstan/ /mchod rten bskor ba byas pa yis/ /lha klu gnod sbyin dri za dang / /lha min mkha' lding mi'am ci/ /lto 'phye che rnams mchod byed 'gyur/ /dal ba rnyed dka' thob gyur nas/ /
199a1(mdo sde): skad cig gcig tsam bar du yang / /mchod rten bskor ba byas pas ni/ /mi khom brgyad rnams spong bar 'gyur/ /mchod rten bskor ba byas pas ni/ /dran dang ldan zhing blo gros ldan/ /kha dog ldan zhing mdzangs pa dang / /thams cad du ni mchod par 'gyur/ /
199a2(mdo sde): mchod rten bskor ba byas pas ni/ /lha dang de bzhin mi rnams kyis/ /tshe ring ba yang de yis 'thob/ /grags pa chen po'ang 'thob par 'gyur/ /mchod rten bskor ba byas pas ni/ /'dzam bu'i gling du rus kyi mchog /cho rigs yongs su dag par yang / /blo ldan
199a3(mdo sde): de ni skye bar 'gyur/ /mchod rten bskor ba byas pas ni/ /kha bzhin dag kyang bzang ba dang / /mdog sdug pa dang mkhas pa dang / /bde bar gnas pa thob par 'gyur/ /mchod rten bskor ba byas pas ni/ /phyug cing nor yang mang ba dang / /ser sna med
199a4(mdo sde): cing gtong phod dang / /sbyin pa dag la dga' bar 'gyur/ /mchod rten bskor ba byas pas ni/ /yid du 'ong zhing blta na sdug /mdog bzang mthong na dga' ba dang / /longs spyod rgya chen spyod par 'gyur/ /mchod rten bskor ba byas pas ni/ /'du
199a5(mdo sde): byed stong par mthong nas kyang / /de ni chos la rmongs mi 'gyur/ /myur du dga' ba thob par 'gyur/ /mchod rten bskor ba byas pas ni/ /rgyal rigs mchog tu skye bar 'gyur/ /bu smad 'khor dang ldan pa dang / /stobs dang brtson 'grus ldan par 'gyur/ /
199a6(mdo sde): mchod rten bskor ba byas pas ni/ /bram ze che zhing mtho bar skye/ /tshul khrims ldan zhing thos dang ldan/ /rig byed gsang sngags ldan par 'gyur/ /mchod rten bskor ba byas pas ni/ /khyim bdag che zhing mtho bar skye/ /phyug cing nor yang mang ba dang / /nor
199a7(mdo sde): dang 'bru rnams ldan par 'gyur/ /mchod rten bskor ba byas pas ni/ /'dzam bu'i gling gi mnga' bdag rje/ /sa steng mtha' dag dbang byed pa'i/ /chos dang ldan pa'i rgyal por 'gyur/ /mchod rten bskor ba byas pas ni/ /rin chen bdun dang ldan pa yi/ /
199b1(mdo sde): 'khor los sgyur ba'i rgyal por 'gyur/ /chos bzhin 'khor lo skor bar byed/ /mchod rten bskor ba byas pas ni/ /'di nas 'phos nas mtho ris 'gro/ /sangs rgyas bstan la dga' ba dang / /rnal 'byor ldan zhing rdzu 'phrul che/ /mchod rten bskor ba byas
199b2(mdo sde): pas ni/ /lha yul dag nas 'phos nas kyang / /de ni mi yi nang du skye/ /rmongs pa med par mngal du 'jug /mchod rten bskor ba byas pas ni/ /mngal gyi skyon gyi dri ma yis/ /de la gos par mi 'gyur te/ /de ni nor bu dag pa bzhin/ /mchod rten bskor ba byas
199b3(mdo sde): pas ni/ /ma ltor bde bar gnas par 'gyur/ /de ni bde bar btsa' ba dang / /bde bar nu zho 'thung bar 'gyur/ /mchod rten bskor ba byas pas ni/ /phas kyang g.yog 'khor mang po yis/ /de la gso zhing gnas par 'gyur/ /ma mas rtag tu rim gro byed/ /
199b4(mdo sde): mchod rten bskor ba byas pas ni/ /nye du rnams kyi snying du sdug /de bzhin pha ma lhag par byams/ /skyes nas longs spyod 'phel bar 'gyur/ /mchod rten bskor ba byas pas ni/ /sha za dang ni srin rnams kyis/ /de la gnod par mi 'gyur te/ /longs spyod
199b5(mdo sde): dag la skyon med spyod/ /mchod rten bskor ba byas pas ni/ /bskal pa brgyar yang de dag rnams/ /zhar ba grum por yong mi 'gyur/ /lus kyang rnam par dag par 'gyur/ /mchod rten bskor ba byas pas ni/ /mig kyang rnam par dag par 'gyur/ /dkyus
199b6(mdo sde): ring mthon mthing sdug pa dang / /lha yi mig kyang de yis 'thob/ /mchod rten bskor ba byas pas ni/ /lus bde sems kyang brtan pa dang / /de bzhin brtson 'grus brtan pa dang / /dpung mgo zlum zhing brtan par 'gyur/ /mchod rten bskor ba byas pas ni/ /
199b7(mdo sde): stobs dang byad gzugs phun sum tshogs/ /yan lag thams cad mtshan rnams kyis/ /legs par brgyan cing ldan par 'gyur/ /mchod rten bskor ba byas pas ni/ /sum cu rtsa gsum dbang phyug rje/ /rdzu 'phrul che ba'i brgya byin du/ /lha yi
200a1(mdo sde): dbang po chen por 'gyur/ /mchod rten bskor ba byas pas ni/ /'thab bral lha yi rgyal po dang / /de bzhin yongs su dga' ldan dang / /'phrul dga' gzhan 'phrul dbang byed 'gyur/ /mchod rten bskor byas pas ni/ /tshangs pa'i 'jig rten tshangs pa
200a2(mdo sde): yi/ /dbang phyug nyid du de 'gyur zhing / /lha rnams bye ba snyed kyis mchod/ /mchod rten bskor ba byas pas ni/ /bskal pa bye ba stong dag dang / /khrag khrig phrag brgya dag tu yang / /shes rab ldan pa rtag tu mchod/ /mchod rten bskor ba byas pas ni/ /bskal pa bye
200a3(mdo sde): ba stong dag tu/ /lus gtsang gos kyang gtsang ba dang / /dkar po'i chos dang ldan par 'gyur/ /mchod rten bskor ba byas pas ni/ /stobs dang brtson 'grus phun sum tshogs/ /de ni le lo med pa dang / /shin tu bsgrub pa thob par 'gyur/ /mchod rten bskor
200a4(mdo sde): ba byas pas ni/ /brtson 'grus brtan zhing mthu yang brtan/ /rtsal brtan cis kyang mi tshugs shing / /don rnams myur du 'grub par byed/ /mchod rten bskor ba byas pas ni/ /gdangs snyan gsang yang mtho ba dang / /yid du 'ong ba'i nga ro can/ /gnod pa med cing
200a5(mdo sde): nad med 'gyur/ /mchod rten bskor ba byas pas ni/ /nga nyid kyis ni bstan pa yi/ /gnas der myur du de 'gro zhing / /shas cher skye ba thob par 'gyur/ /mchod rten bskor ba byas pas ni/ /dran pa nye bar gzhag pa bzhi/ /sems kyi tshad med bzhi po dang / /
200a6(mdo sde): rdzu 'phrul rkang pa'i dbang yang 'thob/ /mchod rten bskor ba byas pas ni/ /'phags pa'i bden pa bzhi po dang / /dbang po rnams dang stobs rnams dang / /byang chub yan lag 'bras bu 'thob/ /mchod rten bskor ba byas pas ni/ /mngon shes drug ldan zag pa
200a7(mdo sde): med/ /nyon mongs thams cad spangs pa yi/ /dgra bcom rdzu 'phrul chen por 'gyur/ /mchod rten bskor ba byas pas ni/ /'dod chags zhe sdang spangs pa dang / /'khor rnams thams cad spangs pa yi/ /rang rgyal byang chub 'thob par 'gyur/ /mchod
200b1(mdo sde): rten bskor ba byas pas ni/ /'jig rten dag tu de bzhin gshegs/ /mtshan rnams kyis ni brgyan pa dang / /gser gyi sku mdog 'thob par 'gyur/ /lus kyi las kyang bskor ba yin/ /ngag gi las kyang bskor ba yin/ /yid kyi las kyang bskor ba yin/ /smon
200b2(mdo sde): lam btab pa'ang bskor ba yin/ /'dir ni bskor ba byas pa yis/ /bgrod dka' bde dgur don rnams 'grub/ /'jig rten mgon po'i mchod rten la/ /bskor ba byas pa'i yon tan gang / /de ni tshig tsam nyi tshe yis/ /legs par bstan par mi nus so/ /sems
200b3(mdo sde): can rnams la snying brtse'i phyir/ /sha ri'i bus ni zhus nas kyang / /mchod rten phyag byas yon tan gang / /'jig rten mgon pos bstan pa yin/ /rta brgya dang ni gser srang brgya/ /drel mo'i shing rta brgya dag dang / /rgod ma brgya yi shing rta rnams/ /rin chen sna
200b4(mdo sde): tshogs bkang ba yang / /bskor ba'i gom pa gcig bor ba'i/ /bcu drug char yang mi phod do/ /kam po dza yi bu mo brgya/ /nor bu rna cha gdub 'khor thogs/ /gser gyi dpung rgyan 'chang ba dang / /mgrin pa gser gyis legs brgyan pa/ /bskor ba'i gom pa gcig
200b5(mdo sde): bor ba'i/ /bcu drug char yang mi phod do/ /gangs kyi glang chen brgya snyed dag /lus chen nam tshong yangs pa dang / /sna yang gshol mda' 'dra ba'i glang / /gser dang nor bus brgyan pa yang / /bskor ba'i gom pa gcig bor ba'i/ /bcu drug char yang mi phod do/ /
200b6(mdo sde): mkhas pa gang gis sangs rgyas mchod rten la/ /dga' ba'i sems kyis gom pa gcig bor ba/ /'dzam bu'i chu klung gser srang 'bum grangs snyed/ /de ni de dang mtshungs pa yod ma yin/ /mkhas pa gang gis sangs rgyas mchod rten la/ /dga' ba'i sems kyis
200b7(mdo sde): 'jim gong gcig bor ba/ /'dzam bu'i chu klung gser gyi pho brang 'bum/ /de ni de dang mtshungs pa yod ma yin/ /mkhas pa gang gis sangs rgyas mchod rten la/ /dga' ba'i sems kyis me tog sil ma spungs/ /'dzam bu'i chu klung gser snod 'bum bzhag pa/ /
201a1(mdo sde): de ni de dang mtshungs pa yod ma yin/ /mkhas pa gang gis sangs rgyas mchod rten la/ /dga' ba'i sems kyis me tog phreng ba thogs/ /'dzam bu'i chu klung gser khal bye ba gnyis/ /de ni de dang mtshungs pa yod ma yin/ /mkhas pa gang gis sangs rgyas
201a2(mdo sde): mchod rten la/ /dga' ba'i sems kyis spos chus dbang bskur ba/ /'dzam bu'i chu klung gser gyi phung po 'bum/ /de ni de dang mtshungs pa yod ma yin/ /mkhas pa gang gis sangs rgyas mchod rten la/ /dga' ba'i sems kyis mar me 'bul byed pa/ /'dzam bu'i
201a3(mdo sde): chu klung gser srang bye ba 'bum/ /de ni de dang mtshungs pa yod ma yin/ /mkhas pa gang gis sangs rgyas mchod rten la/ /dga' ba'i sems kyis rgyal mtshan 'phan gdugs thogs/ /gser gyi ri bo lhun po tshad 'bum yang / /de ni de dang mtshungs pa yod ma
201a4(mdo sde): yin/ /'di ni dpag med de bzhin gshegs/ /rgya mtsho 'dra ba'i rdzogs sangs rgyas/ /ded dpon bla na med pa la/ /phul ba'i phan yon bstan pa yin/ /bzhugs pa'i tshe na gang gis mchod/ /mya ngan 'das 'og gang gis mchod/ /sems dge ba ni mtshungs
201a5(mdo sde): 'gyur na/ /bsod nams la ni khyad par med/ /de ltar sangs rgyas bsam mi khyab/ /sangs rgyas chos kyang bsam mi khyab/ /bsam mi khyab la dad rnams kyis/ /rnam par smin pa'ang bsam mi khyab/ /mchod rten bskor ba'i tshigs su bcad pa rdzogs so// //
201a6(mdo sde): @##/ /rgya gar skad du/ pra se na dzi ta gA thA/ bod skad du/ gsal rgyal gyi tshigs su bcad pa/ dkon mchog gsum la phyag 'tshal lo/ /rgyal po gsal rgyal gdugs dang cod pan dang / /rnga yab ral gri nor bu lham bzhag ste/ /thal mo sbyar te legs
201a7(mdo sde): par phyag 'tshal nas/ /'jig rten mgon po la ni zhu ba zhus/ /phan par dgongs pa thugs rje'i bdag nyid can/ /de bzhin gshegs rnams mya ngan 'das pa na/ /mchod pa bgyis pas blo mchog ji lta bur/ /srid pa gzhan du mi rnams bde ba 'thob/ /bcom ldan
201b1(mdo sde): mi yi seng ge snga phyi'i mtha'i/ /chos rnams kun la mngon sum spyad gyur pas/ /kun dga' bzang po yi ni mngon sum du/ /gsal rgyal zhus lan 'di dag bka' stsal pa/ /ji ltar rgyal ba dag la mi rnams kyis/ /mchod pa byas pas srid pa gzhan dag tu/ /rnam smin 'dod
201b2(mdo sde): pa sna tshogs ci thob pa/ /zhus pa'i don de rgyal pos mnyan par gyis/ /bcom ldan 'das kyi mchod rten rnams dang ni/ /sku gzugs rnams la rdul phran ci song ba/ /de yi grangs snyed de byed mi rnams kyis/ /lha yul sa stengs nges par rgyal srid 'thob/ /gzugs dang
201b3(mdo sde): gzugs med khams kyi ting nge 'dzin/ /phun sum tshogs pa'i sa mchog kun myong nas/ /tha mar skye dang rgal sogs pa yi/ /sdug bsngal med pa'i sangs rgyas go 'phang 'thob/ /su dag 'dir ni rgyal ba'i gzugs byed pa/ /de dag gzugs bzang yid 'ong yon
201b4(mdo sde): tan ldan/ /dbang po bsdams shing 'od 'bar nyi ma bzhin/ /'jig rten dag na mig tu sdug par 'gyur/ /su dag bde bar gshegs pa'i gzugs byed pa/ /de yi lus ni dri ma med pa dang / /pad ma'i snying po lta bur 'jam zhing yangs/ /nad dang mya ngan sdug bsngal 'jigs
201b5(mdo sde): las thar/ /su zhig 'jig rten mgon po'i gzugs byed pa/ /bran du mi skye mngag gzhug skye mi 'gyur/ /dbul bor mi 'gyur rigs dman mi 'gyur zhing / /dbang po rnams kyang nyams par yang mi 'gyur/ /thub dbang mchod rten byed pa'i mi rnams ni/ /mya ngan yongs
201b6(mdo sde): med lus kun brtan pa dang / /longs spyod mchog ldan rin chen mdzod mang ldan/ /dgra yi tshogs rnams kyang ni thub par 'gyur/ /rgyal ba'i mchod rten srog shing phul ba yis/ /chos dang rjes 'thun chos la sgrub pa dang / /tshul khrims thos dang bzod pa'i mchog dang ldan/ /
201b7(mdo sde): 'jig rten dag na don kun 'grub par 'gyur/ /mchod rten mchog la gdugs brtsegs phul ba yis/ /lha dang mi yi nang na skye ba dang / /sred med bu yi lus 'dra lus kun brtan/ /bkur sti bya ba'i yon tan ldan par 'gyur/ /thub dbang mchod rten rdo thal byugs pa yis/ /lha
202a1(mdo sde): mi'i 'jig rten dag na tshe ring zhing / /lus sems nad dang mya ngan byed spangs te/ /rtag tu skyid cing nor gyis phyug par 'gyur/ /gser dngul spa ba'i glegs mos g.yogs pa yi/ /thub pa'i dbang po'i mchod rten byas pa yis/ /mi rnams srid pa'i khyad par gzhan
202a2(mdo sde): dag tu/ /lus mkhregs 'od kyang 'bar zhing mdzes par 'gyur/ /su dag la la mchod rten sku gzugs la/ /dad pa'i sems kyis bla re 'bul byed pa/ /de dag sa steng rgya mtsho'i mthas klas pa/ /ma lus gnod med rgyal gcig dbang byed 'gyur/ /bde gshegs
202a3(mdo sde): mchod rten dag la dga' bzhin du/ /rnam mang rgya chen gdugs ni btags pa yis/ /lha mi'i 'jig rten dag na gdugs 'dra bar/ /lha dang mi yi dbang po lta bur 'gyur/ /mi rnams su dag sku gdung snying po can/ /dri med bsod nams 'byung gnas gyur pa la/ /ba dan
202a4(mdo sde): mdzes pa sna tshogs 'dogs pa dag / mthu dang ldan zhing srid gsum mchod gnas 'gyur/ /bde gshegs mchod rten cod pan btags pa yis/ /mi dbang dpal dang lha dbang dpal thob cing / /bde ba'i mchog kyang nyams su myong gyur nas/ /rnam par grol ba'i cod
202a5(mdo sde): pan khyad par 'thob/ /rgyal ba'i mchod rten dag la dril phul bas/ /tshig btsan grags pa chen po dag dang ldan/ /tshangs pa'i sgra dbyangs yid 'ong skye ba dran/ /de dag gis ni rgyan rnams sna tshogs 'thob/ /mkhas pa su dag bde gshegs mchod rten la/ /dad
202a6(mdo sde): pa'i sems kyis phreng ba 'dogs byed pa/ /gser phreng rin chen mang pos legs spras pa/ /bsod nams las ldan de yi mgo la thogs/ /ston pa'i mchod rten dag la rgyan 'phyang 'dogs/ /de dag do shal rgyan phreng nor bu dang / /gdu bu dag dang dpung rgyan mchog
202a7(mdo sde): rnams kyis/ /lus brgyan 'jig rten dag na rgyu bar 'gyur/ /su dag bde bar gshegs pa'i mchod rten la/ /sa dang lci bas nyug pa de dag ni/ /lha dang mir skye lus mdog sdug pa dang / /rnam dag rma med bde dang ldan par 'gyur/ /thub dbang mchod rten byi dor byas pa yis/ /
202b1(mdo sde): shin tu blta na sdug cing mig tu mdzes/ /byad bzhin bzang zhing pad mo'i mdog dang ldan/ /srid pa'i skyon rnams dang yang 'bral bar 'gyur/ /su dag spos mchog sbyar ba'i 'bru mar gyis/ /bde bar gshegs pa'i mchod rten nyug byed pa/ /de dag spos kyis mchod cing tsan dan
202b2(mdo sde): gyis/ /lus byugs nyi ma'i 'od dang 'dra bar 'gyur/ /mi rnams gang dag thub dbang mchod rten la/ /spos chu gtsang zhing dang bas khrus gsol ba/ /de dag lus la dri ma med pa dang / /gdung ba med cing mdog 'jam mya ngan med/ /su zhig sangs rgyas mchod rten sku gzugs khang / /
202b3(mdo sde): tshon rtsi sna tshogs dag gis mdzes byed pa/ /de ni bde gshegs mnga' ba'i yon tan rnams/ /sna tshogs ldan pa kun gyis brtsegs par 'gyur/ /su dag dpyid ka'i dus su gtsang ma'i chus/ /mchod rten nye 'khor rdul rnams zhi byed pa/ /de la bud med rnams ni dga' bzhin du/ /
202b4(mdo sde): rdul yab gser gyi yu ba can gyis g.yob/ /dkon mchog gsum phyir mi rnams gang dag gis/ /'phags pa dgyes pa'i dkyil 'khor byas pas ni/ /rkang lag sor mo dra bar 'brel ba dang / /yan lag thams cad kyang ni skyon med 'gyur/ /su dag dkon mchog gsum
202b5(mdo sde): la me tog dang / /'bras bu gsar thog byung ba 'bul byed pa/ /de dag 'gro ba rnams su 'khor ba na/ /ro mchog kun thob mi rdzi stobs dang ldan/ /phreng ba me tog rgya chen char rnams kyis/ /su dag 'dir ni rgyal ba'i gzugs la mchod/ /de dag lha dang mi yi 'jig rten du/ /
202b6(mdo sde): cha byad yid 'ong sna tshogs legs par brgyan/ /sangs rgyas mchod rten dag la dri zhim phul/ /bdug spos rgya chen mang po ldan sbyar dang / /a ga ru yi bdug spos phul ba yis/ /de yi lus kun spos ngad ldan par 'gyur/ /su dag bde bar gshegs pa'i mchod rten la/ /dga' bzhin rnga
202b7(mdo sde): yab rnams ni 'bul byed pa/ /thugs dga' rgyal rnams snying rje rnga yab thogs/ /che ba de la cher yang g.yob par byed/ /shin tu dri med zla ba nya 'dra ba'i/ /me long sdu gu thams cad mkhyen la 'bul/ /de dag tshe rabs brgyud pa rnams su yang / /lha mi rnams kyis blta bar 'os par
203a1(mdo sde): 'gyur/ /su dag bde bar gshegs pa'i mchod rten la/ /mchod pa'i khyad par ci yod ci 'byor pa/ /'tsham par 'bul byed de dag dri med cing / /mya ngan med pa'i bla med byang chub 'thob/ /mi rnams gang dag sangs rgyas mchod rten nam/ /sku gzugs dag la mgos btud
203a2(mdo sde): gus phyag 'tshal/ /de dag lha rnams dang ni mi rnams kyis/ /cher yang che bar bkur ba'i gnas su 'gyur/ /su zhig dad pas thub pa'i mchod rten nam/ /sku gzugs dag la skor ba byed pa de/ /phyi ma'i tshe la dgra chen rnams kyis btud/ /bzang po'i snod 'gyur yon tan
203a3(mdo sde): rnams dang ldan/ /mi rnams su dag dga' bzhin gus pa yis/ /bla med mchod rten rnams dang sku gzugs la/ /lus kyi las rnams byed pa de dag ni/ /srid pa kun tu mdzod rnams shin tu rgyas/ /rgyal ba'i mchod rten rol mo'i sgra phul bas/ /zab cing rigs pa'i spobs pa phun
203a4(mdo sde): sum tshogs/ /yan lag lnga rdzogs yid 'ong tshig dang ldan/ /sgra skad dag gis 'jig rten 'gengs par byed/ /su dag rgyal ba'i gdung ldan stod byed pa/ /de dag gling bu'i sgra dang glu snyan dang / /sgra snyan yid du 'ong ba thob pa dang / /so so yang dag rig pa'ang thob par 'gyur/ /mi
203a5(mdo sde): rnams gang dag rtswa shing so phag gis/ /'jig rten bla ma'i spyi gab rig pas byed/ /yang na gzhan dag byed du 'jug kyang rung / /de dag 'gro ba rnams kyi skyabs 'drar 'gyur/ /mi rnams gang dag rgyal ba'i gtsang khang byed/ /de dag 'gro ba rnams su 'khor ba na/ /lha dbang gnas
203a6(mdo sde): 'dra'i khang khyim 'od 'bar ba/ /dus tshigs kun tu bde ldan thob par 'gyur/ /mtho ris las bzang 'bras bu'i gnas rnams su/ /bskal par dga' byed rtag tu dga' bzhin du/ /rtsen par byed cing mya ngan med pa dang / /tha mar zhi ba'i go 'phang thob par 'gyur/ /gang dag
203a7(mdo sde): 'ja' khugs 'dra ba'i rta babs mdzes/ /thub pa'i chab sgor sbreng byed de dag ni/ /srid pa gzhan du khang khyim sgo dang bcas/ /rnam par brgyan pa rnams ni thob par 'gyur/ /mi rnams gang dag ston pa'i sku gdung khang / /bsrung phyir dad pas 'obs dang sgo 'dzugs
203b1(mdo sde): pa/ /de dag tshe rabs gzhan du dgra rnams kyis/ /dpal yon rnams dang dbral bar yong mi nus/ /mi rnams su dag mchod rten rnying pa rnams/ /gzhan gyi ngor byed ma yin rang gi blos/ /ral tshems byed pa'i skye bo de dag ni/ /lus bzang yon tan dam pas brgyan par 'gyur/ /rgyal ba'i
203b2(mdo sde): mchod rten me tog rnying bsal bas/ /'dod chags chags med zhe sdang sdang mi 'gyur/ /gti mug rmongs med lta ngan chags mi 'gyur/ /mi rnams rab tu dga' zhing skyid par 'gyur/ /su dag glang chen dril spyangs spa bar brgyan/ /dul ba'i rta dang sbyar ba'i shing rta dag /ston pa dang ni
203b3(mdo sde): 'phags pa'i tshogs la 'bul/ /de dag bla med theg chen thob par 'gyur/ /skye bo su dag 'jig rten mgon po la/ /rin chen 'bar ba yid dang 'thad pa rnams/ /'bul ba de dag rin chen bdun po dang / /byang chub yan lag rin chen dri med 'thob/ /rgyal ba'i mchod rten la
203b4(mdo sde): ni gos phul bas/ /bsod nams byams pa'i ngo tsha'i gos gyon te/ /dga' zhing yon tan kun ldan ser sna med/ /mdog kyang 'jam zhing kha dog gser 'drar 'gyur/ /dpe med mchod rten mar me phul ba yis/ /ud pal sngon po kha bye 'dab 'dra'i mig /gsal zhing sdug la
203b5(mdo sde): mig gi dkyus ring mdzes/ /dri ma med pa'i lha yi mig dang ldan/ /su dag mchod rten mar me dang rab 'bul/ /de dag mig tu sdug cing mdzod rab rgyas/ /mig gi dkyus ring mthon ka'i mdog dang ldan/ /skyes pa bud med dag gis blta bar 'os/ /mtshan mo thub chen spyan sngar
203b6(mdo sde): thal sbyar 'khod/ /'byor dang mtshan ma mar me'i sdong bu 'bu 'bul/ /de dag srid pa gzhan du 'bras bur ldan/ /rin chen rags pa'i 'od ldan lus kyang 'thob/ /rgyal la phul ba'i mar me 'chi ba na/ /dga' ba'i sems kyis 'dir ni dga' bzhin du/ /snying po skul bar byed
203b7(mdo sde): pa de dag ni/ /spyan lnga dag kyang nges par 'thob par 'gyur/ //mi rnams gang dag dge ba'i sems ldan pas/ /rgyal ba'i mchod rten gzhan gyis byas pa la/ /rjes su yi rangs don de ma byas kyang / /mdor na de dag gis kyang byas par 'gyur/ /tshul khrims ldan pa phyogs
204a1(mdo sde): nas lhags pa la/ /su dag dga' bzhin mal stan sbyin byed pa'i/ /mi rnams 'gro ba dag tu 'khor ba na/ /gser gyi khri dang stan gyi mchog rnams 'thob/ /su dag rab tu byung dang 'tsham pa yi/ /kha zas bzang po dge 'dun sbyin byed pa/ /de dag 'khor ba'i dgon par
204a2(mdo sde): gnas pa na/ /kha zas kha dog ro la sogs ldan 'thob/ /su dag rab tu byung dang 'tsham pa yi/ /btung ba rgya chen dge 'dun sbyin byed pa/ /de dag 'khor ba'i dgon par gnas pa na/ /btung ba kha dog ro la sogs pa 'thob/ /su dag 'jig rten bla mas gsungs pa yi/ /dam chos tshul bzang
204a3(mdo sde): thos nas nyams su len/ /de dag nyon mongs chu rlabs rab 'jigs pa'i/ /srid pa'i rgya mtsho myur du rgal bar 'gyur/ /rgyal po dge ba'i las 'di thams cad ni/ /'khor ba'i bde ba sna tshogs smin gyur nas/ /sangs rgyas kyi ni byang chub dam pa yi/ /'bras bu bde blag kho nar thob par 'gyur/ /de nas
204a4(mdo sde): rgyal po dga' mdangs ldan pa yis/ /drang srong dge 'dun bskor ba byas nas kyang / /thub dbang zhabs la mgo bos phyag 'tshal te/ /rgyal po rgyal byed tshal nas byung bar gyur/ /gsal rgyal gyi tshigs su bcad pa rdzogs so// @##/ /rgya gar skad du/ e ka gA thA/ /bod skad du/
204a5(mdo sde): tshigs su bcad pa gcig pa/ dkon mchog gsum la phyag 'tshal lo/ /skyes bu khyu mchog khyod 'dra'i dge sbyong chen po gzhan dag lha yul sa la med/ /'jig rten 'di na'ang yod pa ma yin rnam thos bu yi gnas na'ang yod ma yin/ /lha yi pho brang gnas mchog dag na'ang yod min phyogs
204a6(mdo sde): dang phyogs mtshams dag na'ang med/ /ri dang nags su bcas pa'i sa steng rgyas pa kun tu yul zhig ga la yod/ /tshigs su bcad pa gcig pa rdzogs so// @##/ /rgya gar skad du/ tsa tur gA thA/ /bod skad du/ tshigs su bcad pa bzhi pa/ dkon mchog gsum la phyag
204a7(mdo sde): 'tshal lo/ /skur gyur pa ni thams cad la/ /mtshan mchog sum cu gnyis mnga' ba/ /rdzogs pa'i sangs rgyas grags ldan pa'i/ /rgyal ba kun la phyag 'tshal lo/ /rdzogs sangs gang du bltams pa dang / /gang du byang chub la reg dang / /zhi ba'i 'khor lo bskor ba dang / /zag med
204b1(mdo sde): mya ngan 'das pa dang / /bde gshegs gang du bzhugs pa dang / /'chag pa dang ni bzhengs pa dang / /seng ge lta bur gzims pa yi/ /gnas de la ni bdag phyag 'tshal/ /steng dang 'og dang bar dag dang / /phyogs dang phyogs mtshams rnams su yang / /sku bcas sku ni med pa
204b2(mdo sde): yi/ /mchod rten la ni bdag phyag 'tshal/ /rkang gnyis dam pa shar dang ni/ /byang gi phyogs char bzhugs pa yi/ /rgyal ba bsten dka' zhes bya ba/ /des ni tshigs bcad 'di gsungs so/ /gang gis tshigs bcad 'di bzhi yis/ /de bzhin gshegs la stod byed pa/ /de ni tshe
204b3(mdo sde): rabs stong du yang / /ngan 'gror 'gro bar mi 'gyur ro/ /tshigs su bcad pa bzhi pa rdzogs so// @##/ /rgya gar skad du/ nA ga rA dza b+he rI gA thA/ /bod skad du/ klu'i rgyal po rnga sgra'i tshigs su bcad pa/ sangs rgyas dang / byang chub sems dpa'
204b4(mdo sde): thams cad la phyag 'tshal lo/ /de bzhin gshegs pas rab bstan pa/ /byang chub sems dpa' skyes pa'i rabs/ /thams cad legs par 'dus nas su/ /shin tu dang ba'i sems kyis nyon/ /rdzogs pa'i sangs rgyas lha yi lha/ /de bzhin gshegs pa bzhugs pa na/ /
204b5(mdo sde): dge slong rnams ni gcig la gcig /kha stobs la sogs rnams kyis 'gying / /dge slong tshig ngan 'don pa da ga /drang srong chen pos gsan pa na/ /de phyir thub pas dge 'dun rnams/ /bsdus nas 'di skad bka' stsal te/ /khyed cag kha stobs la sogs pas/ /
204b6(mdo sde): gcig la gcig ni 'tshe byed pa/ /khyim nas khyim med rab byung dang / /de dag 'thun pa ma yin no/ /rtag tu yang dag dga' byed pa'i/ /chos drug gang yin la 'jug pa/ /'di ni khyim nas khyim med par/ /rab tu byung ba rnams dang 'thun/ /sems
204b7(mdo sde): can kun la snying brtse'i phyir/ /'tshe ba med par ngas bsgoms nas/ /ji ltar byang chub don gnyer ba/ /dge slong nga las 'di nyon cig /shes rab ldan pa'i mi yis 'di/ /thos nas sdig pa rnam spongs la/ /grub dang bde ba thob bya'i phyir/ /dge ba'i chos la spyad par gyis/ /sngon gyi
205a1(mdo sde): spun drung gyur pa yi/ /klu yi rgyal po gnyis byung ba/ /gcig gi ming ni rnga zhes bya/ /gnyis pa nye rnga zhes bya'o/ /gnyis ka srog gcod las ldog cing / /tshul khrims ldan zhing dbang chen grags/ /klu yi skye gnas la smod cing / /mi yi srid pa 'dod par
205a2(mdo sde): gyur/ /tshul ldan mang du thos pa yi/ /dge sbyong bram ze mthong ba dang / /mi yi tshul du bsgyur nas ni/ /bsnyen bkur dag kyang byed par 'gyur/ /zla ba phyed dang tshes brgyad dang / /bcu bzhi bco lnga gang yin pa/ /de la yan lag brgyad pa yi/ /gso sbyong la ni legs mnyam
205a3(mdo sde): 'jog / de gnyis sngon gyi gnas spangs nas/ /yul gzhan zhig tu phyin pa dang / /de dang nye ba'i gnas de na/ /rnga sgra zhes bya'i klu gnas so/ /klu yi skyes mchog spun gnyis po/ /de gnyis 'ong bar des shes nas/ /khengs shing khros pa'i yid kyis su/ /du ba can gyi dbugs
205a4(mdo sde): 'byin cing / /khyed gnyis chos spyod ma yin te/ /g.yon can tshul ngan 'chos pa'o zhes/ /rnga sgras tshig ni rtsub mo yis/ /yang dang yang du skrod par byed/ /dman pas bskrad pa thos pa dang / /nye rnga rab tu khros gyur te/ /de tshe phu bo rnga la ni/ /tshig rnams kyis ni go byas pa/ /kye rnga mi yi
205a5(mdo sde): 'jig rten dag 'di na/ /tshig ngan mngon du smra bas gdung byed cing / /sbal zan chu yi 'gram na skyes pa yis/ /mche ba gdug pas bdag cag skrod par byed/ /'di ni chu nang dud 'gro rnams la 'tshe/ /thang la mi rnams la yang 'tshe bar byed/ /gtso bo gal te bdag la bzod mchis
205a6(mdo sde): kyang / /tshig ngan smra la yid ni bzod mi nus/ /deng ni 'di yi grong khyer dang / /pho brang gnyen 'dun bcas brlag ste/ /rnga sgra gtan nas blangs nas su/ /'di nas bdag cag 'dong bar bya/ /klu yi rgyal po stobs po che/ /de yis nu bo'i tshig thos nas/ /yid la 'bab par byed pa
205a7(mdo sde): yi/ /tshigs bcad 'di skad smras te bsgo/ /gang gis khyim du nyin zhag 'ga' gnas shing / /bza' dang btung ba legs par blangs gyur pa/ /de la yid kyis gnod par mi bsam ste/ /byas pa gzo ba skyes bu dam pas bsngags/ /ljon shing gang gi grib ma yis/ /yud tsam
205b1(mdo sde): zhig kyang legs 'gebs de'i/ /lo ma'ang bcad par mi bya na/ /yal ga ljon shing smos ci dgos/ /nags tshal shing ni bcad dam bsregs kyang rung / /slar yang skye 'gyur 'di la the tshom med/ /lag pa rlon bcad phyir yang mi skye ltar/ /grogs la 'khu bas yun ring bde mi thob/ /
205b2(mdo sde): skye bo ngan pa yun ring mchod byas shing / /bza' btung zhim po mang pos phan btags kyang / /des ni nges par grogs po spong 'gyur te/ /glang chen gyis ni ko'u shi'i spyil bu bzhin/ /ji ltar chu 'gram shing ni 'gyel 'gyur ltar/ /mi gang blo ni g.yo zhing 'gyur byed pa/ /de yi mdza'
205b3(mdo sde): bshes brtan par mi 'gyur te/ /shing shun tshon gyis ras dkar btsos pa bzhin/ /gal te mkhas pas dgra bo dag /mi dga' bar ni byed 'dod na/ /sems la skyon ni med byas dang / /de nyid kyis ni der gnod 'gyur/ /rgya mtsho dang ni ri rab dang / /sa rnams bdag gi khur min gyi/ /byas
205b4(mdo sde): pa mi gzo gang yin pa/ /de ni bdag gi khur chen yin/ /mi gang sems ni mi rgod cing / /byas pa gzo dang byas pa tshor/ /byas pa chud gzon mi byed pa/ /de dag mkhas pas rab tu bsngags/ /chos bde byams pa bde ba ste/ /'jug ngogs bde ba'i chu klung bzhin/ /grogs la 'khu ba med
205b5(mdo sde): pa dang / /nga snyems nga rgyal zad pa bde/ /khengs dang zol byed nga rgyal che/ /sdig pa'i grogs po sten pa dang / /stobs ldan rnams la rgol byed pa/ /de dag rnams kyi grags pa 'jig /de phyir khengs par mi bya ste/ /khro ba rnam par spang bar bya/ /khengs dang khro ba 'ongs
205b6(mdo sde): 'gyur na/ /grags pa mtha' dag 'jig par 'gyur/ /gang zhig rgan dang byis pa nad pa dang / /nyam chung thabs stor de bzhin dman pa dang / /rgyal pos spangs dang skyabs med pa dag la/ /snying brtse med pa de dag mir mi rung / /rang gi yul 'khor gnas spangs
205b7(mdo sde): te/ /gzhan gyi ljongs su phyin pa na/ /tshig ngan so sor zlog pa la/ /bzod pa chen po bya dgos so/ /rang gi yul na brnyas bzhin 'dug pa bas/ /mi rnams gzhan gyi yul na gnas kyang rung / /gang na mi rnams gzhan gyis mi brnyas te/ /rang gi yul
206a1(mdo sde): yin de dag rang gi mi/ /mi mchog rnams ni brnyas thabs byas pa'i tshe/ /chung ma sdug dang longs spyod rgya chen gtong / /ngan pa rnams ni de na'ang yongs su 'khyam/ /brnyas thabs byas pa de yang chu bzhin 'thung / /dar ba rnyed pa dga' ba ste/ /rgud pa mod pa yin
206a2(mdo sde): pa'i phyir/ /sems can dmas par gyur pa'i tshe/ /kha rog 'dug dang bde ba 'thob/ /gal te nor med phyogs nyung ngam/ /mdza' bshes phyogs kyi stobs chung ngam/ /dgra bo phyogs kyi stobs ldan tshe/ /kha rog 'dug dang bde ba 'thob/ /mi rnams chos min
206a3(mdo sde): byed pa dang / /'dod pa'i longs spyod mngon dga' zhing / /dad chung ngo tsha med pa'i tshe/ /kha rog 'dug dang bde ba 'thob/ /mi rnams khro bar byed pa dang / /gnod sems mang por gyur pa dang / /gzhan la'ang gdug pa'i tshul ldan tshe/ /kha rog 'dug dang bde ba 'thob/ /
206a4(mdo sde): mi rnams dad pa med pa dang / /khwa bzhin mu cor smra ba dang / /sgyu dang g.yo dag byed pa'i tshe/ /kha rog 'dug dang bde ba 'thob/ /mi rnams tshul khrims 'chal pa dang / /gtum zhing gzu lums byed pa dang / /bden pa'i chos dang mi ldan tshe/ /kha rog 'dug dang bde ba
206a5(mdo sde): 'thob/ /mi rnams ngang tshul ngan pa dang / /log pa'i lta bas bcom pa dang / /gtum zhing sdang bar gyur pa'i tshe/ /kha rog 'dug dang bde ba 'thob/ /ngo tsha med cing du smra/ /don med phra ma tshig rtsub dang / /dbyen dang khyal pa smra ba'i tshe/ /kha rog 'dug dang bde ba 'thob/ /ya
206a6(mdo sde): rabs tshul med shin tu khengs/ /nga rgyal gyis ni 'gying ba dang / /phrag dog brkam dang tshul nyams tshe/ /kha rog 'dug dang bde ba 'thob/ /gang tshe mi yi rus rnams dang / /rigs rnams shes pa ma yin pa'i/ /mi dang lhan cig 'dug pa na/ /de tshe nga rgyal byar mi rung / /gzhan
206a7(mdo sde): gyi yul na 'dug pa dang / /gzhan gyi 'tsho bas 'tsho ba'i tshe/ /yul gyi phyir dang bde ba'i phyir/ /gzhan gyis brnyas pa de bzod bya/ /gzhan gyi yul na gnas pa dang / /gzhan gyi 'tsho bas 'tsho ba'i tshe/ /sdang bas 'khrug par gyur pa na/ /gzhan gyis brnyas pa de bzod bya/ /
206b1(mdo sde): gzhan gyi yul na 'dug pa dang / /gzhan gyi 'tsho bas 'tsho ba'i tshe/ /dman pas bskrad par gyur kyang rung / /shes rab ldan pas de bzod bya/ /kye ma yul log bdag gnas shing / /mdza' bshes ngan dang phrad pa na/ /byis pa rnams dang 'grogs pa yi/ /gnas su mi ngan rten
206b2(mdo sde): byed med/ /shes rab ldan pas de bas mas/ /mi shes mi dang 'grogs byed kyang / /mkhas pas nor dang longs spyod phyir/ /gzu lums kho nar khro mi bya/ /ji ltar thal bas bkab pa'i me/ /rtswa dang shing gis g.yogs pa la/ /rlung rnams kyis ni legs bus na/ /shin
206b3(mdo sde): tu rab tu 'bar 'gyur te/ /rtswa dang shing de bsregs nas su/ /chen por mched cing 'bar ba yis/ /rtswa dang gel pa mang po dag /ljon shing chen po sreg pa ltar/ /de bzhin rnam rtog bud shing las/ /byung ba'i khro ba me 'dra bas/ /bdag nyid dang ni gzhan dag la/ /phung
206b4(mdo sde): khrol chen po byed par 'gyur/ /de phyir khro ba byung ba na/ /zhe sdang gnyen por gyur pa yi/ /byams pa'i sems la bsgoms nas su/ /mkhas pa rnams kyis zlog par byed/ /bstod pa byas na mdza' byed la/ /ma bstod mdza' bar mi byed cing / /mod la yongs su spong byed pa/ /
206b5(mdo sde): de ni byis pa'i mtshan nyid yin/ /gal te 'di na byis pa dag /sgro gshog btogs pa'i bya lta bur/ /blo spangs shes rab ma 'chal na/ /mkhas pa ji ltar 'tsho bar 'gyur/ /gang phyir byis pa phal cher ni/ /blo gros spangs shing shes 'tshal ba/ /
206b6(mdo sde): de phyir mkhas pa shes rab can/ /khyad par du ni bde bar 'tsho/ /mkhas pa nor rnyed dga' bar mi 'gyur la/ /phongs par gyur kyang mi 'khrul 'khrug pa med/ /rjes su gzung phyir phan pa de smra na/ /legs smra yin zhes gzhan gyis cis
206b7(mdo sde): mi rtogs/ /mkhas pa gzu lums med par gyur pa de/ /de nyid dpyad pa legs par mnyan nas su/ /de ltar rnam par bsams nas rang don dang / /gzhan gyi don dag legs par spyod par byed/ /mkhas pa rnams ni 'tsho ba'i rgyu tsam
207a1(mdo sde): gyis/ /sdig pa'i las rnams kun tu spyod mi 'gyur/ /gal te bde dang sdug bsngal ldan gyur kyang / /rtag tu chos don yongs su gtong ba med/ /blo ldan g.yo sgyu can du mi 'gyur te/ /rmongs par mi 'gyur tshig rtsub khro mi 'gyur/ /
207a2(mdo sde): phongs pa'i gnas na mya ngan mi byed pa/ /gzhan gyis gnad la 'bebs par byed re skan/ /ha cang thal dang ha cang zhum pa yi/ /dman pa'i mi rnams la yang ma yin te/ /bar ma'i gnas la sten par byed pa dag /de ni mkhas pa rnams kyi mtshan
207a3(mdo sde): nyid yin/ /ha cang thal ba rtag tu 'khon/ /ha cang zhum pa rtag tu brnyas/ /de phyir de gnyis spangs nas su/ /go 'phang bar ma bsten par bya/ /res 'ga' lkugs pa'am 'on pa lta bur gyis/ /dus la bab nas bdag bzhin du smros/ /res
207a4(mdo sde): 'ga' gangs ri bzhin du bsil bar gyis/ /dus la bab na me lce bzhin du spor/ /res 'ga' rtswa dang 'dra bar zhum par bya/ /dus la bab na ri rab lta bur gyis/ /res 'ga' rgyal po lta bur 'gyur bar bar bya/ /dus la bab na thub 'dra nags su
207a5(mdo sde): song / /res 'ga' bkres dang skom pa'ang bzod par bya/ /dus su bde dang sdug bsngal dang du blang / /nor phyir bran bzhin bkol par mi bya ste/ /khro ba'i dbang du gyur par mi bya'o/ /res 'ga' dga' ba'i glu dang sil snyan gyis/ /rtse zhing sha
207a6(mdo sde): dang chang yang spyad par bya/ /res 'ga' lta bur 'jigs bzhin song / /dus su gcan gzan bzhin du nyams rtsal bstan/ /dang por dus dang dus min dang / /bdag nyid stobs ldan stobs med dang / /dar dang rgud pa brtags nas su/ /de
207a7(mdo sde): nas don rnams legs par brtsam/ /bzod med rnams la bzod pa dang / /bzod ldan rnams la'ang bzod par gyis/ /nyam chung rnams la'ang bzod pa dang / /stobs ldan rnams la rtag bzod gyis/ /'khon gyis 'khon zhir nams kyang mi 'gyur
207b1(mdo sde): bas/ /bzod med rnams la'ang bzod par byas na legs/ /khros pa rnams la rtag tu dang ba dang / /gzhan gyi skyon rnams rtag tu bcab par gyis/ /gtso bo rnams kyi tshig ni 'jigs phyir dang / /'thab zla'i tshig dag 'thab gcugs gyur phyir bzod/ /gang
207b2(mdo sde): zhig 'og ma'i tshig dag bzod byed pa/ /de ni bzod pa'i mchog ces dam pas gsungs/ /gshe dang gya tshom smra ba dang / /tshig ngan smra bar byed pa la/ /blo gros chung ngu mi bzod de/ /pad ma la ni rdo char bzhin/ /gshe dang gya tshom smra ba dang / /tshig
207b3(mdo sde): ngan smra bar byed pa la/ /mkhas pa shin tu bzod byed de/ /glang chen me tog char pa bzhin/ /khro ba dang ni dag dang / /tshig ngan smra bar byed pa la/ /mkhas pa shes rab ldan gyur pa/ /gang yin de ni thams cad bzod/ /rdo ba bsregs
207b4(mdo sde): kyang 'ju mi 'gyur/ /char pa bab kyang 'jig pa med/ /de bzhin bde dang sdug bsngal gyis/ /mkhas pa nyams par 'gyur ba med/ /gang zhig bden pas gshe byed pa/ /de la mkhas pas bzod par byed/ /bden pa ma yin pa yang
207b5(mdo sde): bzod/ /de las gzhan pa bstan du med/ /'di ltar skyes bu mkhas pa nor gyi phyir/ /sdug bsngal bzod bya bzod par 'gyur bar bar bya/ /gal te mi bzod mya ngan rnam spangs te/ /gzhan du song na stong phrag rnyed dang 'dra/ /yal ga
207b6(mdo sde): snyegs la 'ju bar mi bya zhing / /chags bral sems la chags par mi bya ste/ /bzang zhing sdug pas sa steng gang bas na/ /'jig rten yangs pa gzhan du 'gror zad mod/ /gang na brnyas byed bkur sti mi byed dang / /smod par byed cing stod
207b7(mdo sde): par mi byed na/ /mkhas dang blun 'grogs ched ka mi che bas/ /rang rgyal bzhin du ma smra de 'gro rigs/ /gang na skyes bu 'thab la dga' gyur nas/ /g.yo sgyu'i bsam ldan rtag tu glags kyang byed/ /kyal pa dbyen tshig rtsub smra byed pa/ /de
208a1(mdo sde): tshe mkhas pa myur du yul gzhan song / /gang na mi rnams 'tsho bar byed gyur nas/ /phan tshun gnod la 'bebs par dga' ba dang / /lus dang ngag yid sdom pa med gyur pa/ /de tshe mkhas pa myur du yul gzhan song / /gang na mi
208a2(mdo sde): rnams phrag dog byed gyur nas/ /gzhan gyi rnyed la rtag tu mi bzod cing / /sdang ba'i bsam pas rnam rmongs tshul 'chos pa/ /de tshe bdag 'dod yul gzhan 'gro bar gyis/ /gang na mi rnams sdig byed 'dod gyur nas/ /bkur sti 'dod cing
208a3(mdo sde): tshul 'chos g.yo sgyu byed/ /nang yang ma dag phyi yang ma dag pa/ /de tshe bdag 'dod yul gzhan 'gro bar gyis/ /gang na mi rnams zhe sa med gyur nas/ /ya rabs tshul med khengs shing nga rgyal la ldan/ /byis pas mkhas pa rtag tu brnyas byed pa/ /de tshe
208a4(mdo sde): bdag 'dod yul gzhan 'gro bar gyis/ /gang dang gang du bza' btung dang / /gang du gos rnams rnyed pa dang / /gang du 'tsho ba der song la/ /chags 'gyur gnas su ma 'dug cig /lan 'ga' rtsod 'gyur sred pa gang yin spongs/ /rtag khengs
208a5(mdo sde): mchod med nga rgyal gang yin spongs/ /'bras bu ngan pa'i khro ba gang yin spongs/ /phongs dus mi lta'i grogs po gang yin spongs/ /me yis gang ba'i lam 'dra'i ma rig spongs/ /byas gzo med pa'i gnyen 'dra'i 'dod chags spongs/ /mche ba mi bzad klu 'dra'i
208a6(mdo sde): chags pa spongs/ /dgra bo mtshon thogs lta bu'i sdug bsngal spongs/ /klu mo lta bu mi bzad chung ma spongs/ /mgo la me 'bar lta bu'i bu rnams thong / /'go ba'i nad bcas lta bu'i khyim rnams thong / /btung ba dug chen lta bu'i 'dod pa thong / /khyim gyi phyir ni
208a7(mdo sde): gcig btang ste/ /grong khyer don du khyim btang ngo / /ljongs kyi phyir ni grong khyer te/ /bdag gi don du sa btang ngo / /mi yi yan lag phyir ni nor btang zhing / /srog gi don du yan lag gtang bar bya/ /nor dang yan lag rnams dang de bzhin srog /thams cad btang gi
208b1(mdo sde): 'dir ni chos srung ngo / /chos spyod pa la 'jigs skrag med pa nyid/ /chos spyod pa dag ngan 'gror mi 'gro ste/ /chos spyod pa ni 'dod pa'i 'gro bar 'gro/ /chos mi spyod pa shi nas gdung bar 'gyur/ /mkhas pa nor rnyed dga' bar mi 'gyur la/ /nor zad na yang blo gros mi 'khyim par/ /
208b2(mdo sde): 'jig rten dag na ci dgar legs rgyu ba/ /sems can nang na mi yi snying por chud/ /gang zhig dga' bas gzhan la nor sbyin zhing / /nga rgyal 'tshe ba rnam spangs bden la gnas/ /rgya mtsho 'dra ba'i sems ldan de dag ni/ /dpa' bo rtul phod ya rabs thabs ldan yin/ /gang zhig de
208b3(mdo sde): dang de la legs bslabs pas/ /don rnams kun la mkhas par gyur pa dang / /des la 'grogs na bde ba de dag ni/ /dam pas legs pa yin zhes bsngags pa mdzad/ /nye rngas smras pa/ rnga khyod la ni phyi phyir zhing / /'di bdag ni rab tu dad/ /bdag gi lus
208b4(mdo sde): 'di bskams pa'am/ /yang na sems ni med kyang sla/ /sdug bsngal shin tu mi bzad par/ /lhung yang phyin chad sdig mi bgyid/ /tshul khrims nyams pa gson pa bas/ /tshul khrims ldan pa shi yang sla/ /skye ba gcig tu 'di yi phyir/ /ji lta bur ni mi zad sbyang / /bcom ldan
208b5(mdo sde): 'das kyis bka' stsal pa/ /sngon tshe gang du rab gnas shing / /de dang der ni skyes pa na/ /mi dge'i grogs dang 'grogs pa yis/ /nga yi mi dge las rnams byas/ /dge ba'i bshes dang phrad pa na/ /mi dge'i las rnams spangs pa yis/ /bdag gis mi dge'i las rnams bsal/ /
208b6(mdo sde): bcom ldan de bzhin gshegs pa yis/ /sngon gyi gnas rnams mngon mkhyen nas/ /de phyir dge slong rnams la ni/ /thub pas lung yang bstan par mdzad/ /sngon tshe nga ni rngar gyur te/ /kun dga' bo ni nye rnga yin/ /lha sbyin rnga sgrar gyur to zhes/ /skyes rabs de ltar gzung bar gyis/ /
208b7(mdo sde): chos rnams sdud par byed pa yi/ /don rgyas mdo sde 'di thos nas/ /dge slong thams cad gus bcas par/ /chos la spyad pa nyid du gyis/ /klu'i rgyal po rnga sgra'i tshigs su bcad pa rdzogs so// //
209a1(mdo sde): @##/ /rgya gar skad du/ u dA na brga/ bod skad du/ ched du brjod pa'i tshoms/ bam po dang po/ thams cad mkhyen pa la phyag 'tshal lo/ /bkra shis par gyur cig /rgyal bas ched du brjod gsungs pa/ /bdag gis rab tu bshad par bya/ /gnyid dang
209a2(mdo sde): rmugs pa rnams sol la/ /yid la dga' ba bskyed de nyon/ /thams cad mkhyen pa skyob pa po/ /thub pa rjes su thugs brtse ba/ /sku yi tha ma 'dzin pa yi/ /bcom ldan 'das kyis 'di skad gsungs/ /kye ma 'du byed rnams mi rtag /skye zhing 'jig pa'i
209a3(mdo sde): chos can yin/ /skyes nas 'jig par 'gyur ba ste/ /de dag nye bar zhi ba bde/ /de ltar rab tu 'bar ba la/ /ci zhig dgar yod mgur ci yod/ /mun pa'i nang zhugs gnas pa dag /ci phyir sgron ma tshol mi byed/ /rus pa thi ba'i mdog 'dra ba/ /bor ba
209a4(mdo sde): gang yin 'di dag ni/ /phyogs dang phyogs su rnam 'thor ba/ /de mthong 'di la ci zhig dga'/ /gang gi nub mo kho nas/ /mngal du dang por 'jug pa'i mi/ /de ni sdod med 'gro 'gyur zhing / /song ba las kyang ldog pa med/ /snga dro skye bo mang mthong
209a5(mdo sde): ba/ /phyi dro kha cig mthong mi 'gyur/ /phyi dro skye bo mang mthong ba/ /snga dro kha cig mthong mi 'gyur/ /skyes pa bud med mang po dang / /dar la bab pa'ang 'chi 'gyur na/ /de la mi 'di gzhon zhes te/ /gson pa'i gdeng drod ci zhig yod/ /kha cig mngal du 'chi
209a6(mdo sde): bar 'gyur/ /de bzhin kha cig btsas pa'i sar/ /de bzhin kha cig gog tsam na/ /de bzhin kha cig yongs rgyug na/ /la la rgan dang la la gzhon/ /la la dar la bab pa'i mi/ /rim gyis rab tu 'gro 'gyur te/ /'bras bu smin pa ltung ba bzhin/ /
209a7(mdo sde): dper na 'bras bu smin pa rnams/ /ltung bas rtag tu 'jigs pa ltar/ /de bzhin skyes par gyur pa'i mi/ /rtag tu 'chi bas 'jigs par 'gyur/ /dper na rdza ma'i mkhan po yis/ /'jim pa las ni snod byas pa/ /thams cad tha mar 'jig pa ltar/ /
209b1(mdo sde): mi rnams srog kyang de bzhin no/ /dper na thags ni brkyang ba la/ /spun ni gang dang gang bcug pa'i/ /spun gyis rting la gtugs pa ltar/ /mi rnams srog kyang de bzhin no/ /dper na nges par bsad pa dag /gom pa gang dang gang bor bas/ /gsad
209b2(mdo sde): sa'i drung du bsnyen pa ltar/ /mi rnams srog kyang de bzhin no/ /chu klung drag tu 'bab pa'i rgyun/ /ldog pa med pa ji lta bar/ /de bzhin mi yi tshe 'gro ba/ /slar ni ldog par 'gyur ba med/ /dka' ba nyid dang thung ba dang / /de yang sdug bsngal ldan pa dag /
209b3(mdo sde): myur ba kho nar 'jig 'gyur te/ /chu la dbyug gus bris pa bzhin/ /dper na phyugs rji dbyug thogs kyis/ /phyugs rnams gnas su phyin byed ltar/ /de bzhin nad dang rga ba yis/ /mi rnams 'chi bdag drung du skyel/ /chu bran gyi ni chu lta bur/ /nyin dang
209b4(mdo sde): mtshan mo 'das pa yis/ /mi rnams tshe yang zad 'gyur zhing / /srog kyang nye bar 'jig par 'gyur/ /mel tse byed la mtshan mo ring / /lam gyis du ba la rgyang grags ring / /dam chos rnam par mi shes pa'i/ /byis pa rnams la 'khor ba ring / /bdag
209b5(mdo sde): la bu yod de bzhin du/ /nor yod ces pas byis pa brlag /phyi rol nang na bdag med na/ /su yi bu yin ci zhig nor/ /skyes pa bud med rnams kyi rigs/ /brgya dang stong phrag mang po dang / /longs spyod legs par bsgrubs pa yang / /'chi bdag
209b6(mdo sde): dbang du 'gro bar 'gyur/ /bsags pa kun gyi mtha' zad cing / /bslang ba'i mtha' ni 'gyel bar 'gyur/ /phrad pa'i mtha' ni 'bral ba ste/ /gson pa'i mtha' ni 'chi ba yin/ /gson mtha' 'chi ba yin pas na/ /sems can thams cad 'chi
209b7(mdo sde): 'gyur zhing / /dge sdig 'bras bur nyer 'gro ba'i/ /ji bzhin las kyi rjes su 'brang / /sdig pa'i las kyis dmyal ba dang / /bsod nams byas pas bde 'gro ste/ /gzhan dag gis ni lam bsgoms pas/ /zag med mya ngan 'das par 'gyur/ /
210a1(mdo sde): gang yang sangs rgyas rang sangs rgyas/ /sangs rgyas rnams kyi nyan thos kyang / /sku lus 'di ni spong mdzad na/ /skye bo phal pa smos ci dgos/ /gang du gnas kyang 'chi bas mi tshugs pa'i/ /sa phyogs de ni yod pa ma yin te/ /bar
210a2(mdo sde): snang la med rgya mtsho'i nang na med/ /ri bo rnams kyi gseb tu zhugs na'ang min/ /byung dang 'byung bar 'gyur ba ji snyed pa/ /kun gyis lus 'di btang nas 'gro ba dang / /de kun 'jig par mkhas pas rtogs gyis te/ /chos la gnas gyis tshangs par
210a3(mdo sde): spyad pa spyod/ /rga ba mthong zhing nad kyis sdug bsngal dang / /sems dang bral ba'i shi ba mthong nas ni/ /brtan pas btson ra 'dra ba'i khyim spangs kyi/ /'jig rten phal pas 'dod spang nus re skan/ /rgyal po'i shing rta shin tu bkra ba'ang 'jig /de
210a4(mdo sde): bzhin lus kyang nye bar rga bar 'gyur/ /dam pa rnams kyi chos 'di dam pa ste/ /mi mchog gzhan rtogs byed cing rga mi 'gyur/ /rga ba khyod ni blun zhing ngang na/ /khyod ni mi rigs byed pa ste/ /yid du 'ong ba'i gzugs 'di yang / /khyod kyis mngon
210a5(mdo sde): par bcom par gyur/ /gang zhig lo ni brgyar 'tsho ba/ /de yang 'chi bdag nyid kyis khrid/ /'di dag rga bar 'gyur ba'am/ /yang nan ba'am 'chi bas 'joms/ /rtag tu ldog pa med par 'gro 'gyur zhing / /nyin dang mtshan du rab tu 'jig pa dang / /
210a6(mdo sde): skye dang 'chi ba'i sdug bsngal dang ldan pa/ /chu tshan nang du gdungs pa'i nya dang 'dra/ /tshe 'di nyin dang mtshan mo dang / /'gro ba dang ni 'dug pa na/ /chu klung chen po'i rgyun bzhin du/ /phyir mi ldog par 'gro bar 'gyur/ /chu chung nang gi nya lta bur/ /
210a7(mdo sde): gang zhig nyin mtshan 'da' ba yis/ /tshe 'di shin tu thung 'gyur na/ /de la dga' bar byar ci yod/ /gson mtha' 'chi ba yin pa'i phyir/ /lus 'di yongs su rga ba dang / /nad kyi tshang 'di myur 'jig cing / /snag gi tshogs kyang 'jig par
210b1(mdo sde): 'gyur/ /kye ma lus 'di mi thogs par/ /stong zhing rnam shes dang bral nas/ /dur khrod bor ba'i mgal dum ltar/ /sa yi steng du 'gyel bar 'gyur/ /rgyun du nad kyis mngon gdung zhing / /rtag tu mi gtsang 'dzag pa dang / /rga dang 'chi bas 'tsher
210b2(mdo sde): 'grib pa'i/ /lus 'di dor ba cir mi rung / /myur du 'jig cing na ba dang / /rnag dang ldan pa'i lus 'di yis/ /grub dang bde ba bla twa med pa/ /zhi mchog don du gnyer bar gyis/ /dgun ka dang ni dpyid ka dang / /dbyar ka 'di dag bya'o zhes/ /byis
210b3(mdo sde): pa rnam par sems byed pas/ /bar chad mthong bar ma gyur to/ /bu dang nor phyugs 'byor pa la/ /mi yid ni rnam chags pa/ /'chi bdag gis ni blangs nas 'gro/ /nyal grong chu bos bdas pa bzhin/ /'chi ba'i dus la bab pa na/ /bu rnams
210b4(mdo sde): skyabs su mi 'gyur zhing / /pha yang ma yin gnyen 'dun min/ /khyod la skyabs su 'gyur ba med/ /'di ni bya ba byas zin don 'di bya/ /de dag byas nas bdag gis 'di bya zhes/ /de ltar mi ni yongs su shom pa na/ /rga dang nad bcas 'chi bas mngon
210b5(mdo sde): du bcom/ /de ltas rtag tu ting 'dzin la dga' mnyam par zhog /brtson pa skyed la skye dang rga ba'i mtha' ma ltos/ /bdud rnams sde dang bcas pa mngon par zil non la/ /dge slong dag go skye shi'i pha rol 'gro bar gyis/ /mi rtag pa'i tshoms te
210b6(mdo sde): dang po'o/ / //kun rtog las ni 'dod skyes pas/ /'dod pa'i rtsa bar shes gyis te/ /khyod ni kun rtog ma byed dang / /des na khyod la 'byung mi 'gyur/ /'dod pa rnams las mya ngan skyes/ /'dod pa rnams las 'jigs pa 'byung / /
210b7(mdo sde): 'dod pa dag ni rnam spangs na/ /mya ngan med cing 'jigs pa med/ /dga' ba rnams las mya ngan skyes/ /dga' ba rnams las 'jigs pa 'byung / /dga' ba dag ni rnam spangs na/ /mya ngan med cing 'jigs pa med/ /'dod dga'i rnam smin sdug
211a1(mdo sde): bsngal te/ /dang po mngar la 'bras bu tsha/ /me sgron lag nas ma bor ba/ /mjug tu byis pa sreg byed bzhin/ /nor bu'i rna cha bu dang bu mo la/ /yongs su chags sems gang yin la ltos na/ /lcags shing gres ma las byas ching ma gang / /
211a2(mdo sde): de dag dam po min zhes 'phags pa gsung / /'dod pa'i ching ma gang yin de lhod kyang / /rab tu dgrol bar dka' zhes 'phags pa gsung / /brtan rnams 'dod pa'i bde la mi lta bar/ /de dag gtubs nas myur du 'gro bar byed/ /'jig rten sna tshogs
211a3(mdo sde): gang de 'dod min gyi/ /skyes bu'i kun rtog 'dod chags 'dod pa yin/ /'jig rten sna tshogs de bzhin gnas kyang ni/ /'on kyang brten rnams 'di la 'dun pa 'dul/ /mi rnams la ni rtag pa'i 'dod pa med/ /'dod can gang la chags de mi rtag pas/ /
211a4(mdo sde): yang srid med phyir sems kyis rab spongs la/ /'chi ba'i gnas mi 'gyur bar byos shes gsungs/ /'dun pa skyes shing zad par mi byed dam/ /sems la skyon med pa dang dran pa dang / /'dod pa rnams la so sor ma chags gang / /de ni gong du 'pho
211a5(mdo sde): ba yin zhes gsungs/ /mgar ba yis ni dngul bzhin du/ /blo gros ldan pas rim pa bzhin/ /skad cig skad cig cung zad tsam/ /rang gi dri ma bsal bar bya/ /lham mkhan gyis ni ko ba dag /yongs su sbyangs nas lham byed ltar/ /'dod pa gang dang gang
211a6(mdo sde): spangs pa/ /de de bde ba phun sum ldan/ /gal te bde ba kun 'dod na/ /'dod pa thams cad yongs su spongs/ /'dod pa thams cad yongs spangs pas/ /mchog tu bde ba thob par 'gyur/ /ji srid 'dod pa'i rjes 'brang ba/ /de srid bar du ngoms mi
211a7(mdo sde): 'gyur/ /de las gang dag shes rab kyis/ /ldog byed de dag tshim pa thob/ /'dod pas ngoms par mi 'gyur bas/ /shes rab kyis ni ngoms pa skyid/ /shes rab kyis ni ngoms pa'i mi/ /srid pa'i dbang du mi 'gyur ro/ /'dod la chags pa'i mi gang
211b1(mdo sde): yin/ /de dag kye ma chos min dga'/ /gson por 'dug pa na/ /bar chad mthong bar mi 'gyur ro/ /blo ngan longs spyod kyis bcom pas/ /pha rol tshol bar mi byed cing / /bsam brlag 'dod la sred pa yis/ /bdag dang gzhan yang phung
211b2(mdo sde): bar byed/ kar Sha pa Na'i char bab kyang / /'dod pa rnams kyis ngoms mi 'gyur/ /'dod pa mnog chung nyes mang bar/ /mkhas pa rnams kyis khong du chud/ /lha yi 'dod pa rnams la yang / /lhag par dga' bar mi 'gyur gyi/ /rdzogs sangs rgyas
211b3(mdo sde): dang nyan thos rnams/ /sred pa zad pas dgyes par 'gyur/ /gangs can dang ni mnyam pa yi/ /gser gyi ri bo yod gyur kyang / /nor des gcig kyang mi tshim par/ /rtogs par gyis la legs par spyod/ /gang dag sdug bsngal de yi rgyu shes pa/ /
211b4(mdo sde): de dag nam yang 'dod la dga' mi 'gyur/ /'jig rten dag na zug rngu'i rgyur shes nas/ /de dag gdul phyir bstan pa slob par byed/ /'dod pa'i tshoms te gnyis pa'o// //lus can rnam par rtog pas rab bcom pa/ /'dod chags mi
211b5(mdo sde): bzad gtsang bar rjes lta bas/ /'dod chags phyir zhing rab tu 'phel 'gyur te/ /rang gi 'ching ba de yis dam por byed/ /gang dag rnam rtog nye bar zhi dga' zhing / /mi sdug sgom pa rtag tu dran byed de/ /de yi sred pa rab tu spangs pa yis/ /rang gi 'ching
211b6(mdo sde): ba de dag rul bar byed/ /'dod pa mun nag 'dra bas g.yogs/ /sred pa'i dgab pas bkab pa dang / /bag med 'ching bas bcings pa dag /tshe dmar chud pa'i nya dang 'dra/ /skyes bu bag med rab tu spyod byed pa/ /'khri shing bzhin du sred pa 'phel 'gyur zhing / /
211b7(mdo sde): rga dang 'chi ba'i rjes su 'gro 'gyur te/ /ma drung nu zho 'dod pa'i be'u dang 'dra/ /mi dag dran par byed dang chags byed dang / /yid bde ba la rtog par byed pa dag /de yis yang dang yang du 'khor bar 'khyams/ /tshal nang 'bras bu 'dod pa'i spre'u dang mtshungs/ /mi
212a1(mdo sde): gang rtag tu bde ba 'dod byed pa/ /skye dang rga bar nye bar 'gro 'gyur zhing / /skye dgu sred pa rnams kyis mdun du bdar/ /rgya nang ri bong yongs su rgyug pa bzhin/ /sred pa rnams kyis mdud pa'i sems can dag /srid dang srid min dag la sems chags
212a2(mdo sde): shing / /kun sbyor ro la dga' ba'i byis pa rnams/ /yang dang yang du sdug bsngal thob par 'gyur/ /skye bo grub dang bde rnams dang bral zhing / /bdud kyi sbyor ba dag dang ldan pa de/ /rga dang 'chi ba'i rjes su 'gro 'gyur te/ /ma drung nu zho 'dod pa'i be'u dang 'dra/ /'di
212a3(mdo sde): na sred pa de 'dra spong byed pa/ /srid dang srid min dag la sred bral zhing / /dge slong srid pa zil gyis gnon byed pa/ /lhag ma med par yongs su mya ngan 'da'/ /gang zhig 'jig rten spang dka' ba'i/ /sred pa'i bud med 'dis bkol ba/ /de yi mya ngan 'phel
212a4(mdo sde): 'gyur te/ /rtswa la char pa bab pa bzhin/ /gang zhig 'jig rten spang dka' ba'i/ /sred pa'i bud med 'di spong ba/ /de yi mya ngan ldog 'gyur te/ /pad ma las ni chu thigs bzhin/ /de phyir ji snyed 'dir lhags pa/ /khyed la smra yis khyed bde shig /u shir phyir
212a5(mdo sde): ni rtswa bzhin du/ /sred pa rtswar bcas drungs nas phyung / /skyes bu sred pa dang 'grogs na/ /yun ring dus su 'khyam 'gyur bas/ /sred pa drungs nas phyung shig dang / /mya ngan med cing 'jigs pa med/ /yang dang yang du nyer len cing / /yang dang yang du mngal du
212a6(mdo sde): 'jug / gnas skabs 'gyur dang gzhan 'gyur bas/ /sems can 'ong dang 'gro bar byed/ /'dir ni spang dka'i sred pa de/ /spongs la sa bon chod cig dang / /de la sred pa med 'gyur zhing / /de ni yang du 'khor mi 'gyur/ /dal 'byor chud ni ma gzan par/ /
212a7(mdo sde): gang gis lha dang mi rnams su/ /don gnyer bcings nas 'jog byed pa/ /yul la sred pa de las rgol/ /sems can dmyal bar skyes na yang / /dal 'byor thal bas 'gyod par 'ong / /gang phyir srid mtsho rgyur gyur pa/ /yul la sred pa 'bras kyi gzhi/ /'khri
212b1(mdo sde): shing dra bas khebs byed pa/ /gdung bar byed pa ma btul na/ /sdug bsngal 'di ni yang dang yang / /rnam pa kun du ldog mi 'gyur/ /dper na ljon shing rtsa nas ma bton na/ /bcad kyang phyir zhing skye ba kho nar zad/ /de bzhin sred pa'i phra rgyas ma bton na/ /yang
212b2(mdo sde): dang yang du sdug bsngal 'di mi ldog / dper na bdag nyid kyis ni byas pa'i mtshon/ /de yis rkun po'i mthu yis bdag gsod ltar/ /de bzhin nang gi sems las byung ba yi/ /sred pas lus can nye bar gsod par byed/ /de ltar sred las sdug bsngal
212b3(mdo sde): dag / 'byung ba'i nyes dmigs shes gyis te/ /sred spongs nye bar len med dang / /dran ldan dge slong kun du rgyus/ /sred pa'i tshoms te gsum pa'o// //bag yod 'chi med gnas yin te/ /bag med pa ni 'chi ba'i gnas/ /
212b4(mdo sde): bag yod 'chi bar mi 'gyur te/ /bag med pa ni rtag tu 'chi/ /de yi khyad par de rig pas/ /mkhas pa rnams ni bag dang bcas/ /bag yod pa la rab dga' ba/ /'phags pa'i spyod yul dga' ba yin/ /de la rgyun du bsgoms pa dang / /rtag tu pha rol
212b5(mdo sde): gnon brtan pa'i/ /brtan pas grub bde bla med pa/ /mya ngan 'das la reg pa yin/ /gang tshe mkhas pas bag yod pas/ /bag med bcom pa de yi tshe/ /shes rab khang steng 'dzegs nas/ /mya ngan med pas gdung bcas dang / /brtan rnams ri bo'i
212b6(mdo sde): spo dag las/ /sa stengs byis pa rnams la blta/ /brtson 'grus dang ni bag yod dang / /yang dag sdom dang dul ba yis/ /mkhas pas gling du byas nas ni/ /chu bo chen po mngon du zlog /brtson 'grus ldan zhing dran dang ldan pa dang / /spyod pa gtsang zhing brtags nas
212b7(mdo sde): byed pa dang / /yang dag sdom dang chos kyis 'tsho ba dang / /bag yod rnams kyi grags pa mngon par 'phel/ /lhag pa'i sems la bag bya ste/ /thub pa'i thub gzhi rnams la bslab/ /nyer zhi rtag tu dran ldan pa'i/ /skyong ba mya ngan med pa yin/ /dman pa'i
213a1(mdo sde): chos la mi rten cing / /bag med pa la bsten mi bya/ /log par lta la 'dod med dang / /'jig rten 'phel bar mi bya'o/ /'jig rten pa yi yang dag lta/ /chen po su la yod gyur pa/ /de ni tshe rabs stong du yang / /ngan 'gror 'gro bar mi 'gyur ro/ /
213a2(mdo sde): bag med pa la sbyor byed pa/ /skye bo byis pa bsam brlag yin/ /tshong dpon nor rnams srung ba ltar/ /mkhas pa bag dang ldan par bya/ /bag med pa la mi sbyor zhing / /'dod la dga' ba mi sogs dang / /rtag tu bag yod sems byed pa/ /zag pa zad pa thob par
213a3(mdo sde): 'gyur/ /zag pa zad pa ma thob kyang / /dus 'dir bag med mi bya ste/ /ma yin seng ge ltar/ /bag med pa dag bsad par 'gyur/ /bag med pha rol bud med sten byed pa'i/ /mi gang yid la gnas skabs 'di bzhi 'byung / /bsod nams mi 'thob bde
213a4(mdo sde): bar mi nyal dang / /gsum pa smad 'gyur bzhi pa dmyal bar 'gyur/ /bsod nams ma thob sdig pa'i 'gro ba dang / /'jigs dang bag tsha lhan cig bde ba chung / /rgyal po'i chad pa chen pos gcod 'gyur zhing / /lus zhig sems can dmyal ba rnams su 'tshed/ /
213a5(mdo sde): gang zhig bdag bde lta 'dod pa/ /des ni gong ma bzhin du bya/ /byis pa'i shing rta bzhin 'gyur bas/ /brtan pas brtson 'grus zhan mi bya/ /dper na byis pa'i shing rta dag /lam chen bzang po bor nas su/ /lam ngan dag tu 'gro byed pas/ /mig chag sems khongs
213a6(mdo sde): chud pa ltar/ /de bzhin chos ni spangs nas kyang / /chos min rjes su 'jug byed pa'i/ /byis pa 'chi bdag dbang 'gro zhing / /mig chag bzhin du bcom pa thob/ /gang zhig bya ba rnam spangs nas/ /mi bya ba dag byed pa dang / /bag med pa yis rlom byed pa/ /de dag
213a7(mdo sde): rnams kyi zag pa 'phel/ /gang gis zag pa 'phel 'gyur ba/ /de yi zag med rgyang ma na/ /gang zhig lus gtogs dran pa dag /rtag tu legs par brtsams pa dang / /bya ba ma yin mi byed cing / /rgyun du bya ba byed pa dang / /dran dang shes bzhin ldan pa de'i/ /
213b1(mdo sde): zag pa rnams ni zad par 'gyur/ /gang gi zag pa zad gyur pa/ /des ni zag med thob par 'gyur/ /ji tsam mang du smra byed pa/ /de dag dam chos 'dzin ma yin/ /gang dag 'di na thos nyung yang / /lus kyis chos dag mngon sum byas/ /gang dag chos la bag byed pa/ /de
213b2(mdo sde): dag dam chos 'dzin pa yin/ /gal te rigs bcas mang du smras kyang ni/ /bag med mi dag de ltar byed mi 'gyur/ /dper na phyugs rdzis gzhan gyi phyugs bgrangs ltar/ /de dag dge sbyong skal ba thob ma yin/ /gal te rigs bcas nyung ngu smra byed kyang / /chos kyi rjes
213b3(mdo sde): su chos la spyod pa dang / /'dod chags zhe sdang gti mug spong byed pa/ /de dag dge sbyong skal ba thob pa yin/ /bag yod bsngags pa rjod byed cing / /rtag tu bag med la smod pas/ /bag yod mchod sbyin brgya pa yang / /lha rnams nang na gtso bor gyur/ /bya ba
213b4(mdo sde): byas rung ma byas rung / /mkhas pa bag yod bsngags pa rjod/ /bag dang chas pa'i mkhas pa yis/ /don gnyis rab tu len par byed/ /tshe 'di'i don ni gang yin dang / /phyi ma'i don ni gang yin pa/ /de dag brtan pas rtogs pas na/ /mkhas pa zhes ni
213b5(mdo sde): brjod pa yin/ /dge slong bag yod la dga' zhing / /bag med pa la 'jigs lta bas/ /bdag nyid ngan 'gro las 'drel te/ /'dam rdzab las ni glang chen bzhin/ /dge slong bag yod la dga' zhing / /bag med pa la 'jigs lta bas/ /sdig pa'i chos rnams
213b6(mdo sde): sprug par byed/ /rlung gis ljon shing lo ma bzhin/ /dge slong bag yod la dga' zhing / /bag med pa la 'jigs lta bas/ /kun tu sbyor ba phra sbom dag /me yis bsregs pa bzhin du 'gro/ /dge slong bag yod la dga' zhing / /bag med pa la 'jigs
213b7(mdo sde): lta bas/ /kun tu sbyor ba kun zad pa/ /rim gyis nyams su rmyang bar 'gyur/ /dge slong bag yod la dga' zhing / /bag med pa la 'jigs lta bas/ /'du byed nyer zhi zhi ba yi/ /zhi ba'i go 'phang so sor rtogs/ /dge slong bag yod la dga' zhing / /bag
214a1(mdo sde): med pa la 'jigs lta ba/ /mya ngan 'das dang nye ba'i phyir/ /yongs su nyams 'gyur mi srid do/ /brtson 'grus ldan zhing bag yod dang / /chos spyad legs par spyod byed pa/ /'jig rten 'di dang pha rol du/ /chos spyad pas ni bde ba 'thob/ /
214a2(mdo sde): zhi phyir bslab pa la rten dang / /rtsol ba dang ni brtson 'grus skyed/ /mi dran pa dang bag med dang / /brtson 'grus chung dang kun sdom med/ /gnyid dang snyom dang g.yeng ba ste/ /'di dag bslab pa'i bar chad pas/ /khyed kyis yan lag de rtogs la/ /dran pa chud
214a3(mdo sde): ni ma gzan cig / dge slong tshul khrims bzang ba dang / /bag yod pa la dga' ba yis/ /kun rtog legs par mnyam zhog ste/ /rang gi sems ni rjes su srungs/ /brtsam par bya zhing dbyung bar bya/ /sangs rgyas bstan la 'jug par bya/ /'dam bu'i khyim la glang
214a4(mdo sde): chen bzhin/ /'chi bdag sde ni gzhom par bya/ /gang zhig chos 'dul 'di nyid la/ /bag dang ldan par spyod byed pa/ /skye ba'i 'khor ba rab spangs nas/ /sdug bsngal tha mar byed par 'gyur/ /bag yod pa'i tshom sa te bzhi pa'o// //sdug pa
214a5(mdo sde): rnams las mya ngan skye/ /sdug pa rnams las 'jigs pa skye/ /sdug pa dag ni rnam spangs na/ /mya ngan med cing 'jigs pa med/ /sdug gu ma las mya ngan skye/ /sdug las sdug bsngal sdug las 'jigs/ /sdug gu ma dag gzhan gyur na/ /yi mug 'gyur ba thob
214a6(mdo sde): par byed/ /'jig rten sdug bsngal rnam pa du ma dang / /mya ngan smre sngags 'don pa ji snyed pa/ /de dag sdug pa dag las rten te 'byung / /sdug pa spangs na de dag yod mi 'gyur/ /gang phyir 'jig rten 'ga' na'ang sdug med pa/ /gang yin de dag bde zhing mya ngan
214a7(mdo sde): med/ /de bas gdung med rdul bral don gnyer bas/ /nam yang sdug par byed pa mi bya'o/ /sdug pa ma mthong sdug bsngal la/ /mi sdug mthong na'ang de bzhin pas/ /nam yang sdug dang phrad mi bya/ /mi sdug dang yang phrad mi bya/ /sdug pa dang ni bye bral dang / /mi sdug
214b1(mdo sde): pa dang phrad pa yis/ /gang gis mi dag rgas byed pa'i/ /mya ngan mi bzad skye bar 'gyur/ /sdug pa shi bar gyur pa na/ /gnyen 'dun mdza' bshes mang po dag /yun ring dus su mya ngan dang / /sdug dang bral bas sdug bsngal 'gyur/ /gang la sdug dang sdug min med/ /
214b2(mdo sde): de la mdud pa yod min pas/ /de ltas sdug nyid sdig can la/ /sdug par byed pa mi bya'o/ /sdug la bltas te don btang nas/ /bde sbyor rnams la mi 'jug cing / /bdag nyid mi bde'i sbyor ldan dag /bde sbyor don ldan rnams la smon/ /gzugs sdug bde bas
214b3(mdo sde): bsdams pa dag / lha mi so so'i ris dag tu/ /sdig pa byed cing yongs nyams nas/ /rga dang 'chi ba'i dbang du 'gro/ /gang zhig nyin dang mtshan rnams su/ /bag yod gzugs sdug spong byed pa/ /des ni spang dka' bdud zas dang / /sdig pa'i rtsa ba'ang drungs nas
214b4(mdo sde): phyung / /legs min legs pa'i tshul dang ni/ /sdug min sdug pa'i tshul gyis dang / /sdug bsngal bde ba'i tshul gyis su/ /bag med rnams ni mngon du 'joms/ /gal te bdag la dga' byed na/ /nyes par byed pas bde ba dag /bde blag kho nar mi 'thob pas/ /
214b5(mdo sde): 'di ni sdug la gzhug mi bya/ /gal te bdag la dga' byed na/ /legs par byed pas bde ba dag /bde blag kho nar thob 'gyur bas/ /'di ni sdig la gzhug mi bya/ /dper na dgon pa'i grong khyer dag /brtan pa'i 'obs kyis bskor ba ltar/ /gal te bdag
214b6(mdo sde): la dga' byed na/ /'di ni bsrung bas legs par bsrung / /gal te bdag la dga' byed na/ /thun gsum gang yang rung ba la/ /mkhas pas mel tse bya ba yis/ /'di ni sba bas legs par sba/ /dper na dgon pa'i grong khyer dag /tra phyi nang srung bar byed pa ltar/ /dal
214b7(mdo sde): 'byor chud ni mi zos pa/ /de ltar bdag ni bsrung bar bya/ /sems can dmyal bar skye na yang / /dal 'byor thal bas 'gyod par 'ong / /phyogs rnams kun du sems kyis yongs brtags kyang / /bdag las ches sdug 'ga' yang ma mthong ba/ /de ltar so sor
215a1(mdo sde): gzhan la'ang rang sdug pas/ /de phyir ba dag dgas gzhan la gnod mi bya/ /thams cad la yang srog 'di sdug /thams cad chad pas 'jigs pa na/ /rang gi nyams las dpag gyis te/ /brdeg par mi bya gsad mi bya/ /rgyang thag bcad par
215a2(mdo sde): spyugs pa'i mi/ /ring nas nye zho med 'ongs na/ /gnyen bshes mdza' bo lhags nas su/ /a la la zhes mngon par dga'/ /de bzhin bsod nams byas pa'i mi/ /'jig rten 'di nas pha rol tu/ /phyin tshe nyin bzhin bsod nams dag /'ongs nas mngon par dga'
215a3(mdo sde): bar byed/ /de bas 'jig rten pha rol gyi/ /ched du bsod nams bsags par gyis/ /bsod nams 'jig rten pha rol tu/ /lus can rnams kyi gnas su 'gyur/ /gang zhig legs spyad spyod byed pa'i/ /dge la lha rnams stod par byed/ /'di na'ang smad
215a4(mdo sde): par mi 'gyur la/ /mtho ris su yang dga' ba 'thob/ /chos gnas tshul khrims phun sum tshogs/ /ngo tsha shes shing bden par smra/ /rang gi bya ba byed pa la/ /skye bo gzhan rnams dga' bar byed/ /rang gi don ni byed pa la/ /'di ltar gzhan rnams dga'
215a5(mdo sde): 'gyur zhing / /mthong ba'i chos la bsngags pa dang / /pha rol tu yang bde 'gror 'gyur/ /gtams na gnang ba'i tshig smra dang / /mi rigs spyod las zlog pa la/ /dam pa rnams ni dga' bar byed/ /dam pa ma yin dga' mi 'gyur/ /de bas mchog
215a6(mdo sde): dang mchog min pa/ /shi 'phos bral bar gyur pa na/ /dam pa ma yin dmyal bar 'gro/ /dam pa mtho ris 'gro bar 'gyur/ /sdug pa'i tshoms te lnga pa'o// //bsngags par 'gyur dang nor 'thob dang / /pha rol bde 'gror dga' 'gyur ba'i/ /bde
215a7(mdo sde): ba gsum po don gnyer ba'i/ /mkhas pas tshul khrims bsrung bar bya/ /'phags dang mthong ba phun tshogs dang / /'jig rten zhi ba rten 'gyur ba'i/ /gnas gzhan 'di dag mthong ba yi/ /mkhas pas tshul khrims bsrung bar bya/ /lus la yongs su
215b1(mdo sde): gdung med par/ /tshul khrims kyis ni bde ba 'thob/ /mtshan mo bde bar nyal ba dang / /sad pa na yang dga' bar 'gyur/ /sbyin pa tshul khrims ldan pa dag /mkhas pas byas pa'i bsod nams kyis/ /'di dang pha rol dag tu yang / /rtag tu bde ba 'thob
215b2(mdo sde): par 'gyur/ /rgan pa'i bar la tshul khrims dge/ /dad la rab tu gnas na legs/ /mi yi rin chen shes rab ste/ /bsod nams chom pos dbrog par dka'/ /dge slong tshul khrims la gnas shing / /dbang po rnams kyang bsdams pa dang / /zas
215b3(mdo sde): kyi tshod ni rig pa dang / /mi nyal ba la 'bad pa ste/ /de ltar gnas par brtson pa dang / /nyin mtshan snyom las mi byed pa/ /mya ngan 'das dang nye ba'i phyir/ /yongs su nyams 'gyur mi srid do/ /mi ni tshul khrims la gnas nas/ /sems dang shes rab
215b4(mdo sde): sgom pa la/ /brtson zhing nges gnas dge slong gis/ /sdug bsngal zad pa thob par 'gyur/ /de phyir rtag tu tshul khrims dang / /ting 'dzin rjes su srung ba dang / /lhag mthong la ni bslab pa dang / /shes bzhin so sor dran par bya/ /des ni kun sbyor zad byas nas/ /
215b5(mdo sde): yid bral lhag ma med 'gyur te/ /lus zhig shes rab ldan pa yis/ /bgrang du med pa'i mya ngan 'das/ /gang zhig tshul khrims ting 'dzin dang / /shes rab 'di gsum legs bsgoms te/ /shin tu dri med mthar phyin cing / /gdung med yang srid zad gyur dang / /
215b6(mdo sde): chags pa'i 'ching las rnam grol zhing / /lus spangs shes rab ldan pa dang / /bdud kyi yul las 'das pa dang / /nyi ma bzhin du lam me 'bar/ /dge slong phyi dang nang nyid la/ /bag med rlom par byed pa yi/ /tshul khrims ting 'dzin shes rab rnams/ /yongs
215b7(mdo sde): su rdzogs par mi 'gyur ro/ /sprin gyis khebs las char 'bab cing / /nam thang ba las char mi 'bab/ /de bas khebs pa sol cig dang / /'di ltar char pa 'bab mi 'gyur/ /de ltar rtag tu mthong ba dang / /dge slong tshul khrims sdom pa yi/ /mya ngan 'das par 'gro
216a1(mdo sde): ba'i lam/ /myur ba kho nar rnam par 'dag /me tog dri ni rdzi phyogs min mi 'gro/ /rtsa ba rgya spos tsan dan rnams kyang min/ /dam pa'i dri ni rdzi phyogs mi 'gro ste/ /phyogs rnams kun du mi mchog dri yis khyab/ /rgya spos dang ni tsan dan dang / /ud
216a2(mdo sde): pa la dang ma li ka/ /spos kyi rigs ni 'di dag pas/ /tshul khrims dri bsung phul du phyin/ /rgya spos tsan dan gang yin pa'i/ /dri bsung 'di ni chung ngu ma/ /tshul khrims ldan pa'i dri bsung gang / /des ni 'di dang mtho ris khyab/ /de ltar bag yod gnas bya zhing / /tshul khrims
216a3(mdo sde): rnam par dag par bya/ /yang dag shes pas rnam grol na/ /bdud kyi lam ni rnyed mi 'gyur/ /'di ni bde bar 'gro lam ste/ /rnam par dag byed lam 'di la/ /rab tu zhugs te bsgoms nas kyang / /bdud kyi 'ching ba spang bar gyis/ /tshul khrims kyi tshoms te drug
216a4(mdo sde): pa'o/ / //lus kyi nyes par spyod spangs shing / /lus kyi legs spyad spyad pa'i phyir/ /lus kyi nyes chen las bsrungs na/ /lus ni bsdam pa byas par 'gyur/ /ngag gi nyes par spyad spangs shing / /ngag gi legs spyad spyad pa'i phyir/ /ngag gi nyes
216a5(mdo sde): chen las bsrungs na/ /ngag ni bsdam pa byas par 'gyur/ /yid kyi nyes par spyod spangs shing / /yid kyi legs spyad spyad pa'i phyir/ /yid kyi nyes chen las bsrungs na/ /yid ni bsdam pa byas par 'gyur/ /lus kyi nyes par spyod spang zhing / /ngag gi nyes par
216a6(mdo sde): spyod pa spang / /yid kyi nyes par spyod spang zhing / /skyon gzhan ldan pa gang yin spang / /lus kyi dge bya rnams bya zhing / /ngag gi dge ba phal chen bya/ /yid kyi dge ba rnams bya zhing / /tshad med bzhi dang ldan par bya/ /lus kyi dge ba rnams bya zhing / /ngag dang yid
216a7(mdo sde): kyis byas na ni/ /'di dang pha rol dag tu yang / /rtag tu bde ba thob par 'gyur/ /rtag tu lus ni bsdams pa'i phyir/ /thub pa 'tshe ba med pa yin/ /de ni 'chi med gnas 'gro zhing / /gang du song na'ang mya ngan med/ /rtag tu ngag ni bsdams pa'i phyir/ /thub pa
216b1(mdo sde): 'tshe ba med pa yin/ /de ni 'chi med gnas 'gro zhing / /gang du song na'ang mya ngan med/ /rtag tu yid ni bsdams pa'i phyir/ /thub pa 'tshe ba med pa yin/ /de ni 'chi med gnas 'gro zhing / /gang du song na'ang mya ngan med/ /brtan pa rnams kyis lus bsdam zhing / /
216b2(mdo sde): brtan pa rnams kyis ngag kyang bsdam/ /brtan pa rnams kyis yid bsdam zhing / /brtan pas kun du bsdams byas na/ /de dag 'chi med gnas 'gro zhing / /gang du song yang mya ngan med/ /lus kyi sdom pa legs pa ste/ /ngag gi sdom pa legs pa yin/ /
216b3(mdo sde): yid kyi sdom pa'ang legs pa ste/ /thams cad du ni bsdams pa legs/ /kun du bsdams pa'i dge slong ni/ /sdug bsngal kun las rnam par 'grol/ /ngag rnams bsrung zhing yid ni legs bsdams te/ /lus kyis mi dge ba dag spyad mi bya/ /las lam
216b4(mdo sde): gsum po 'di dag rnam sbyangs na/ /drang srong gsungs pa'i lam ni thob par 'gyur/ /legs par spyad pa'i tshom sa te bdun pa'o// //gang dag byas bzhin ma byas zer ba dang / /du smra ba dmyal bar 'gro bar 'gyur/ /mi de gnyis
216b5(mdo sde): ka 'dra ba pha rol tu/ /song nas dman pa'i chos dang ldan par 'gyur/ /skyes bu skyes pa'i kha nas ni/ /chig ngan smra bar byed pa yi/ /tshig gi sta re skyes gyur nas/ /bdag nyid gcod par byed par 'gyur/ /gang zhig smad 'os skye bo stod byed dang / /bstod
216b6(mdo sde): 'os skye bo rnam par smod byed pa/ /de ni kha yis 'thab khrol kun sogs shing / /'thab khrol can gang des ni bde mi 'a thob/ /gang 'dir cho los rang nor 'pham byed pa/ /'thab khrol de ni tsam du zad/ /gang zhig bde bar gshegs la yid 'khrug pa/ /
216b7(mdo sde): de 'dir 'thab khrol shin tu chen po yin/ /ngag yid 'phags pas smad pa'i sdig bsten na/ /bye bar chu bur can dang stong phrag ni/ /bzhi bcu gcig tu chu bur rdol pa yi/ /sems can dmyal ba rnams su 'gro bar 'gyur/ /sdig pa'i sems kyis ma nyes skyon
217a1(mdo sde): rjod pa/ /bdag nyid bsad phyir dmyal ba spel bar zad/ /stobs ldan nyes med pa dag bzod byed cing / /de la sems kyang 'khrug par mi byed do/ /bsam brlag gang zhig sdig can gyi/ /lta la brten nas 'phags pa ni/ /dgra bcom chos
217a2(mdo sde): kyis 'tsho ba dang / /bstan pa spong bar byed pa dag /smyig ma 'bru chags lta bur ni/ /de ni rang gi 'bras bus gsod/ /chig bzang kho na smra bya yi/ /sdig pa can dag smra mi bya/ /sdig can gdung byed smra ba babs/ /tshig bzang smra bar byed pa rung / /byis pa sdig can smra
217a3(mdo sde): byed pa/ /smra ba'i tshe na 'ching 'gyur la/ /gal te smra na gzhan spong ba/ /de dag 'phags pa mi gsung ngo / /dge slong ngag ni bsdams pa dang / /dal bus smra zhing zlom pa med/ /gang zhig chos ldan don ston pa/ /de ni snyan par smra ba yin/ /legs par smra ba mchog
217a4(mdo sde): ces 'phags pa gsung / /snyan smra mi snyan ma yin de gnyis pa/ /bden smra pa ma yin de gsum pa/ /chos smra phal pa ma yin bzhi pa de'o/ /tshig de rnams ni smra bya zhing / /gang gis bdag kyang mi gdung la/ /pha rol la yang gnod med pa'i/ /tshig de legs
217a5(mdo sde): par smra bar bya/ /gang gis mngon par dga' 'gyur zhing / /gang gis sdig pa mi skyed dang / /smras pas pha rol dga' 'gyur ba'i/ /snyan tshig kho na smra bar bya/ /bden pa'i tshig ni bdud rtsi ste/ /bden pa'i tshig ni bla med yin/ /don dang chos la rab gnas
217a6(mdo sde): pa/ /bden pa yin zhes dam pa gsung / /sdug bsngal thams cad spang ba'i phyir/ /sangs rgyas kyis ni gsungs tshig gang / /bden pa mya ngan 'das 'gro ba'i/ /tshig de bla na med pa yin/ /tshig gi tshoms te brgyad pa'o// //
217a7(mdo sde): chos gcig las ni rab 'das shing / /'jig rten pha rol bcom pa yi/ /lus can du smra ba yis/ /sdig pa mi bya ci yang med/ /lcags sgong me lce 'bar 'dra ba/ /zos par gyur pa ches sla yi/ /tshul 'chal legs par mi sdom pas/ /yul 'khor bsod
217b1(mdo sde): snyoms za mi rung / /khyod ni sdug bsngal gyis 'jigs shing / /khyod la sdug bsngal mi sdug na/ /mngon sum dag gam lkog tu'ang rung / /sdig pa can gyi las mi bya/ /gal te sdig pa'i las byas sam/ /byed kyang rung ste khyod kyis ni/ /kog ces langs
217b2(mdo sde): te bros byas kyang / /sdug bsngal las ni thar mi 'gyur/ /gang du gnas na las kyis mi tshugs pa'i/ /sa phyogs de ni yod pa ma yin te/ /bar snang la med rgya mtsho'i nang na med/ /ri bo rnams kyi gseb tu zhugs kyang min/ /pha rol po la brtags nas gang / /
217b3(mdo sde): sdig pa can gyi las mthong ba/ /de dag bdag gis mi bya ste/ /sdig byas las ni rjes su 'brang / /las gang shin tu mi bzad dang / /zol byed gzhal blugs 'chos pa dang / /mi la 'tshe bar byed pa dang / /gzhan la byed du 'jug pa yi/ /las de mi yi rjes
217b4(mdo sde): 'brang bas/ /de yis g.yang sar ltung bar byed/ /mi yis dge ba'am sdig pa yi/ /las ni gang dang gang byas pa'i/ /las rnams chud zar mi 'gyur te/ /de lta de ltar 'bras bur 'gyur/ /de yi tshogs pa ji srid par/ /de srid 'di ni rdung bar byed/ /de la gzhan
217b5(mdo sde): dag rdung byed de/ /rdung byed de ni brtags par 'gyur/ /'di ni bdag rjes mi 'brang zhes/ /byis pas ma brtags byas pa yi/ /sdig pa'i las kyis 'gro ba dag /pha rol tu ni shes par 'gyur/ /gal te byis pas mi shes par/ /sdig pa'i las ni byas pa dag /
217b6(mdo sde): nam zhig na ni de nyid kyis/ /rnam smin tsha ba so sor sten/ /rang gi las kyis de'i 'og tu/ /me yis bsregs pa bzhin du gdungs/ /byis pa shes rab chung ngu dag /bdag la dgra bzhin byed pa yis/ /gang zhig 'bras bu cher 'gyur ba'i/ /sdig can las ni spyod
217b7(mdo sde): par byed/ /gang dag byas pas gdung 'gyur zhing / /mchi mas gdong yog ngu bzhin du/ /rnam smin so sor sten pa yi/ /las de dag ni ma byas legs/ /gang zhig byas na mi gdung zhing / /dga' zhing yid ni bde ba yis/ /rnam smin so sor sten pa yi/ /
218a1(mdo sde): las de dag ni byas na legs/ /bdag nyid bde ba 'dod pa'i phyir/ /rgod bzhin sdig pa'i las byas pa'i/ /sdig pa'i las de'i rnam smin dag /ngu bzhin nyams su myong bar 'gyur/ /nges par sdig las 'phral du ni/ /'o ma lta bur 'gyur mi
218a2(mdo sde): byed/ /thal bas g.yogs pa'i me lta bur/ /des ni byis pa sreg par byed/ /sdig las 'phral du nges par ni/ /mtshon bzhin gcod par mi byed kyang / /sdig pa'i las kyi 'gro ba dag /pha rol tu ni mngon par 'gyur/ /gang du de dag rnam smin ni/ /tsha ba
218a3(mdo sde): so sor sten pa yi/ /sdig pa'i las kyi 'gro ba dag /pha rol tu ni shes par 'gyur/ /lcags las g.ya' ni langs gyur pa/ /langs pa des ni de nyid za/ /de bzhin ma brtags byas pa yi/ /rang gi las kyis ngan 'gror 'gro/ /las kyi tshoms te dgu
218a4(mdo sde): pa'o/ / //dad dang ngo tsha tshul khrims sbyin pa ste/ /chos 'di rnams ni skyes bu dam pas bsngags/ /'di yis lha yi 'jig rten 'gro 'gyur zhing / /lam 'di nyid kyis lha yul 'gro zhes gsungs/ /'jungs rnams lha yi 'jig rten mi 'gro
218a5(mdo sde): zhing / /de yis byis pa sbyin pa'i bsngags mi rjod/ /brtan rnams sbyin la rjes su yi rang ba/ /des ni de dag gzhan du bde ba myong / /'di na skyes bu'i nor mchog dad pa ste/ /'di na chos la legs spyod bde ba 'thob/ /bden pa kho na ro bro rnams kyi phul/ /shes rab
218a6(mdo sde): kyis 'tsho 'tsho ba'i mchog ces gsungs/ /mya ngan 'das par 'gro ba yi/ /dgra bcom chos la dad bskyed de/ /mkhas pas gus par mnyan na ni/ /de dang de yi shes rab 'thob/ /bag can gyis ni rgya mtsho dang / /dad pas chu bo rnams las sgrol/ /brtson 'grus
218a7(mdo sde): kyis ni sdug bsngal spong / /shes rab kyis ni yang dag 'gyur/ /dge slong dad pa'i grogs ldan zhing / /shes rab kyis ni gtams pa dang / /mya ngan 'das la mngon dga' bas/ /'ching ba thams cad gcod par 'gyur/ /gang gis dad dang tshul khrims dang / /
218b1(mdo sde): shes rab nyid ni legs bsgoms shing / /mkhas pa skyon rnams spong ba de'i/ /legs pa'i ngang tshul can zhes brjod/ /dad dang tshul khrims phun sum tshogs/ /gtong ldan 'jungs pa rnam spangs pa/ /de ni gang dang gar song ba/ /de dang der ni mchod par
218b2(mdo sde): 'gyur/ /mkhas gang 'tsho ba'i 'jig rten na/ /dad dang shes rab sten byed pa/ /de dag de yi nor mchog ste/ /de yi nor gzhan phal par zad/ /'phags pa lta bar 'dod pa dang / /dam chos nyan par dga' ba dang / /ser sna'i dri ma rnam spangs pa/ /de ni dad
218b3(mdo sde): pa can zhes bya/ /dad pa'i lam rgyags bskur bar bya/ /bsod nams chom pos dbrog mi nus/ /chom rkun 'phrog par byed pa bzlog /dge sbyong rnams kyis blangs nas dga'/ /mkhas pa dge sbyong 'ongs pa la/ /mngon par dga' bar byed 'gyur zhing / /skye
218b4(mdo sde): bo rnams ni ci rigs par/ /dad pa ji bzhin sbyin byed cig /gzhan gyi zas dang skom de la/ /gang zhig yid ni mi bde ba/ /des ni nyin dang mtshan rnams su/ /ting 'dzin thob par mi 'gyur ro/ /gang gis ta la'i mgo bcad ltar/ /de 'dra kun du gcod byed pa/ /
218b5(mdo sde): des ni nyin dang mtshan rnams su/ /ting nge 'dzin dag thob par 'gyur/ /khron pa skam po ji lta bar/ /dad pa med pa bsten mi bya/ /ji ste de la yongs brkos kyang / /'dam chu dri nga 'byung bar 'gyur/ /chu mang rnam par dang ba dang / /bsil bar gyur cing rnyog med pa'i/ /
218b6(mdo sde): mtsho la chu 'dong ji lta bar/ /shes rab can gyis dad ldan bsten/ /chags sam ma chags kyang rung ste/ /de yis thub sku mi nges pas/ /ma dad pa dag spang bar bya/ /dad pa rnams ni nye bar bsten/ /dad pa'i tshoms te bcu pa'o// //sdom
218b7(mdo sde): la/ /mi rtag 'dod dang sred pa dang / /bag yod de bzhin dga' ba dang / /tshul khrims legs spyod tshig dag dang / /las dang dad pa de dag bcu/ /bram zes 'dod pa rab spang zhing / /brtson 'grus kyis ni rgyun chod cig /'dod pa rab tu ma spangs par/ /
219a1(mdo sde): thub pa gcig gis ma thob bo/ /kun du rgyu ba zhan pa dag /nyon mongs phyir yang kun sogs pas/ /brtson 'grus brtan po kho na yis/ /bya ba de nyid byed la rag /zhan pa'i las ni ji snyed dang / /kun nas nyon mongs dka' thub dang / /tshangs spyod
219a2(mdo sde): yongs su ma dag de/ /don chen 'gyur snyam mi byed do/ /ji ltar mda' ni gzung nyes pas/ /lag pa chod par gyur pa ltar/ /dge slong bsrung ba bya nyes dang / /dmyal bar nye bar khrid par byed/ /ji ltar mda' ni gzung legs pas/ /lag pa chod par mi 'gyur
219a3(mdo sde): ltar/ /dge sbyong bsrung ba bya legs na/ /mya ngan 'das par nye bar 'dren/ /dge sbyong rnam par ma shes dang / /rgal bar dka' dang bzod dka' dang / /gang dag zhan pa 'gyod 'gyur ba'i/ /sdug bsngal mang po de dag 'byung / /yang dang yang du 'gyod pa yi/ /
219a4(mdo sde): kun rtog dbang du 'gro ba yi/ /sems ni bzlog pa ma byas par/ /dge sbyong spyod pa ji ltar bya/ /nyes par rab byung nyes dga' ba/ /khyim 'dug nyes rtsom byed pa dag /sdug bsngal mnyam med sten pa dag /yang srid sdug bsngal sogs par zad/ /tshem
219a5(mdo sde): bu ngur smrig gyon pa dang / /phal cher yang dag mi sdom zhing / /sdig pa'i chos can sdig la dga'/ /sdig can de dag ngan 'gror 'gro/ /sA la'i shing la 'khri shing ltar/ /gang zhig shin tu khrims 'chal te/ /ji ltar rang la dgra bzhin du/ /de ni de ltar byed
219a6(mdo sde): par 'dod/ /mgo bo skya bor gyur bar du/ /da dung rgan rabs ma chud pa/ /de ni lang tsho gtugs pa ste/ /de ni rgan blun zhes bya'o/ /gang zhig dge dang sdig pa dag /spangs shing tshangs par spyod pa dang / /sde tshogs spangs nas spyod byed pa/ /de ni rgan rabs
219a7(mdo sde): zhes bya'o/ /brtul zhugs med cing smra na/ /mgo bo bregs tsam dge sbyong min/ /rmongs pa 'dod la zhugs pa dag /ji ga dge sbyong yin nam kye/ /brtul zhugs med cing smra na/ /mgo bo bregs tsam dge sbyong min/ /gang zhig sdig pa zhi gyur
219b1(mdo sde): te/ /mkhas pas dge sbyong yin par shes/ /brtul zhugs med cing smra na/ /mgo bo bregs tsam dge sbyong min/ /gang dag sdig pa che phra dag /kun la brtags nas byed pa dang / /sdig pa zhi ba de dag ni/ /dge sbyong nyid ces brjod par bya/ /sdig pa
219b2(mdo sde): spangs pa bram ze ste/ /zhi bar byed pa dge sbyong yin/ /bdag gi dri ma rab spangs pa/ /des na rab tu byung zhes brjod/ /dge sbyong gi tshoms te bcu gcig pa'o// //gang tshe 'phags pa'i bden pa bzhi/ /shes rab kyis ni mthong ba dang / /lam 'di
219b3(mdo sde): rab tu shes pa yis/ /srid pa'i sred pa rab tu 'dra la/ /dper na rlung gis rdul bslang ba/ /char pa bab pas zhi byed ltar/ /gang tshe shes rab kyis mthong ba/ /de tshe kun rtog zhi bar 'gyur/ /gang zhig legs par rtogs pa yis/ /skye shi legs par zad 'gyur
219b4(mdo sde): zhing / /'jig rten nges 'byed 'gyur ba yi/ /shes rab de ni gtso bo yin/ /bden pa'i nang na bden bzhi dang / /lam nang yan lag brgyad pa mchog /rkang gnyis nang na mig can dang / /chos kyi nang na chags bral mchog /'du byed thams cad mi rtag par/ /
219b5(mdo sde): gang tshe shes rab kyis mthong ba/ /de tshe sdug bsngal las yid 'byung / /lam 'di rnam par dag par 'gyur/ /'du byed thams cad sdug bsngal bar/ /gang tshe shes rab kyis mthong ba/ /de tshe sdug bsngal las yid 'byung / /lam 'di rnam par dag par 'gyur/ /'du
219b6(mdo sde): byed thams cad stong nyid du/ /gang tshe shes rab kyis mthong ba/ /de tshe sdug bsngal las yid 'byung / /lam 'di rnam par dag par 'gyur/ /'du byed thams cad bdag med par/ /gang tshe shes rab kyis mthong ba/ /de tshe sdug bsngal las yid 'byung / /lam 'di rnam
219b7(mdo sde): par dag par 'gyur/ /sred pa'i zug rngu gcod byed lam/ /ngas ni khyed cag rnams la bstan/ /de bzhin gshegs pa ston pa ste/ /khyed cag rnams kyis bya dgos so/ /sred pa'i zug rngu sel ba'i lam/ /ngas ni khyed cag rnams la bstan/ /de bzhin gshegs pa
220a1(mdo sde): ston pa ste/ /khyed cag rnams kyis bya dgos so/ /lta ba rnam par dag byed pa/ /lam 'di ma gtogs gzhan med pas/ /ting nge 'dzin la rab gnas te/ /bdud kyi 'ching ba spang bar gyis/ /'di ni drang lam 'di ni pha rol gnon/ /mtsho la ngang pa'i
220a2(mdo sde): srang ltar bgrod pa gcig/ /shAkya thub pas mnyam bzhag gang rtogs nas/ /tshogs la yang dang yang du bshad pa 'di/ /skye shi'i mtha' rtogs phan mdzad thugs brtse bas/ /bgrod pa gcig lam rab tu bstan mdzad pa'i/ /lam 'dis chu bo rnams las sngon rgal
220a3(mdo sde): zhing / /de bzhin rgal bar 'gyur zhing rgal bar mdzad/ /shin tu mthar thug gdul bya dag bya dang / /'khor ba'i skye shi zad par bya ba dang / /khams rnams du ma so sor rtogs bya'i phyir/ /spyan dang ldan pas lam 'di rab tu bstan/ /ji ltar chu klung gang gA'i chu
220a4(mdo sde): rgyun zhugs/ /rgya mtsho'i nang du 'bab par 'gyur ba ltar/ /de bzhin shes rab yangs pas bstan pa'i lam/ /'di ni 'chi med thob par bya phyir 'jug /gang zhig 'byung po kun la thugs brtse bas/ /sngon chad ma thos chos kyi 'khor lo bskor/ /skyob pa lha dang mi
220a5(mdo sde): rnams 'dul mdzad pa/ /srid pa'i mthar phyin de la phyag 'tshal lo/ /rnam rtog dge ba gsum ni brtag bya zhing / /dge ba ma yin gsum yang rnam par spangs/ /kun nas rdul langs char gyis mnan pa ltar/ /de nas rtog dang dpyod pa zhi bar bya/ /de nas sems la
220a6(mdo sde): rnam rtog nyer zhi nas/ /bla med byang chub bde la reg par 'gyur/ /ting 'dzin gsum po rnams la yid gtad cing / /bden pa las skyes tshad med bsgom par bya/ /dran ldan mkhas pas mdud pa zhi bya zhing / /gsum po rnams kyis gnas gsum rab tu dral/ /shes
220a7(mdo sde): rab mtshon dang brtson 'grus stobs dang ldan/ /dran ldan mnyam bzhag ting 'dzin la dga' bas/ /'jig rten skye dang 'jig par rtogs nas ni/ /kun las rab tu rnam grol de rig yin/ /'jig rten mtha' ma legs par rtogs gyur nas/ /'jig rten mthar son pha
220b1(mdo sde): rol phyin zhes brjod/ /gang gis zhi ba 'phags lam yan lag brgyad/ /lam drang bsgoms pa des ni bdud rtsi rnyed/ /de ltar spyod pas bde 'dod bde ba 'thob/ /snyan pa 'thob cing grags pa 'phel bar 'gyur/ /lam gyi tshoms te bcu gnyis pa'o// //
220b2(mdo sde): ched du brjod pa'i tshoms/ bam po gnyis pa/ dre'u mo rang gi mngal gyis dang / /'dam bu smyig ma 'bras bus dang / /chu shing 'bras bus phung ba ltar/ /pho bshal bkur stis phung bar 'gyur/ /ji srid blun po mchod byas pa/ /de srid rab tu brlag par 'gyur/ /byis
220b3(mdo sde): pa'i dkar po'i cha 'grib cing / /de yi spyi bo'ang nges par nyams/ /ngan pa rnyed pa 'dod pa dang / /dge slong 'khor ni 'dod pa dang / /gnas la ser sna byed pa dag /rigs gzhan dag gis mchod pa dang / /rab tu byung dang khyim pa dag /gang yang rung bas bdag 'phrigs
220b4(mdo sde): te/ /bya ba byas rung ma byas rung / /bdag dbang gyur na re stes zhes/ /de ltar byis pa kun rtog na/ /sems la 'dod chen 'phel bar 'gyur/ /rnyed pa'i thabs ni gzhan yin la/ /mya ngan 'das 'gro'i gzhan yin zhes/ /de ltar ci rigs shes nas su/ /bkur
220b5(mdo sde): sti dag la mi dga' zhing / /dben pa rim gyis 'phel byed pa'i/ /dge slong sangs rgyas nyan thos yin/ /thams cad la ni mi rtsol zhing / /mi yis 'phrigs par ma gyur dang / /'tsho ba gzhan la mi rten cing / /chos la tshong pa bzhin mi spyad/ /rang gi rnyed pa blang bya
220b6(mdo sde): zhing / /gzhan gyi la ni 'dod mi skyed/ /dge slong gzhan gyi 'dod byed pas/ /ting 'dzin thob par mi 'gyur ro/ /gal te bde bar 'tsho 'dod cing / /dge sbyong 'di la lta 'dod na/ /dge 'dun gyis ni chos gos dang / /bza' btung byin par gyur na blang / /gal te
220b7(mdo sde): bde bar 'tsho 'dod cing / /dge sbyong 'di la lta 'dod na/ /byi ba'i khung nas sbrul lta bur/ /gnas mal dag la bsten par gyis/ /gal te bde bar 'tsho 'dod cing / /dge sbyong 'di la lta 'dod na/ /ngan ngon tsam gyis chog shes shing / /chos gcig po yang bsgom
221a1(mdo sde): par bya/ /gal te mang po mi shes shing / /tshul khrims legs par mnyam bzhag na/ /de shes pa dag 'tsho dag cing / /snyom las med ces stod par byed/ /gal te 'chi bdag nyams byed pa'i/ /zag med rig pa gsum ldan na/ /blun pos ci yang
221a2(mdo sde): mi shes zhes/ /bsams nas de la 'phya yang sla/ /gang zag sdig pa'i chos can la/ /gal te bza' dang btung ba yi/ /rnyed pa dag dang ldan gyur na/ /de la de dag mchod pa byed/ /mgo bregs ngur smrig byis pa yi/ /bza' ba dang ni btung ba dang / /gos dang mal cha rnyed
221a3(mdo sde): pa lta/ /dgra byed mang ba kho nar zad/ /de ltar bkur sti 'jigs chen gyi/ /skyon rnams khong du chud byas nas/ /'phrigs nyung sems khral bskyungs nas su/ /dran ldan dge slong kun du rgyus/ /kham gyi zas kyis sems zhir mi 'gyur yang / /'tsho ba 'di phyir mi bza' mi bya
221a4(mdo sde): ste/ /kha zas kyis ni lus dag gnas 'gyur ba/ /de ltar rtogs la bsod snyoms dag la rgyus/ /rigs kyis phyag byas mchod pa gang yin 'di/ /zug rngu phra mo dbyung bar dka' ba ste/ /mi yis bzod dka' bkur sti gang yin 'di/ /'dam dang 'dra bar rab tu rtogs
221a5(mdo sde): par gyis/ /bkur sti'i tshom sa te bcu gsum pa'o// //sdig pa'i las ni mi byed pa/ /'khu bya min la gang 'khu ba/ /'jig rten 'di dang pha rol tu/ /de nyid sdig pa rnams kyis gos/ /dang por ba dag ni phung byed cing / /phyi nas gzhan yang phung
221a6(mdo sde): byed pa/ /khra yi gzan ma'i bya lta bur/ /phung zhing gzhan yang phung bar byed/ /rdeg par byed pas rdeg pa 'thob/ /'khon du 'dzin pas 'khon can mthong / /de bzhin gshe bas gshe ba ste/ /khro bar byed la khro ba 'byung / /'di gzhan dge sbyong byis pa ste/ /dam pa'i chos la
221a7(mdo sde): mi mkhas pa/ /yongs su tshe thung 'di la yang / /gyi na'i phyir ni 'khon par byed/ /'di ni mchog ces bsams nas su/ /so sor smra zhing 'thun 'jug pas/ /'di na dge 'dun 'byed pa'i tshe/ /ci phyir stobs med sems mi byed/ /rus pa gcog cing srog gcod
221b1(mdo sde): la/ /rta phyugs nor ni 'phrog pa dang / /yul 'khor 'joms par byed pa yang / /phyi nas 'jal dum byed pa ltar/ /mkhas pas brtags shing gsungs pa'i tshig /spyod yul ston par byed pa yi/ /chos 'di rnam par shes na go/ /khyed cag ci phyir byed mi 'gyur/ /
221b2(mdo sde): khyod ni mi mkhas lugs can te/ /kha bya yis ni rtsol byed pa/ /pha rol po dag mi shes pas/ /bdag ni 'di la brtson par byed/ /'di na mkhas pa gang yin pa/ /de dag bzhams pa'i tshig gis zhi/ /bdag la kha zer ba dag la gshe/ /bdag pham bdag pham
221b3(mdo sde): byed pa'o zhes/ /'di gang sems la 'dzin byed pa/ /de yi 'khon ni zhi mi 'gyur/ /bdag la kha zer ba dag la gshe/ /bdag pham bdag pham byed pa'o zhes/ /'di gang sems la mi 'dzin pa/ /de yi 'khon ni zhi bar 'gyur/ /'di na 'khon gyis 'khon can dag /
221b4(mdo sde): nam yang zhi bar 'gyur ba med/ /bzod pas 'khon ni zhi 'gyur ba/ /'di ni chos kyi rang bzhin yin/ /'khon gyis 'khon can nam yang zhi mi 'gyur/ /'khon med rnams kyis 'khon ni zhi bar byed/ /sha khon zhugs pa lus can la gnod pas/ /de phyir mkhas pas
221b5(mdo sde): 'khon par mi bya'o/ /brtan pa legs gnas lhan cig spyad pa yi/ /grogs po mkhas pa gal te rnyed na ni/ /nyon mongs thams cad mngon par zil mnan nas/ /dran ldan dga' ba'i yid kyis de dang spyad/ /brtan pa legs gnas lhan cig spyad pa yi/ /
221b6(mdo sde): grogs po mkhas pa gal te ma rnyed na/ /yul 'khor yangs pa spangs pa'i rgyal po ltar/ /gcig pus spyad bya sdig pa mi bya'o/ /bdag dang 'thun par spyod pa yi/ /grogs bzang rnyed par ma gyur na/ /byis pa grogs su mi 'gyur bas/ /gcig pus spyod
221b7(mdo sde): pa brtan par bya/ /byis pa grogs su mi 'gyur bas/ /gcig pu spyod par byed sla bas/ /ma tang dgon pa'i glang po ltar/ /sems khral bskyungs te gcig pu spyad/ /'khu ba'i tshoms te bcu bzhi pa'o// //sangs rgyas kyis ni bstan
222a1(mdo sde): pa bzhin/ /gang gi dbugs dbyung rngub dran pa/ /yongs su rdzogs par legs bsgoms pas/ /rim gyis yongs su byang gyur te/ /sprin bral nyi ma zla ba ltar/ /'jig rten 'di na kun nas gsal/ /'greng dang 'dug dang de bzhin nyal ba dang / /lus
222a2(mdo sde): dang de bzhin sems ni 'jog byed cing / /dge slong dran pa de legs 'jog pa na/ /snga phyi'i khyad par rnams ni 'thob par 'gyur/ /snga phyi'i khyad par rnams ni thob gyur na/ /'chi bdag rgyal pos bltar yang med par 'gro/ /lus rtogs dran pa nye bar bzhag nas su/ /
222a3(mdo sde): reg pa'i skye mched drug ni bsdams byas te/ /gang zhig rtag tu mnyam par 'jog byed pa/ /de bdag nyid kyis mya ngan 'das pa rtogs/ /gang zhig rtag tu rnam pa thams cad du/ /lus rtogs dran pa nye bar 'jog byed pa/ /bdag nyid med cing bdag gir 'dzin pa med/ /
222a4(mdo sde): bdag tu mi 'gyur bdag gir 'dzin mi 'gyur/ /de ltar dge slong mnyam 'jog myur du ni/ /yul la sred pa dag las rgal bar 'gyur/ /gang zhig dran dang shes bzhin mnyam 'jog dang / /dga' dang rab tu dang bas dus dus su/ /chos 'di la spyod mel tse byed pa de/ /
222a5(mdo sde): skye rga rnams las rgal bar 'gyur zhes gsung / /de ltas rtag tu mel tse byed sten cing / /dge slong mkhas pa dran ldan brtson pa yis/ /skye ba kun du sbyor ba spangs nas su/ /des ni 'di la mya ngan 'das pa 'thob/ /gnyid log de dag sad par byed pa yi/ /mel tse bdag
222a6(mdo sde): las khyod nyon cig / nyal bas mel tse byed sla ste/ /mel tse byed la 'jigs pa med/ /mel tse byed par brtson pa dang / /nyin mtshan rjes su slob byed cing / /'chi ba med la lhag mos pa'i/ /zag pa rnams ni za par 'gyur/ /gang zhig nyin dang mtshan rnams su/ /sangs
222a7(mdo sde): rgyas rjes su dran byed cing / /gang dag sangs rgyas skyabs song ba/ /de dag mi yi rnyed pa yin/ /gang zhig nyin dang mtshan rnams su/ /chos rnams rjes su dran byed cing / /gang dag chos la skyabs song ba/ /de dag mi yi rnyed pa yin/ /gang zhig nyin dang mtshan rnams
222b1(mdo sde): su/ /dge 'dun rjes su dran byed cing / /gang dag dge 'dun skyabs song ba/ /de dag mi yi rnyed pa yin/ /gang zhig nyin dang mtshan rnams su/ /sangs rgyas rjes su dran byed pa/ /gau ta ma yi nyan thos de/ /legs par sad pas sad par 'gyur/ /gang zhig
222b2(mdo sde): nyin dang mtshan rnams su/ /chos rnams rjes su dran byed pa/ /gau ta ma yi nyan thos de/ /legs par sad pas sad par 'gyur/ /gang zhig nyin dang mtshan rnams su/ /dge 'dun rjes su dran byed pa/ /gau ta ma yi nyan thos de/ /legs par sad pas sad par
222b3(mdo sde): 'gyur/ /gang zhig nyin dang mtshan rnams su/ /tshul khrims rjes su dran byed pa/ /gau ta ma yi nyan thos de/ /legs par sad pas sad par 'gyur/ /gang zhig nyin dang mtshan rnams su/ /gtong ba rjes su dran byed pa/ /gau ta ma yi nyan thos de/ /legs par sad
222b4(mdo sde): pas sad par 'gyur/ /gang zhig nyin dang mtshan rnams su/ /lha ni rjes su dran byed pa/ /gau ta ma yi nyan thos de/ /legs par sad pas sad par 'gyur/ /gang zhig nyin dang mtshan rnams su/ /rtag tu lus rtogs dran byed pa/ /gau ta ma yi nyan thos de/ /legs par
222b5(mdo sde): sad pas sad par 'gyur/ /gang zhig nyin dang mtshan rnams su/ /rtag tu ting 'dzin bzhi dran pa/ /gau ta ma yi nyan thos de/ /legs par sad pas sad par 'gyur/ /gang zhig nyin dang mtshan rnams su/ /'tshe ba med la yid dga' ba/ /gau ta ma yi nyan thos de/ /
222b6(mdo sde): legs par sad pas sad par 'gyur/ /gang zhig nyin dang mtshan rnams su/ /gnod sems med la yid dga' ba/ /gau ta ma yi nyan thos de/ /legs par sad pas sad par 'gyur/ /gang zhig nyin dang mtshan rnams su/ /bsgom pa la ni yid dga' ba/ /gau ta ma yi
222b7(mdo sde): nyan thos de/ /legs par sad pas sad par 'gyur/ /gang zhig nyin dang mtshan rnams su/ /stong pa nyid la yid dga' ba/ /gau ta ma yi nyan thos de/ /legs par sad pas sad par 'gyur/ /gang zhig nyin dang mtshan rnams su/ /mtshan ma med la yid dga' ba/ /
223a1(mdo sde): gau ta ma yi nyan thos de/ /legs par sad pas sad par 'gyur/ /gang zhig nyin dang mtshan rnams su/ /dben pa la ni yid dga' ba/ /gau ta ma yi nyan thos de/ /legs par sad pas sad par 'gyur/ /gang zhig nyin dang mtshan rnams su/ /nges par
223a2(mdo sde): 'byung la yid dga' ba/ /gau ta ma yi nyan thos de/ legs par sad pas sad par 'gyur/ /gang zhig nyin dang mtshan rnams su/ /ci yang med la yid dga' ba/ /gau ta ma yi nyan thos de/ /legs par sad pas sad par 'gyur/ /gang zhig nyin dang mtshan rnams
223a3(mdo sde): su/ /mya ngan 'das la yid dga' ba/ /gau ta ma yi nyan thos de/ /legs par sad pas sad par 'gyur/ /dran pa'i tshoms te lnga pa'o// //bdag gi bya ba bya ba'i dus g.yo bas/ /dang po kho nar bya ba'i mel tse gyis/ /bdag gis
223a4(mdo sde): dang po de ltar byas na ni/ /bya ba bya ba'i dus ltar zad 'dod cing / /ji ltar 'dod pa de bzhin 'byor 'gyur bar/ /de yi rang bzhin nga yis mthong bas na/ /ji srid don ni phun sum tshogs 'gyur ba/ /de srid bar du mi yis bsgrim par gyis/ /bsgrim zhing brtson par bya ba
223a5(mdo sde): yis/ /bdag nyid gling du 'gyur bar bya/ /mgar ba yis ni dngul bzhin du/ /rang gi dri ma sbyang bar gyis/ /dri ma sbyangs pa skyon mi 'byung / /phyi nas skye dang rga mi 'thob/ /ngo tsha min la ngo tsha zhing / /ngo tsha ba la ngo mi tsha/ /mi 'jigs pa la 'jigs lta dang / /'jigs
223a6(mdo sde): la mi 'jigs lta ba yi/ /log par lta ba blangs pa yis/ /sems can ngan 'gror 'gro bar 'gyur/ /'di na gang sngon bag med las/ /phyi nas bag dang ldan gyur te/ /sprin bral nyi ma zla ba ltar/ /'jig rten 'di na kun nas gsal/ /'di na gang sngon bag med las/ /
223a7(mdo sde): phyi nas bag dang ldan gyur te/ /'jig rten 'di na sred pa las/ /dran pa legs par 'da' bar 'gyur/ /gang zhig gzhon nur rab byung nas/ /sangs rgyas bstan la 'jug pa de/ /sprin bral nyi ma zla ba ltar/ /'jig rten 'di na kun nas gsal/ /gang zhig gzhon
223b1(mdo sde): nur rab byung nas/ /sangs rgyas bstan la 'jug pa de/ /'jig rten 'di na sred pa las/ /dran pas legs par 'da' bar 'gyur/ /gang zhig sdig pa'i las byas pa/ /dge bas 'gebs par byed pa de/ /sprin bral nyi ma zla ba ltar/ /'jig rten 'di na kun nas gsal/ /
223b2(mdo sde): gang zhig sdig pa'i las byas pa/ /dge bas 'gebs par byed pa de/ /'jig rten 'di na sred pa las/ /dran pas legs par 'da' bar 'gyur/ /gang zhig gson la mi dga' ba/ /de ni shi na'ang mya ngan med/ /brtan pa go 'phang mthong ba de/ /mya ngan dbus na'ang
223b3(mdo sde): gdung mi 'gyur/ /gang zhig gson la mi dga' ba/ /de ni shi na'ang mya ngan med/ /brtan pa go 'phang mthong ba de/ /gnyen 'dun dbus na lam mer 'dug /dge slong dkar po bsgom gyis la/ /nag po'i chos ni rnam par spongs/ /khyim nas khyim med song nas su/ /
223b4(mdo sde): spyod yul dben pa gang yin pa/ /de la mngon par dga' bslab cing / /'dod pa ci yang med par spangs/ /rtag tu snying po dag pa dang / /rtag tu gso sbyong dag pa dang / /gtsang ma'i las ni dag pa de'i/ /brtul zhugs phun sum tshogs par 'gyur/ /zhing gi skyon
223b5(mdo sde): ni rtswa yin ltar/ /skye dgu 'di la 'dod chags skyon/ /de bas 'dod chags bral rnams la/ /byin na 'bras bu chen por 'gyur/ /zhing gi skyon ni rtswa yin ltar/ /skye dgu 'di la zhe sdang skyon/ /de bas zhe sdang bral rnams la/ /byin na 'bras bu chen por 'gyur/ /zhing gi
223b6(mdo sde): skyon ni rtswa yin ltar/ /skye dgu 'di la gti mug skyon/ /de bas gti mug bral rnams la/ /byin na 'bras bu chen por 'gyur/ /zhing gi skyon ni rtswa yin ltar/ /skye dgu 'di la nga rgyal skyon/ /de bas nga rgyal bral rnams la/ /byin na 'bras bu chen por 'gyur/ /zhing gi
223b7(mdo sde): skyon ni rtswa yin ltar/ /skye dgu 'di la chags pa skyon/ /de bas chags dang bral rnams la/ /byin na 'bras bu chen por 'gyur/ /zhing gi skyon ni rtswa yin ltar/ /skye dgu 'di la sred pa skyon/ /de bas sred dang bral rnams la/ /byin na 'bras bu chen por 'gyur/ /drug
224a1(mdo sde): pa bdag po rgyal po ste/ /chags par gyur na chags can yin/ /ma chags gyur nam chags yin/ /chags pa byis pa zhes brjod do/ /'dod chags zhe sdang nga rgyal dang / /'chab pa gang du gnas pa yi/ /grong khyer rus pa'i ra ba can/ /sha dang khrag
224a2(mdo sde): gis zhal zhal byas/ /rgyu yis kun nas bslang ba las byung sdug bsngal can/ /de ma mthong na der ni de dag 'ching 'gyur zhing / /de dag rtogs na chu bo rnams ni rab tu spong / /phyi rol pa la chags pa de dag spong ba med/ /sil bu'i tshoms te bcu drug
224a3(mdo sde): pa'o/ / //de dag khyim la mi dga' bar/ /dran dang ldan pa 'bad pa yis/ /ngang pas mtsho ngan spong ba ltar/ /de dag khyim spangs chu bo rgal/ /brtan pa 'jig rten nges byung nas/ /bdud kyi sde rnams rab bcom ste/ /nyi ma'i lam nas
224a4(mdo sde): ngang pa ltar/ /rdzu 'phrul gyis ni mkha' la 'gro/ /tshangs par spyod pa ma spyad cing / /gzhon nur nor ni ma rnyed pa/ /mtsho ngan nya nyung ngogs dag na/ /chu skyar rgan sems bzhin du 'gyur/ /tshangs par spyod pa ma spyad cing / /gzhon nur nor ni ma rnyed pa/ /sngan
224a5(mdo sde): chad byas pa rjes dran zhing / /lus bskums nas ni nyal bar 'gyur/ /sdig pa chung byas bdag nyid kyi/ /phyi bzhin mi 'ong ma sems shig /chu yi thigs pa lhung ba yis/ /bum chen gang ba ji bzhin du/ /bsags pa yi/ /sdig pas byis pa
224a6(mdo sde): gang bar 'gyur/ /dge ba chung byas bdag nyid kyi/ /phyi bzhin mi 'ong ma sems shig /chu yi thigs pa lhung ba yis/ /bum chen gang ba ji bzhin du/ /bsags pa yi/ /dge bas brtan pa gang bar 'gyur/ /gang zhig rags brtsigs mtsho
224a7(mdo sde): ngan spangs/ /rgya mtsho'i chu bo rgal 'dod pa/ /skye bos gzings ni bcas nas kyang / /skye bo mkhas pa rgal bar byed/ /rgal nas sangs rgyas bcom ldan 'das/ /bram ze skam sar gnas par mdzad/ /de la dge slong khrus byed cing / /nyan thos rnams kyis
224b1(mdo sde): gzings kyang bcas/ /ji ltar mtsho chen zab mo dag /rab tu mnam dang rnyog med ltar/ /de bzhin mkhas pa rab dang bas/ /'di ni chos ni nyan par byed/ /'di ltar kun na chu yod pas/ /su zhig tshol zhing rgyu byed de/ /khron pa'i chu lta ci zhig dag dgos/ /
224b2(mdo sde): sred pa rtsa nas gcad par gyis/ /btso blag mkhan dag chus 'khru zhing / /mda' mkhan mes ni srong ba dang / /shing mkhan shing la 'jog sbyong ltar/ /mkhas pas bdag nyid gdul bar bya/ /nam mkha' lta bur chags med cing / /sgo them lta bur
224b3(mdo sde): g.yo ba med/ /rnyog pa can gyi mtsho lta bur/ /mkhas pa 'khor ba la mi dga'/ /chu'i tshoms te bcu bdun pa'o// //lhar bcas gshin rje'i 'jig rten 'di/ /sa stengs las rgyal gang zhing lags/ /me tog lta bur rab 'dod
224b4(mdo sde): pa'i/ /chos bzhi legs par ston mkhas gang / /lhar bcas gshin rje'i 'jig rten 'di/ /sa stengs las rgyal slob pa yi/ /me tog lta bur rab 'dod pa'i/ /chos bzhi legs par ston mkhas de/ /nags tshal las ni 'jigs skyes phyir/ /
224b5(mdo sde): nags tshal gcad kyi shing ma yin/ /nags dang nags sbyor chod cig dang / /dge sbyong mya ngan 'da' bar 'gyur/ /gal te nags sbyor ma bcad na/ /phra rab kyis kyang mi rnams sa skye/ /ma drung nu zho 'dod be'u ltar/ /de yis yid ni rab tu 'ching / /lag pas
224b6(mdo sde): ston ka'i pad ma ltar/ /bdag la dga' ba bcad nas su/ /rgyal gsungs mya ngan 'das pa'i phyir/ /zhi ba'i lam nyid bskyed par gyis/ /ji ltar me tog yid 'ong ba/ /kha dog bzang yang dri med ltar/ /de bzhin legs par gsungs pa'i tshig /'bras bu
224b7(mdo sde): med par ma byed cig / ji ltar bung ba me tog gi/ /kha dog dri la mi gnod par/ /khu ba bzhibs nas 'phur ba ltar/ /de bzhin thub pa grong du rgyu/ /gzhan gyi skyon la mi brtag cing / /gzhan gyi byas dang ma byas min/ /bdag nyid kyis ni rigs pa dang / /mi
225a1(mdo sde): rigs pa la brtag par bya/ /ji ltar phyag dar phung po dag /mi gtsang chu ni med 'di las/ /pad ma kha bye gtsang ba dang / /dri zhim yid 'ong rab skyes ltar/ /de bzhin so so skye bo dag /ldongs gyur phyag dar phung 'di las/ /rdzogs sangs rgyas
225a2(mdo sde): kyi nyan thos dag / shes rab kyis ni gsal ba 'byung / /ji ltar me tog phung po las/ /me tog phreng rgyud mang byed ltar/ /de bzhin mir ni skyes pa yis/ /dge ba phal chen rnams kyang bya/ /ji ltar dbyar ka ba ku la'i/ /me tog rab tu rnam 'brul ltar/ /de bzhin
225a3(mdo sde): dge slong 'dod chags dang / /zhe sdang gti mug spang bar gyis/ /mi yid la rnam chags dang / /me tog bzhin du rab bsags pa/ /'chi bdag gis ni blangs nas 'gro/ /nyal 'gro chu bos bdas pa bzhin/ /mi yid la rnam chags dag /me tog
225a4(mdo sde): bzhin du rab bsags pa/ /'dod pa rnams kyis mi ngoms shing / /'chi bdag gis ni dbang du byed/ /mi yid la rnam chags dag /me tog bzhin du rab bsags pa/ /longs spyod skye bar mi 'gyur zhing / /'chi bdag gis ni dbang du byed/ /mi yi yid
225a5(mdo sde): la rnam chags dag / me tog bzhin du rab bsags pa/ /bya ba mthar ni ma phyin par/ /'chi bdag gis ni dbang du byed/ /lus 'di bung ba 'dra bar rtogs byas shing / /de bzhin chos rnams smig rgyu 'drar shes nas/ /bdud kyi me tog mchog ni 'dir
225a6(mdo sde): gcod pa/ /'chi bdag rgyal pos bltar yang med par 'gro/ /'jig rten 'di dag bung ba 'drar rtogs shing / /de bzhin chos rnams smig rgyu 'drar shes nas/ /bdud kyi me tog mchog ni 'dir gcod pa/ /'chi bdag rgyal pos bltar yang med par 'gro/ /
225a7(mdo sde): lus 'di dbu ba 'dra bar rtogs byas shing / /de bzhin chos rnams smig rgyu 'drar shes nas/ /bdud kyi me tog mchog ni 'dir gcod pa/ /'chi bdag rgyal pos bltar yang med par 'gro/ /'jig rten 'di dag dbu ba 'drar rtogs shing / /de bzhin chos rnams
225b1(mdo sde): smig rgyu 'drar shes nas/ /bdud kyi me tog mchog ni 'dir gcod pa/ /'chi bdag rgyal pos bltar yang med par 'gro/ /srid pa u dum ba ra 'i me tog ltar/ /snying po med par sems pa'i dge slong gang / /de ni pha rol min pa'i pha rol po/ /spong ste sbrul rgas
225b2(mdo sde): pags rnying rje ba bzhin/ /chu skyes rtsa ba'i me tog chu gnas lta'i/ /'dod chags ma lus gcod byed dge slong gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /chu skyes rtsa ba'i me tog chu gnas lta'i/ /zhe sdang ma lus
225b3(mdo sde): gcod byed dge slong gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /chu skyes rtsa ba'i me tog chu gnas lta'i/ /gti mug ma lus gcod byed dge slong gang / /de ni pha rol min pa'i pha rol po/ /spong ste sbrul rgas pags
225b4(mdo sde): rnying rje ba bzhin/ /chu skyes rtsa ba'i me tog chu gnas lta'/ /nga rgyal ma lus gcod byed dge slong gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /chu skyes rtsa ba'i me tog chu gnas lta'i/ /chags pa ma lus gcod byed dge slong
225b5(mdo sde): gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /chu skyes rtsa ba'i me tog chu gnas lta'i/ /sred pa ma lus gcod byed dge slong gang / /de ni pha rol min pa'i pha rol po/ /spang ste sbrul rgas pags rnying rje ba bzhin/ /me tog
225b6(mdo sde): gi tshoms te brgyad pa'o/ / //ji ltar rta lcag gis gzhus pa na/ /skrag cing shugs drag 'gro byed ji bzhin du/ /dad pa tshul khrims ting 'dzin ldan pa dang / /chos rnams rnam par gtan la 'bebs ldan zhing / /dbang po mnyam
225b7(mdo sde): bzhag bzod ldan 'grogs bde ba/ /skyob pa de rnams sred pa ma lus spong / /ji ltar rta lcag gis gzhus pa na/ /skrag cing shugs drag 'gro byed ji bzhin du/ /dad pa tshul khrims ting 'dzin ldan pa dang / /chos rnams rnam par gtan la 'bebs ldan
226a1(mdo sde): zhing / /rig dang rkang par ldan zhing dran ldan pa'i/ /skyob rnams sdug bsngal ma lus spong bar mdzad/ /'dul sbyong byed pas legs btul rta lta bur/ /gang zhig dbang po legs par sdom pa yis/ /khro ba spong zhing zag pa zad byed pa/ /thub de rnams
226a2(mdo sde): kyis lha yi bar du myong / /bag yod pa yis bag med dang / /mi nyal mang pos gnyid log dang / /rta ni rta rgod ltar/ /shin tu mkhas pas spangs nas 'gro/ /rta la ni lcag bzhin du/ /gang zhig ngo tsha shes sten cing / /shes rab legs par
226a3(mdo sde): mnyam bzhag pa/ /des ni sdig pa sel bar byed/ /dul ba 'dun sar 'gro byed cing / /dul ba rgyal po lhag par zhon/ /gang zhig tshig ngan byed pa/ /dul ba mi yi nang na mchog /glang po'i nang na glang chen dang / /sin du'i cang shes rta dang ni/ /dre'u 'dul
226a4(mdo sde): byed pa gang yin pa/ /de bas bdag nyid 'dul ba mchog /bdag nyid legs 'dul gang yin pa'i/ /mkhas des zhi ba thob 'gyur gyi/ /bzhon pa de dag rnams kyis ni/ /sa de mngon par 'thob mi sri srid/ /glang po'i nang na glang chen dang / /sin du'i cang shes
226a5(mdo sde): rta dang ni/ /dre'u 'dul byed pa gang yin pa/ /de bas bdag nyid 'dul ba mchog /bdag nyid legs 'dul dran ldan gang / /des ni sdug bsngal mthar phyin gya/ /bzhon pa de dag rnams kyis ni/ /sa de mngon par 'thob mi sri srid/ /glang po'i nang na glang chen dang / /
226a6(mdo sde): sin du'i cang shes rta dang ni/ /dre'u 'dul byed pa gang yin pa/ /de bas bdag nyid 'dul ba mchog /bdag nyid legs 'dul dran ldan gang / /des ni 'gro rnams spong 'gyur gyi/ /bzhon pa de dag rnams kyis ni/ /sa de mngon par 'thob mi srid/ /glang po'i nang na
226a7(mdo sde): glang chen dang / /sin du'i cang shes rta dang ni/ /dre'u 'dul byed pa gang yin pa/ /de bas bdag nyid 'dul ba mchog /bdag nyid legs 'dul gang yin des/ /'ching ba bcad nas 'gro 'gyur gyi/ /bzhon pa de dag rnams kyis ni/ /sa de mngon par 'thob mi
226b1(mdo sde): sri srid/ /'dul sbyong byed pas rta ltar/ /bdag nyid kho na gdul bar bya/ /bdag nyid legs par 'dul ba yis/ /sdug bsngal rnams kyi pha mthar phyin/ /bdag nyid kho na bdag gi mgon/ /bdag nyid bdag gi skyabs yin pas/ /'dul sbyong byed pas
226b2(mdo sde): rta ltar/ /de bas bdag nyid gdul bar bya/ /rta yi tshoms te bcu dgu pa'o// //khro ba spangs shing nga rgyal rnam spangs na/ /kun sbyor kun las shin tu 'da' 'gyur zhing / /ming dang gzugs la chags pa med de dag /ci yang med
226b3(mdo sde): pas chags pa'i rjes mi lhung / /skyes ma thag tu khro ba spongs/ /skyes nas 'dod chags spang bar gyis/ /brtan pas ma rig rab tu spang / /bden pa mthong na bde bar 'gyur/ /khro ba spangs na bde bar nyal/ /khro ba spangs na gdung mi 'gyur/ /dge slong khro ba
226b4(mdo sde): bde 'joms pa'i/ /dug gi rtsa ba chom shig dang / /'phags pa rnams kyis bsngags 'gyur zhing / /de bcom pa yis mya ngan med/ /gang khros bdag gis legs byas kyi/ /ma legs min zhes rab smra ba/ /de ni khro ba zhi 'og tu/ /me yis bsregs
226b5(mdo sde): bzhin gdung bar 'gyur/ /ngo tsha med cing khrel med pa/ /khro ba can la brtul zhugs med/ /khro bas mngon par zil gnon pa/ /de la su yang rten mi byed/ /gang zhig byis pa'i mthu stobs can/ /de yi stobs ni stobs med yin/ /byis pa chos dang bral ba la/ /
226b6(mdo sde): bsgrub par bya ba yod re skan/ /gang zhig stobs dang ldan gyur yang / /stobs chung rnams kyi bzod byed pa/ /de ni bzod pa'i mchog ces gsungs/ /nyam chung ba lta rtag tu sgur/ /gang zhig gzhan gyi dpon gyur kyang / /stobs chung rnams kyi bzod byed pa/ /de
226b7(mdo sde): ni bzod pa'i mchog ces gsungs/ /nyam chung ba lta rtag tu sgur/ /gzhan gyis lhag par brgyad bkag kyang / /stobs ldan gang zhig bzod byed pa/ /de ni bzod pa'i mchog ces gsungs/ /nyam chung ba lta rtag tu sgur/ /gzhan gyis lhag par smad byas kyang / /
227a1(mdo sde): stobs ldan gang zhig bzod byed pa/ /de ni bzod pa'i mchog ces gsungs/ /nyam chung ba lta rtag tu sgur/ /gang zhig pha rol khros rig nas/ /bdag nyid nye bar zhi byed pa/ /de ni bdag dang gzhan dag gi/ /'jigs chen dag las skyob pa yin/ /
227a2(mdo sde): gang zhig pha rol khros rig nas/ /bdag nyid nye bar zhi byed pa/ /de ni bdag dang gzhan dag gi/ /gnyi ga'i don ni spyod pa yin/ /bdag nyid dang ni gzhan dag dang / /gnyi ga'i don ni spyod de la/ /skye bo chos la mi mkhas rnams/ /byis pa yin zhes sems kyang
227a3(mdo sde): sla/ /gtso bo'i tshig ni 'jigs phyir bzod byed dang / /thab zla'i tshig ni 'thab gcugs rgyu bzod pas/ /gang zhig dman pa'i tshig la bzod byed de/ /bzod pa'i mchog ces dam pas rab tu gsungs/ /byis pa khros nas tshig rtsub da ga /smras na rgyal bar 'gyur
227a4(mdo sde): snyam sems/ /gang zhig tshig dag bzod byed pa/ /de ni rtag tu rgyal ba yin/ /bden par smra bya khro mi bya/ /slong la chung yang sbyin par bya/ /rnam pa 'di gsum gnas kyis ni/ /lha yi gnas su 'gro bar 'gyur/ /khro ba'i zil gyis non pa'i mis/ /rang
227a5(mdo sde): gi don kyang mi rtogs pas/ /'khor gyi nang du bag skyong la/ /khro ba med pa'i tshig smros shig /gang zhig khros la slar khro ba/ /de ni sdig pa can 'gyur bas/ /khros la slar ni ma khro dang / /thub par dka' ba'i g.yul las rgyal/ /khro ba med pas khro ba thub/ /
227a6(mdo sde): legs pas legs pa ma yin thub/ /sbyin pa yis ni 'jungs pa thub/ /bden pas bden pa ma yin thub/ /dul zhing rigs pas 'tsho ba dang / /khro ba med pa ga la khro/ /yang dag shes pas rnam grol ba'i/ /mkhas pa rnams la khro ba med/ /khro ba med
227a7(mdo sde): la 'tshe med la/ /'phags pa'i skye bos rtag bsten kyang / /skye bo sdig can khro ba dag /ri bo bzhin du sgur bar byed/ /gang zhig khro ba byung ba dang / /shing rta 'khyams las 'dzin byed de/ /'dul sbyong mkhan du ngas gsungs kyi/ /zhags 'degs skye bo phal
227b1(mdo sde): pa yin/ /khro ba'i tshoms te nyi shu pa'o// //sdom la/ /dge sbyong lam dang bkur sti dang / /'khu dang lnga pa dran pa ste/ /sil bu chu dang me tog dang / /rta dang khro ba bcu pa'o/ /'jig rten 'di na kun rig kun zil gnon/ /'di na chos rnams
227b2(mdo sde): kun gyis ma gos shing / /kun spangs sred zad rab tu rnam grol ba/ /nyid kyis mngon mkhyen pa la su yis bstan/ /de bzhin gshegs pa lha mi'i ston pa ste/ /stobs rnams kun ldan thams cad mkhyen pa nga / /byang chub brnyes nas nyid kyis rab ston pa/ /
227b3(mdo sde): mtshungs med mnyam med nga la su yis bas bstan/ /nga ni 'jig rten dgra bcom ste/ /'jig rten dag na bla med dang / /lha dang bcas pa'i 'jig rten na/ /bdud rnams zil gnon rgyal ba nga / /nga dang 'dra ba med pas na/ /nga la slob dpon su yang med/ /'jig rten 'di na
227b4(mdo sde): gcig pu yis/ /rdzogs pa'i byang chub bla med brnyes/ /gang zhig zag pa zad brnyes pa/ /rgyal ba nga 'drar shes par gyis/ /sdig pa'i chos las nga rgyal bas/ /de bas nye 'gro nga rgyal ba/ /'jig rten yul sred rgal ba yi/ /kun mkhyen sangs rgyas mya ngan 'das/ /
227b5(mdo sde): 'jig rten pa la ma bstan par/ /kun nas 'byung ba mi shes pas/ /bA ra Na sIr song nas su/ /ngas ni chos kyi rnga brdung zhing / /'jig rten sus kyang ma bskor ba'i/ /chos kyi 'khor lo bskor bar byas/ /dpa' bo de bzhin gshegs pa rnams/ /'di na chos kyis
227b6(mdo sde): 'dul bar mdzad/ /de dag chos kyis btul ba la/ /mkhas pa su yang smod mi byed/ /brtan gang ting 'dzin la zhugs shing / /nges 'byung zhi la dga' ba dang / /sku yi tha ma 'dzin pa yi/ /rdzogs pa'i sangs rgyas grags ldan pa/ /shes rab myur ba de dag la/ /
227b7(mdo sde): lha dang mi rnams dga' bar byed/ /gang dag 'das pa'i sangs rgyas dang / /gang dag ma byon sangs rgyas dang / /gang dag da ltar rdzogs sangs rgyas/ /mang po'i mya ngan sel mdzad pa/ /bzhugs par gyur cing bzhugs pa dang / /de bzhin bzhugs par
228a1(mdo sde): 'gyur kun gyis/ /dam chos bla mar mdzad pa 'di/ /rdzogs sangs rgyas kyi chos nyid yin/ /de bas 'di na bdag dga' zhing / /bdag nyid chen po mngon 'dod pas/ /sangs rgyas bstan pa dran byas te/ /dam pa'i chos la bla mar bya/ /mi gang sangs
228a2(mdo sde): rgyas bstan pa la/ /dad pa ma bskyed byis pa de/ /rgud pa'i gnas su 'gro 'gyur te/ /srin mo rnams kyis tshong pa bzhin/ /mi gang sangs rgyas bstan pa la/ /dad pa bskyed pa shes rab can/ /de ni bde bar pha rol 'gro/ /sprin shugs ldan pas tshong pa bzhin/ /
228a3(mdo sde): de bzhin gshegs pa mnyam med mtshungs pa med/ /bde bar rnam rtog de bzhin rab dben pa'i/ /rnam rtog gnyis po spyod pa'i sangs rgyas rnams/ /mun bsal pha rol gshegs shing grags dang ldan/ /des ni brnyes bya brnyes shing yid dbang gyur/ /kun
228a4(mdo sde): grol zag zad rab tu rnam par grol/ /rnam grol thugs ldan tha ba zag med rnams/ /lus can 'jig rten rnams la phan phyir gzigs/ /'ga' zhig ri bo'i spo la 'dug nas su/ /'gro ba rnams la kun du lta ba ltar/ /de bzhin blo bzang mya ngan bral ba dag /chos
228a5(mdo sde): las byung ba'i khang steng gshegs nas/ /skye bo skye rgas zil gnon mya ngan gyis/ /gdungs pa rnams la kun du spyan gzigs nas/ /'chi ba med pa'i sgo mo 'byed mdzad kyis/ /gang dag nyan 'dod the tsom bsal bar gyis/ /de bzhin gshegs pa'i
228a6(mdo sde): tshoms te nyi shu gcig pa'o/ / //legs par thos dang legs spyod dang / /khyim nas legs par byung ba dang / /spong bar byed pas rab bskor cing / /dge sbyong gi ni rjes 'thun legs/ /byis pa mi mkhas pa dag ni/ /'chi ba
228a7(mdo sde): med pa lta bur spyod/ /mkhas pa dam pa'i chos dag la/ /mtshan mo'i nad pa bzhin du byed/ /ji ltar khyim ni legs g.yogs pa/ /mun pas khebs pa'i nang zhugs na/ /gzugs rnams yod par gyur kyang ni/ /mig ldan bzhin du mi mthong ba/ /de bzhin
228b1(mdo sde): 'di na rigs skyes pa'i/ /mi ni blo gros ldan gyur kyang / /sdig pa dang ni dge ba'i chos/ /ma thos bar du shes mi 'gyur/ /mig ldan mar me yod pa yis/ /gzugs rnams mthong ba ji lta bar/ /de bzhin dge dang sdig pa'i chos/ /thos pas rnam par shes
228b2(mdo sde): par 'gyur/ /thos pas chos rnams rnam par shes/ /thos pas sdig las ldog par 'gyur/ /thos pas don med spong bar byed/ /thos pas mya ngan 'das pa 'thob/ /gal te thos pa mang gyur kyang / /tshul khrims legs par mi sdom na/ /de ni tshul
228b3(mdo sde): khrims phyir smad cing / /de yi thos pa phun sum min/ /gal te thos pa nyung gyur kyang / /tshul khrims legs par sdom byed na/ /de ni tshul khrims phyir bsngags shing / /de yi thos pa phun sum 'gyur/ /gang zhig thos pa nyung ba dang / /tshul khrims
228b4(mdo sde): legs par mi sdom pa/ /de ni gnyi ga'i phyir smad cing / /de yis brtul zhugs phun sum min/ /gang zhig mang du thos pa dang / /tshul khrims legs par sdom byed pa/ /de ni gnyi ga'i phyir bsngags shing / /de yis brtul zhugs phun sum 'gyur/ /thos pa
228b5(mdo sde): mang zhing chos 'dzin dang / /shes rab ldan zhing mnyam bzhag pa/ /de dag sus kyang smad 'os min/ /'dzam bu'i gling gi gser rgyan bzhin/ /gang zhig gzugs kyis rjes dpog cing / /nga la sgra yis 'jal byed pa/ /'dun pa'i 'dod chags ldan pa yi/ /skye
228b6(mdo sde): bo de yis nga mi shes/ /gal te nang ni rnam shes shing / /phyi rol mthong bar ma gyur na/ /nang gi 'bras bu mthong ba gang / /de ni sgra yis drang du rung / /gal te phyi rol mthong gyur cing / /nang ni shes par ma gyur na/ /phyi rol 'bras bu mthong ba gang / /de ni sgra
228b7(mdo sde): yis drang du rung / /gal te nang yang mi shes shing / /phyi rol mthong bar ma gyur na/ /byis pa kun nas bsgribs pa dag /de ni sgra yis drang du rung / /gal te nang ni rnam shes shing / /phyi rol dag kyang mthong gyur pa/ /bstan pa nges 'byung shes rab can/ /de ni sgra
229a1(mdo sde): yis drang du rung / /rna bas phal chen thos pa dang / /mig gis mang po mthong na yang / /bstan pa mthong thos de kun gyis/ /yid ches bya ba'i mi rigs so/ /legs gsungs thos pa snying por shes pa dang / /ting nge 'dzin dag snying por shes
229a2(mdo sde): gyur kyang / /gang zhig bag med rlang por byed pa de'i/ /thos dang shes pa don chen mi 'gyur ro/ /gang zhig 'phags pas bstan pa'i chos dga' zhing / /de bzhin lus dang ngag gis spyod byed pa/ /de dag bzod ldan 'grogs dga' dbang po bsdams/ /
229a3(mdo sde): thos dang shes pa'i pha rol phyin pa 'thob/ /thos pa'i tshoms te nyi shu gnyis pa'o// //legs par gsungs la bslab bya zhing / /dge sbyong la ni bsnyen bkur dang / /dben pa dang ni stan gcig dang / /sems ni nye bar zhi bar bya/ /
229a4(mdo sde): stan gcig mal stan gcig pa dang / /gcig pu snyom las med spyod cing / /gcig pu nags tshal gnas pa dang / /gcig pus bdag nyid gdul bar bya/ /gang zhig stong phrag stong dag gi/ mi yi g.yul las rgyal ba babs/ /gang zhig bdag las
229a5(mdo sde): rgyal byed pa/ /de ni mi yi g.yul las rgyal/ /rtag tu sdom pa spyod pa yi/ /mi yis bdag brtul gcig pu yis/ /bdag nyid las rgyal mchog yin gyi/ /skye dgu gzhan lta phal par zad/ /shes rab kyis gnas dge slong gis/ /rgyal bar byas la
229a6(mdo sde): bdud dang ni/ /tshangs par bcas pas pham mi nus/ /lha yis ma yin dri zas min/ /bdag nyid dang por rigs par gnas byas nas/ /phyi nas gzhan dag bdag bzhin gdul bar bya/ /bdag nyid dang por rigs par gnas byas nas/ /phyi dus 'dul tshe
229a7(mdo sde): mkhas pa nyon mi mongs/ /bdag la ji ltar byas pa bzhin/ /gzhan dag la yang de ltar bya/ /bdag nyid dul zhing zhi ba yis/ /gzhan dag bde bar gdul bar bya/ /bdag la ji ltar byas pa bzhin/ /gzhan dag la yang de ltar bya/ /kye ma bdag rang
229b1(mdo sde): legs dul ba/ /bdag nyid dul bas dga' bar 'gyur/ /bdag gi don phyir gzhan don ni/ /mang po dag kyang gtang bar bya/ /bdag don ched cher shes gyur na/ /rang gi don gyi mchog tu 'gyur/ /bdag nyid bdag gi mgon yin gyi/ /gzhan lta su
229b2(mdo sde): zhig mgon du 'gyur/ /bdag nyid bdag gi mgon gyur pa'i/ /mkhas pas don rnams 'thob par 'gyur/ /bdag nyid bdag gi mgon yin gyi/ /gzhan lta su zhig mgon du 'gyur/ /bdag nyid bdag gi mgon gyur pa'i/ /mkhas pas chos rnams 'thob
229b3(mdo sde): par 'gyur/ /bdag nyid bdag gi mgon yin gyi/ /gzhan lta su zhig mgon du 'gyur/ /bdag nyid bdag gi mgon gyur pa'i/ /mkhas pas grags pa 'thob par 'gyur/ /bdag nyid bdag gi mgon yin gyi/ /gzhan lta su zhig mgon du 'gyur/ /bdag
229b4(mdo sde): nyid bdag gi mgon gyur pa'i/ /mkhas pas bde ba 'thob par 'gyur/ /bdag nyid bdag gi mgon yin gyi/ /gzhan lta su zhig mgon du 'gyur/ /bdag nyid bdag gi mgon gyur pa'i/ /mkhas pas bde 'gro 'thob par 'gyur/ /bdag nyid bdag
229b5(mdo sde): gi mgon yin gyi/ /gzhan lta su zhig mgon du 'gyur/ /bdag nyid bdag gi mgon gyur pas/ /yun ring mtho ris dga' bar 'gyur/ /bdag nyid bdag gi mgon yin gyi/ /gzhan lta su zhig mgon du 'gyur/ /bdag nyid bdag gi mgon gyur pa/ /
229b6(mdo sde): gnyen gyi nang na lam mer 'bar/ /bdag nyid bdag gi mgon yin gyi/ /gzhan lta su zhig mgon du 'gyur/ /bdag nyid bdag gi mgon gyur pa/ /mya ngan nang na gdung mi 'gyur/ /bdag nyid bdag gi mgon yin gyi/ /gzhan lta su zhig mgon du
229b7(mdo sde): 'gyur/ /bdag nyid bdag gi mgon gyur pas/ /'ching ba thams cad gcod par 'gyur/ /bdag nyid bdag gi mgon yin gyi/ /gzhan lta su zhig mgon du 'gyur/ /bdag nyid bdag gi mgon gyur pas/ /ngan 'gro thams cad spong bar 'gyur/ /
230a1(mdo sde): bdag nyid bdag gi mgon yin gyi/ /gzhan lta su zhig mgon du 'gyur/ /bdag nyid bdag gi mgon gyur pas/ /sdug bsngal kun las rab tu thar/ /bdag nyid bdag gi mgon yin gyi/ /gzhan lta su zhig mgon du 'gyur/ /
230a2(mdo sde): bdag nyid bdag gi mgon gyur pas/ /bdag nyid mgon du 'gyur ba 'thob/ /bdag nyid bdag gi mgon yin gyi/ /gzhan lta su zhig mgon du 'gyur/ /bdag nyid bdag gi mgon yin gyi/ /mya ngan 'das nyid nye bar 'gyur/ /bdag gi tshoms te
230a3(mdo sde): nyi shu gsum pa'o/ / //gang dag don dang mi ldan tshig /tshigs bcad brgya dag smra ba bas/ /gang dag nye bar zhi 'gyur ba'i/ /don ldan tshig gcig thos pa rung / /gang dag chos dang mi ldan tshig /tshigs bcad brgya dag smra ba bas/ /
230a4(mdo sde): gang dag nye bar zhi 'gyur ba'i/ /chos ldan tshig gcig thos pa rung / /tshul 'chal mnyam par ma bzhag pa/ /lo brgyar gson pa gang yin pas/ /tshul khrims ldan zhing mnyam bzhag pa/ /nyin zhag 'ga' zhig gson pa rung / /brtson med le lo ldan pa dag /
230a5(mdo sde): lo brgyar gson pa gang yin pas/ /brtson 'grus brtan pa brtsams pa dag /nyin zhag 'ga' zhig gson pa rung / /shes 'chal mnyam par ma bzhag pa/ /lo brgyar gson pa gang yin pas/ /shes rab chen po mnyam bzhag pa/ /nyin zhag 'ga' zhig
230a6(mdo sde): gson pa rung / /skye dang 'jig pa ma mthong ba/ /lo brgyar gson pa gang yin pas/ /skye dang 'jig pa mthong ba dag /nyin zhag 'ga' zhig gson pa rung / /tshor ba zad pa ma mthong ba/ /lo brgyar gson pa gang yin pas/ /tshor ba zad pa mthong
230a7(mdo sde): ba dag / nyin zhag 'ga' zhig gson pa rung / /zag pa zad pa ma mthong ba/ /lo brgyar gson pa gang yin pas/ /zag pa zad pa mthong ba dag /nyin zhag 'ga' zhig gson pa rung / /go 'phang mi g.yo ma mthong ba/ /lo brgyar gson pa gang yin
230b1(mdo sde): pas/ /go 'phang mi g.yo mthong ba dag /nyin zhag 'ga' zhig gson pa rung / /go 'phang blta dka' ma mthong ba/ /lo brgyar gson pa gang yin pas/ /go 'phang blta dka' mthong ba dag /nyin zhag 'ga' zhig gson pa rung / /go 'phang mthon po ma
230b2(mdo sde): mthong ba/ /lo brgyar gson pa gang yin pas/ /go 'phang mthon po mthong ba dag /nyin zhag 'ga' zhig gson pa rung / /go 'phang dam pa ma mthong ba/ /lo brgyar gson pa gang yin pas/ /go 'phang dam pa mthong ba dag /nyin zhag 'ga' zhig
230b3(mdo sde): gson pa rung / /'chi med go 'phang ma mthong ba/ /lo brgyar gson pa gang yin pas/ /'chi med go 'phang mthong ba dag /nyin zhag 'ga' zhig gson pa rung / /bdud rtsi'i go 'phang ma mthong ba/ /lo brgyar gson pa gang yin pas/ /bdud rtsi'i
230b4(mdo sde): go 'phang mthong ba dag / nyin zhag 'ga' zhig gson pa rung / /rdul med go 'phang ma mthong ba/ /lo brgyar gson pa gang yin pas/ /rdul med go 'phang mthong ba dag /nyin zhag 'ga' zhig gson pa rung / /rdul bral go 'phang ma mthong ba/ /
230b5(mdo sde): lo brgyar gson pa gang yin pas/ /rdul bral go 'phang mthong ba dag /nyin zhag 'ga' zhig gson pa rung / /mi ni lo brgyar nags tshal na/ /me la yongs sten gang yin dang / /bdag nyid bsgom la yud tsam zhig /mchod pa byed pa gang
230b6(mdo sde): yin pa/ /mchod byed de nyid ches rung gi/ /lo brgyar sbyin sreg byed mi rung / /zla ba re rer ku sha'i rtses/ /kha zas za ba gang yin/ /sangs rgyas la ni dad pa yi/ /bcu drug char yang mi phod do/ /zla ba re rer ku sha'i rtses/ /kha zas za ba gang yin
230b7(mdo sde): des/ /dam pa'i chos la dad pa yi/ /bcu drug char yang mi phod do/ /zla ba re rer ku sha'i rtses/ /kha zas za ba gang yin des/ /dge 'dun la ni dad pa yi/ /bcu drug char yang mi phod do/ /zla ba re rer ku sha'i rtses/ /kha zas za ba gang yin des/ /sems
231a1(mdo sde): can rnams la snying brtse ba'i/ /bcu drug char yang mi phod do/ /zla ba re rer ku sha'i rtses/ /kha zas za ba gang yin des/ /srog chags rnams la snying brtse ba'i/ /bcu drug char yang mi phod do/ /zla ba re rer ku sha'i rtses/ /kha zas za ba gang
231a2(mdo sde): yin des/ /'byung po rnams la snying brtse ba'i/ /bcu drug char yang mi phod do/ /zla ba re rer ku sha'i rtses/ /kha zas za ba gang yin des/ /byams par sems par byed pa yi/ /bcu drug char yang mi phod do/ /zla ba re rer ku sha'i rtses/ /kha zas za ba gang yin
231a3(mdo sde): des/ /legs par gsungs pa'i dam chos kyi/ /bcu drug char yang mi phod do/ /zla ba re rer mchod sbyin stong / /lo brgyar byed pa gang yin des/ /sangs rgyas la ni dad pa yi/ /bcu drug char yang mi phod do/ /zla ba re rer mchod sbyin stong / /lo brgyar byed pa gang
231a4(mdo sde): yin des/ /dam pa'i chos la dad pa yi/ /bcu drug char yang mi phod do/ /zla ba re rer mchod sbyin stong / /lo brgyar byed pa gang yin des/ /dge 'dun la ni dad pa yi/ /bcu drug char yang mi phod do/ /zla ba re rer mchod sbyin stong / /lo brgyar byed pa gang yin
231a5(mdo sde): des/ /sems can rnams la snying brtse ba'i/ /bcu drug char yang mi phod do/ /zla ba re rer mchod sbyin stong / /lo brgyar byed pa gang yin des/ /srog chags rnams la snying brtse ba'i/ /bcu drug char yang mi phod do/ /zla ba re rer mchod sbyin stong / /lo brgyar byed pa gang
231a6(mdo sde): yin des/ /'byung po rnams la snying brtse ba'i/ /bcu drug char yang mi phod do/ /zla ba re rer mchod sbyin stong / /lo brgyar byed pa gang yin des/ /byams par sems par byed pa yi/ /bcu drug char yang mi phod do/ /zla ba re rer mchod sbyin stong / /lo brgyar
231a7(mdo sde): byed pa gang yin des/ /legs par gsungs pa'i dam chos kyi/ /bcu drug char yang mi phod do/ /bsod nams 'dod pa'i mi yis 'jig rten du/ /sbyin sreg mchod sbyin ci byas des/ /gang zhig drang po'i sems kyis phyag 'tshal ba/ /de yi bzhi char yang
231b1(mdo sde): ni mi phod do/ /bsgre ba'i tshoms te nyi shu rtsa bzhi pa'o// //ched du brjod pa'i tshoms/ bam po gsum pa/ dad pa med cing 'jungs pa dang / /dbyen byed phra ma can dag dang / /mkhas pas bshes par mi bya zhing / /sdig can mi dang 'grogs
231b2(mdo sde): mi bya/ /dad ldan snyan par smra ba dang / /thos mang tshul khrims ldan pa dang / /mkhas pa yis ni mdza' bya zhing / /mi mchog dag dang 'grogs par bya/ /sdig pa'i grogs po mi bsten cing / /skyes bu ngan pa bsten mi bya/ /dge ba'i bshes gnyen bsten bya
231b3(mdo sde): zhing / /skyes bu dam pa bsten par bya/ /de lta bu dag bsten byas na/ /sdig par mi 'gyur legs par 'gyur/ /gang dag thos mang gnas mang sems pa dang / /dad dang shes rab ldan de mi yis bsten/ /'dir ni de yis legs smras mnyan byas na/ /ring
231b4(mdo sde): po nas kyang khyad par thob par 'gyur/ /dman pa bsten pas mi dag nyams 'gyur zhing / /thad kar bab pa bsten pas so na gnas/ /gtso bo bsten pas dam pa 'thob 'gyur bas/ /de phyir bdag pas gtsor gyur bsten par bya/ /tshul khrims nye bar zhi
231b5(mdo sde): ba dang / /shes rab ches mchog ldan pa yi/ /gtso bo gang yin de bsten na/ /gtso bo bas kyang ches gtsor 'gyur/ /mi yis 'di na nya rul la/ /ku sha'i gtsang byed bcings pa gang / /ku sha nyid kyang rul 'gyur ba/ /sdig pa bsten pa'ang de bzhin 'gyur/ /
231b6(mdo sde): mi yis rgya spos pa la sha'i/ /lo mar phur ma byas pa gang / /lo ma nyid kyang dri zhim pa/ /dam pa bsten pa'ang de bzhin 'gyur/ /gal te sdig pa byed pa dag /sdig mi byed pas bsten na yang / /sdig pa byed par dogs skye zhing / /mi snyan pa yang 'phel
231b7(mdo sde): bar 'gyur/ /bsten bya ma yin bsten pa'i mi/ /de yi skyon gyis skyon can 'gyur/ /dong par dug bskus mda' bcug pas/ /dug ma bskus pa'ang gos pa bzhin/ /brten pa skyon gos 'jigs pa dag /sdig pa can dang bshes mi bya/ /ji ltar grogs
232a1(mdo sde): po bsten pa dang / /ji ltar nye bar bsten byas pa/ /bsten bya de ni ci 'dra bar/ /ring po mi thogs de 'drar 'gyur/ /de bas 'bras bu'i snod bzhin du/ /bdag gis bsten pa shes pa yis/ /dam pa ma yin mi bsten cing / /mkhas pas dam pa
232a2(mdo sde): bsten byas la/ /dge slong de'i lam rjes 'brang na/ /sdug bsngal zad pa thob par 'gyur/ /byis pas ji srid gson bar du/ /gal te mkhas pa bsten byas kyang / /de yis chos shes mi 'gyur te/ /gzar bus tshod ma'i ro bzhin no/ /shes rab ldan pas yud
232a3(mdo sde): tsam zhig / mkhas pa nye bar bsten pas kyang / /de yis chos rnams shes 'gyur te/ /lce yis tshod ma'i ro bzhin no/ /byis pas ji srid gson bar du/ /gal te mkhas pa bsten byas kyang / /de la mig ni med pa'i phyir/ /chos rnams shes par mi 'gyur ro/ /
232a4(mdo sde): shes rab ldan pas yud tsam zhig /mkhas pa nye bar bsten pas kyang / /de la mig ni yod pa'i phyir/ /chos rnams rab tu shes par 'gyur/ /byis pas ji srid gson bar du/ /gal te mkhas pa bsten byas kyang / /rdzogs sangs rgyas kyis bstan pa yi/ /chos
232a5(mdo sde): rnams de yis shes mi 'gyur/ /shes rab ldan pas yud tsam zhig /mkhas pa nye bar bsten pas kyang / /rdzogs sangs rgyas kyis bstan pa yi/ /chos rnams de yis shes par 'gyur/ /don ldan tshig ni gcig gis kyang / /mkhas pa yi ni bya ba byed/ /sangs
232a6(mdo sde): rgyas kun gyi gsung gis kyang / /byis pa'i bya ba byed mi 'gyur/ /blo dang ldan pa tshig gcig gis/ /tshig brgya dag ni shes par 'gyur/ /byis pa la ni tshig stong gis/ /tshig gcig shes par mi 'gyur ro/ /nyis na mkhas dang mi mdza' sla'i/ /byis pa rnams
232a7(mdo sde): dang mdza' mi rung / /byis pa rnams dang mdza' byed pa/ /sems can dmyal bar khrid par byed/ /byis pa gang zhig byis pa'o zhes/ /shes pa de 'dir mkhas pa yin/ /byis pa gang zhig mkhas sems pa/ /de ni byis pa zhes brjod do/ /byis pas bstod
232b1(mdo sde): pa gang yin dang / /mkhas pas smad pa gang yin las/ /mkhas pas smad pa ches rung gis/ /byis pas bstod pa mi rung ngo / /byis pa bsten pa sdug bsngal zhing / /rnam pa kun du dgra 'dra bas/ /byis pa mi thos mi mthong zhing / /ma bsten gyur pa nyid rung
232b2(mdo sde): ngo / /gnyen dang phrad pa ji lta bar/ /brtan pa bsten na bde bar 'gyur/ /de bas rgyu skar lam du zla ba ltar/ /brtan zhing thos mang mchog 'dren byed pa dang / /tshul khrims ldan dang 'phags pa'i brtul zhugs can/ /mi mchog brtse ldan blo bsten par
232b3(mdo sde): gyis/ /mdza' bshes kyi tshoms te nyi shu rtsa lnga pa'o// //ru sbal rang gi khog par yan lag ltar/ /dge slong yid kyi rnam rtog nang bsdus nas/ /rten pa med cing gzhan la 'tshe med par/ /mya ngan 'das la su yang smod mi byed/ /bzod pa
232b4(mdo sde): dka' thub mchog ste bzod pa ni/ /mya ngan 'das pa mchog ces sangs rgyas gsung / /rab tu byung ba gzhan la 'tshe ba dang / /gzhan la gnod pas dge sbyong ma yin no/ /tshig rtsub ci yang smra mi bya/ /smras na slar yang smra bar byed/ /'thab gcugs tshig gis
232b5(mdo sde): sdug bsngal zhing / /de la phyir yang chad pas gcod/ /gal te bdag gis phar byas na/ /'khar ba'i snod la brdungs pa bzhin/ /'khor bar skye dang rga ba dag /yun ring nyams su myong bar 'gyur/ /bdag gis phar ni ma byas dang / /'khar ba'i snod la ma
232b6(mdo sde): brdungs ltar/ /'di ltar 'thab mo mi 'byung zhing / /mya ngan 'das pa thob par 'gyur/ /nad med rnyed pa'i dam pa ste/ /chog shes pa ni nor gyi dbyig /yid gcugs bshes pa'i mchog yin te/ /mya ngan 'das pa bde ba'i phul/ /'du byed sdug bsngal ma
232b7(mdo sde): rungs pa/ /nad kyi nang na bkres mi bzad/ /de ltar ji bzhin shes na ni/ /mya ngan 'das pa mchog tu 'gyur/ /bde 'gror 'gro ba nyung zad de/ /ngan 'gror 'gro ba bsam yas shig /de lta'i nyes dmigs rtogs gyur na/ /myur du mya ngan 'das pa 'thob/ /bde
233a1(mdo sde): 'gror 'gro ba rgyu dang bcas/ /ngan 'gror 'gro ba rgyu dang ldan/ /mya ngan 'das 'gro rgyu can te/ /de dag thams cad rgyu dang bcas/ /nags tshal mchog tu 'gro/ /mkha' la bya rnams 'gro bar byed/ /chos la rnam par bsgoms 'gro ste/ /
233a2(mdo sde): dgra bcom mya ngan 'das par 'gro/ /'di na brtson 'grus zhan pa dang / /blo chung shes pa med pa yis/ /mdud pa thams cad rab gtubs pa'i/ /mya ngan 'das pa thob mi 'gyur/ /khyod kyis gru 'di'i chu phyags dang / /'di ni yang bar 'gyur ba ltar/ /de bzhin
233a3(mdo sde): zhe sdang 'dod chags spongs/ /de nas mya ngan 'das pa 'thob/ /sngon chad byung ba mi 'byung zhing / /ma byung ba dag 'byung bar 'gyur/ /ma byung 'byung bar mi 'gyur la/ /da ltar byung ba'ang yod ma yin/ /blta dka' mtha' med der mi mthong / /bden pa rab rtogs
233a4(mdo sde): shes pa dang / /sred dang dga' ba med mthong ba/ /'di 'dra 'di ni sdug bsngal mtha'/ /sred pa rnams ni bcad pa dang / /'dod chags rab tu spangs pa dang / /mtsho bskams nas ni mi 'bab pa/ /'di 'dra 'di ni sdug bsngal mtha'/ /lus zhig tshor ba bsil
233a5(mdo sde): bar gyur/ /'du shes 'gags shing 'du byed zhi/ /rnam par shes pa nub gyur pa/ /'di 'dra 'di ni sdug bsngal mtha'/ /lta bas mthong bar gyur tsam dang / /nyan pas thos par gyur pa tsam/ /rtogs par byed pas rtogs tsam dang / /rnam par shes pas
233a6(mdo sde): rnam shes tsam/ /'di 'dra 'di ni sdug bsngal mtha'/ /'di dang ma dang gdungs rab gdungs/ /'di 'dra 'di ni sdug bsngal mtha'/ /ma re ma dga' rab zhi dang / /kun du 'dod chags bral gyur pa/ /'di 'dra 'di ni sdug bsngal mtha'/ /rten pa yod pas
233a7(mdo sde): spyod par 'gyur ro/ /spyod pa yod pas gzhol bar 'gyur ro/ /gzhol ba yod pas shin tu ma sbyangs par 'gyur ro/ /shin tu ma sbyangs pa yod pas 'gro ba dang 'ong bar 'gyur ro/ /'gro ba dang 'ong ba yod pas gzhan du shi 'pho len par 'gyur ro/ /gzhan du shi 'pho
233b1(mdo sde): blangs pas 'di ltar gzhan du skye ba dang / rga ba dang / na ba dang / 'chi ba dang / mya ngan dang smre sngags 'don pa dang / sdug bsngal ba dang / yid mi bde ba dang / 'khrug pa 'byung zhing 'di ltar sdug bsngal gyi phung po chen po 'ba' zhig po 'di 'byung bar 'gyur ro/ /
233b2(mdo sde): rten pa med pas spyod pa med par 'gyur ro/ /spyod pa med pas gzhol bar mi 'gyur ro/ /gzhol bar ma gyur pas shin tu sbyangs par 'gyur ro/ /shin tu sbyangs pas 'gro ba dang 'ong bar mi 'gyur ro/ /'gro ba dang 'ong ba med pas gzhan du 'chi 'pho len pa med
233b3(mdo sde): par 'gyur ro/ /gzhan du 'chi 'pho len pa med pas 'di ltar gzhan du skye ba dang / rga ba dang / na ba dang / 'chi ba dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'gag par 'gyur zhing / 'di ltar
233b4(mdo sde): sdug bsngal gyi phung po chen po 'ba' zhig po 'di 'gag par 'gyur ro/ /dge slong dag ma skyes pa dang / ma byung ba dang / ma bcos pa dang / 'dus ma byas pa dang / mi 'byung ba yod do/ /skye ba dang / 'byung ba dang / bcos ma dang / sems pas byas pa dang /
233b5(mdo sde): 'dus byas dang / rten cing 'brel bar 'byung ba yod do/ /dge slong dag gal te ma skyes pa dang / ma byung ba dang / ma bcos pa dang / 'dus ma byas pa dang / mi 'byung ba med du zin na/ skye ba dang / 'byung ba dang / bcos ma dang / 'dus byas dang /
233b6(mdo sde): sems pas byas pa dang / rten cing 'brel bar 'byung ba'i nges par 'byung ba yod do zhes nga mi smra'o/ /dge slong dag gang gi phyir 'di na ma skyes pa dang / ma byung ba dang / ma bcos pa dang / 'dus ma byas pa dang / mi 'byung ba yod pa de'i phyir/ skye ba dang / 'byung
233b7(mdo sde): ba dang / bcos ma dang / 'dus byas dang / sems pas byas pa dang / rten cing 'brel bar 'byung ba'i nges par 'byung ba yod do zhes nga smra'o/ /skyes dang byung dang 'byung ba dang / /bcos dang 'dus byas mi brtan zhing / /rga dang 'chi dang rmongs pa yi/ /chos can
234a1(mdo sde): rab tu 'jig 'gyur ba/ /zas kyi rgyud las byung ba yi/ /'jig 'gyur 'di la dga' mi bya/ /de yi nges par 'byung ba'i gzhi/ /rtog dang dpyod dang zhi ba dang / /sdug bsngal chos rnams 'gags pa ste/ /'du byed nye bar zhi ba bde/ /dge slong
234a2(mdo sde): dag de ni gang du yang gnas par mi 'gyur te/ sa la gnas par mi 'gyur/ chu la ma yin/ me la ma yin/ rlung la ma yin/ nam mkha' mtha' yas skye mched la ma yin/ rnam shes mtha' yas skye mched la ma yin/ ci yang med pa'i skye mched la ma yin/ 'du
234a3(mdo sde): shes yod min med min skye mched la ma yin/ 'jig rten 'di la ma yin/ 'jig rten pha rol la ma yin/ nyi ma dang zla ba gnyis la gnas pa ma yin te/ 'di la dmigs pa med par ngas mngon par shes so/ /dge slong dag de la 'gro ba dang 'ong ba yod par
234a4(mdo sde): nga mi smra ste/ gnas par ma yin no/ /'chi 'pho yod par nga mi smra ste/ skye bar ma yin/ 'di lta bu 'di ni sdug bsngal gyi mtha' yin no/ /sa dang chu dang me dang rlung / /gang la'ang gnas pa ma yin pa/ /de la dkar pos gsal mi byed/ /de la mun pa'ang
234a5(mdo sde): yod ma yin/ /de la zla bas snang mi byed/ /de la nyi mas mngon mi byed/ /thub pa bram ze gang yin pa/ /des ni rang gis rig pa yin/ /de ni gzugs dang gzugs med dang / /sdug bsngal kun las rab tu grol/ /mthar phyin 'jigs pa med pa ste/ /rlom
234a6(mdo sde): med 'gyod pa med pa yin/ /srid pa'i zug rngu gtubs pa ste/ /lus kyi tha mar gyur pa yin/ /'di ni mthar phyin rnams kyi mchog /zhi ba'i go 'phang bla med pa/ /mtshan ma thams cad zad pa ste/ /byang grol go 'phang 'chi med yin/ /mtshungs dang mi mtshungs
234a7(mdo sde): 'byung ba yi/ /'du byed thub pas rab tu spangs/ /nang du mnyam bzhag dga' ba yis/ /sgo nga'i sbubs ni dral nas byung / /sbyin kun chos kyi sbyin pas thub/ /dga' kun chos kyi dga' bas thub/ /stobs kun bzod pa'i stobs kyis thub/ /bde kun sred pa
234b1(mdo sde): zad pas thub/ /mya ngan las 'das pa'i tshoms te nyi shu rtsa drug pa'o// //bdag las gzhan pa'i skyon dag ni/ /phub ma gtor ba ji bzhin du/ /gzhan gyi skyon mthong sla ba ste/ /rang gi skyon ni mthong bar dka'/ /g.yo can cho lo 'jo ba ltar/ /
234b2(mdo sde): rang gi de ni sbed pa dang / /gzhan gyi skyon la lta byed cing / /rtag tu 'phyas lang 'du shes can/ /de yis ring du chos mi mthong / /g.yon phyogs chos ni rab tu 'phel/ /spyi rdol byed cing 'phrog rlom can/ /mi gtsang las ldan khwa lta bur/ /shin tu nyon mongs 'tsho ba can/ /ngo tsha med pa'i 'tsho
234b3(mdo sde): ba sla/ /rtag tu gtsang ma tshol ba dang / /thub chod mi byed 'dzem bag can/ /'tsho ba dag pa lta ba yi/ /ngo tsha shes pa'i 'tsho ba dka'/ /'jig rten mun par gyur 'di ste/ /de las lhag mthong ldan pa nyung / /rgya las shor ba'i bya lta bur/ /
234b4(mdo sde): mtho ris la dga' shas tsam zhig /byis pa lus kyis bcings gyur pa/ /mun pa'i 'khor gyis bskor ba yin/ /'jig rten nor la chags pa dag /gzhan rdzas lta bur lta bar byed/ /bdag gis skye dgu 'di phyung zhing / /gzhan gyis byas so snyam sems pa/ /bden
234b5(mdo sde): pa min la bden lta bas/ /ci yang mthong bar mi 'gyur ro/ /de ni 'gas kyang mi mthong zhing / /zug rngu mthong bar mi 'gyur ro/ /yul sred gang la skye bo chags pa yi/ /zug rngu de dag sngon chad mthong ba dag /de ni bdag gis byas snyam mi 'dzin cing / /de ni gzhan
234b6(mdo sde): gyis byas snyam mi 'dzin to/ /skye dgu 'di dag nga rgyal ldan/ /nga rgyal la chags nga rgyal bcings/ /rtsod par gyur pa'i lta ba can/ /'khor ba ldog par mi 'gyur ro/ /thob par gyur pa gang yin dang / /thob par bya ba gang yin pa/ /de dag gnyi ga rdul gyis yog /
234b7(mdo sde): rjes su nad pa slob par byed/ /gang zhig tshul khrims dang / bslab pa dang / brtul zhugs dang / tshangs par spyod pa dang / dka' thub dang / nye bar gnas pa snying por byed pa de ni mtha' gcig go/ /gang zhig de ltar lta zhing 'di skad ces 'dod pa ni gtsang ba'o/ /'dod
235a1(mdo sde): pa ni bsod nyams can no/ /'dod pa ni longs spyad par bya ba'o/ /'dod pa ni skyon med pa yin no zhes smra zhing de dag lhag par 'dod pa rnams su lhung bar byed pa'i brtul zhugs len pa 'di yang mtha' gcig go/ /mtha' gnyis po 'di dag ni dur
235a2(mdo sde): khrod 'phel bar byed pa ste/ 'di dag gis dur khrod 'phel bar byas so/ /mtha' gnyis po 'di dag ma mthong ba kha cig zhen par byed cing / kha cig mngon par rgyug par byed la/ de dag lhag par zhen par byed cing lhag par rgyug par byed pa dag mig dang ldan
235a3(mdo sde): pas mthong ngo / /mtha' gnyis po 'di dag mthong ba na zhen par mi byed rgyug par mi byed la/ de dag lhag par zhen par mi byed cing lhag par rgyug par mi byed pa yang mig dang ldan pas mthong ngo / /de dag de ltar mi byed cing de dag de ltar mi sems na/ de dag gi
235a4(mdo sde): lam du mi gdags pa 'di lta ste 'di ni sdug bsngal gyi mtha' yin no/ /ji ltar chu bur mthong ba dang / /ji ltar smig rgyu mthong ba ltar/ /de bzhin 'jig rten lta byed pa/ /'chi bdag rgyal pos mthong mi 'gyur/ /ji ltar chu bur mthong ba dang / /ji ltar smig rgyu
235a5(mdo sde): mthong ba ltar/ /de bzhin lus la lta byed pa/ /'chi bdag rgyal pos mthong mi 'gyur/ /gang la byis pa mngon chags pa/ /de la mkhas pa chags mi 'gyur/ /rgyal po'i shing rta bkra ba ltar/ /lus 'di rtag tu blta bar gyis/ /gang la byis pa rmongs 'gyur ba/ /
235a6(mdo sde): de la mkhas pa rmongs mi 'gyur/ /rgyal po'i shing rta bkra ba ltar/ /lus 'di rtag tu blta bar gyis/ /gang du byis pa nyams gyur pa/ /glang rgan rdzab tu chud pa bzhin/ /rgyal po'i shing rta bkra ba ltar/ /lus 'di rtag tu blta bar gyis/ /nad pa lta bur 'jig chos
235a7(mdo sde): can/ /rma byung ba dang 'dra ba ste/ /gang yang brtan par mi gnas pa/ /lus 'di rtag tu blta bar gyis/ /nad pa 'jig pa'i chos can ltar/ /gang yang brtan par mi gnas par/ /nor bu'i rna cha gdub 'khor gyis/ /brgyan pa'i lus la blta bar gyis/ /skra ni lan
235b1(mdo sde): bu brgyad byas shing / /mig sman gyis ni bskus pa'i mig /byis pa lhag par rmongs byed kyang / /pha rol tshol bar mi byed do/ /mig sman gyis ni gsar bris shing / /rnag can lus ni brgyan pa yis/ /byis pa lhag par rmongs byed kyang / /pha rol tshol bar mi byed do/ /
235b2(mdo sde): lus ni dri zhim gyis bskus nas/ /rkang pa btsag gis byugs pa dag /byis pa lhag par rmongs byed kyang / /pha rol tshol bar mi byed do/ /gang zhig 'dod par kun sbyor 'brel chags shing / /kun du sbyor ba'i skyon rnams ma mthong ba/ /'dod par 'brel la chags
235b3(mdo sde): pa'i mi de yis/ /chu bo mtha' yas yangs pa rgal mi 'gyur/ /chags bral mchog dang tha ma thams cad dag /'di la bdag dang bdag gir mi lta zhing / /de ltar rnam grol sngon chad ma rgal ba'i/ /chu bo rab rgal yang srid med par 'gyur/ /gang zhig tshal spangs
235b4(mdo sde): tshal med pa/ /nags tshal spangs nas nags su rgyug /grol ba 'ching bar gcen pa yin/ /gang zag 'di la ltos shig tshur/ /shing rta 'thun pa'i rtsibs ldan pa/ /yan lag yid 'ong gos dkar g.yogs/ /sdig med 'gro ba la ltos la/ /ching ma'i rgyun
235b5(mdo sde): rnams bcad par gyis/ /'jigs pas skrag pa'i mi dag ni/ /phal cher ri dang nags tshal dang / /skyed mos tshal dang mchod gnas dang / /ljon shing rnams la skyabs su 'gro/ /skyabs de gtso bo ma yin zhing / /skyabs de mchog tu gyur pa min/ /de la
235b6(mdo sde): skyabs su song ba yis/ /sdug bsngal kun las grol mi 'gyur/ /gang zhig sangs rgyas chos dang ni/ /dge 'dun la ni skyabs song zhing / /sdug bsngal sdug bsngal kun 'byung dang / /sdug bsngal yang dag 'das pa dang / /bde ba mya ngan 'das 'gro ba'i/ /'phags
235b7(mdo sde): lam yan lag brgyad pa ste/ /'phags pa'i bden pa bzhi po dag /gang tshe shes rab kyis mthong ba/ /de ni skyabs kyi mchog yin zhing / /de ni skyabs kyi dam pa yin/ /de la skyabs su song ba yis/ /sdug bsngal kun las grol bar 'gyur/ /mthong bas mthong zhing
236a1(mdo sde): mthong bas ma mthong mthong / /ma mthong mi mthong mthong bya mthong mi 'gyur/ /'dra mthong lhag mthong tha dad dngos por brjod/ /nyin mtshan nam yang lhan cig mi gnas bzhin/ /'dra ba mthong bas mthong mi 'gyur/ /gal te mthong na 'dra mi mthong / /
236a2(mdo sde): mthong 'dis 'dra ba mi mthong ste/ /'dra mthong mi yis mthong ba med/ /mi yis ci ma mthong na 'dra ba mthong / /ci zhig mthong na 'dra ba mthong mi 'gyur/ /ji ltar 'di na 'dra ba mthong ba dag /gang zhig med na 'dra bar mthong dang bral/ /gang tshe 'di yis sdug
236a3(mdo sde): bsngal ma mthong ba/ /de yi tshe na bdag tu mthong bar 'gyur/ /ji lta ji ltar sdug bsngal rtogs gyur pa/ /des ni bdag 'di 'dra ba mthong mi 'gyur/ /gang gis so so'i skye bsgribs na/ /'du byed sdug bsngal ma mthong ba/ /de phyir 'di na 'dra mthong ste/ /de med 'dra
236a4(mdo sde): ba mi mthong ngo / /mthong ba'i tshoms te nyi shu rtsa bdun pa'o// //sdig pa thams cad mi bya ste/ /dge ba phun sum tshogs par bya/ /rang gi sems ni yongs su gdul/ /'di ni sangs rgyas bstan pa yin/ /sbyin pas bsod nams rab tu 'phel/ /
236a5(mdo sde): legs bsdams dgra sogs mi 'gyur ro/ /dge dang ldan pas sdig pa spong / /nyon mongs zad pas mya ngan 'da'/ /mkhas dang 'dre dang byis pa'i skye bo dang / /lhan cig spyod dang gcig pu gnas kyang rung / /ngang pas chu la 'o ma 'thung ba ltar/ /mkhas pas sdig
236a6(mdo sde): pa can rnams rab tu spang / /'jig rten nyes dmigs mthong ba dang / /'gog par 'gyur ba'i chos mthong bas/ /'phags pa sdig la dga' mi byed/ /sdig can dge la dga' mi 'gyur/ /legs par nyer zhi'i ro dang ni/ /rab tu dben pa'i ro shes pa/ /rims
236a7(mdo sde): nad med cing sdig med la/ /chos la dga' ba'i ro dag 'thung / /sems kyi zag pa med pa dang / /sems ni 'ching bas ma bcom la/ /dge dang sdig pa rab spangs pa/ /ngan 'gro rnams kyis 'jigs pa med/ /gnas min zlog dang legs smra dang / /nyes dmigs
236b1(mdo sde): ston par byed pa dang / /mkhas pas tshar gcod smra byed pa/ /de lta'i skye dgu bsten par bya/ /de lta bu dag bsten byas na/ /sdig par mi 'gyur legs par 'gyur/ /nye bar zhi zhing rab zhi la/ /dal bus smra zhing khengs med pa/ /sdig pa'i chos rnams sprug byed de/ /rlung gis
236b2(mdo sde): ljon shing lo ma bzhin/ /gang zhig skyes bu dag cing nyon mongs med/ /rab tu sdang med mi la khro byed pa'i/ /byis pa de la sdig pa phyir 'gog ste/ /rdzi phyogs su ni rdul rnams gtor ba bzhin/ /dge ba byed pas dge ba dang / /sdig pa byed pas sdig pa ste/ /mi yis
236b3(mdo sde): gang dang gang byas pa/ /de de rang gis mthong bar 'gyur/ /bdag gis sdig pa byas na ni/ /de bdag kho na kun nyon mongs/ /bdag gis sdig pa ma byas na/ /bdag nyid kho na rnam par dag /gzhan gyis gzhan spyod mi byed kyi/ /dag dang ma dag rang rang byed/ /bdag
236b4(mdo sde): nyid kyis ni sdig pa dag / byas shing nye bar bsags pa yis/ /bsam brlag mngon du 'joms par byed/ /rdo rjes nor bu 'bigs pa bzhin/ /mig ldan 'gro bar byed pa yis/ /nyam nga'i lam dag ji lta bar/ /mkhas pas 'tsho ba'i 'jig rten 'dir/ /sdig pa
236b5(mdo sde): dag ni yongs su spang / /nor chen gyis ni grogs nyung dang / /tshong pas 'jigs bcas lam dang ni/ /gson par 'dod pas dug lta bur/ /mkhas pas sdig can yongs su spang / /gal te lag mthil rma med na/ /lag pas dug ni bzung byas kyang / /rma med dug ni mi
236b6(mdo sde): 'jen ltar/ /ma byas pa la sdig pa med/ /bdag la mi phan bya ba dang / /legs pa ma yin bya bar sla/ /gang dag phan zhing bder 'gyur ba/ /de ni mchog tu bya bar dka'/ /dam pas legs pa bya sla yi/ /dam pas sdig pa bya bar dka'/ /ngan pas sdig pa bya sla
236b7(mdo sde): yi/ /'phags pas sdig pa bya bar dka'/ /ji srid sdig pa ma smin pa/ /de srid byis pa mngar bar sems/ /gang tshe sdig pa smin gyur pa/ /de tshe de ni tsha bar sems/ /ji srid sdig pa ma smin pa/ /de srid sdig pa rung bar lta/ /gang tshe sdig pa smin gyur pa/ /de tshe
237a1(mdo sde): sdig pa mthong bar 'gyur/ /ji srid bzang po ma smin pa/ /de srid bzang po sdig par mthong / /gang tshe bzang po smin gyur pa/ /de tshe bzang por mthong bar 'gyur/ /sdig pa sdug bsngal sogs pas na/ /de la dga' bar mi bya'o/ /brgya la sdig pa byas na
237a2(mdo sde): yang / /yang dang yang du de mi bya/ /bsod nams bde ba sogs pas na/ /de nyid la ni dga' bar bya/ /gal te bsod nams byas na yang / /de ni yang dang yang du bya/ /sdig la yid ni mngon dga' ba/ /bsod nams dal bus byed 'gyur bas/ /sdig pa las ni sems bzlog
237a3(mdo sde): cing / /bsod nams mngon par smyur te bya/ /sdig pa chung ngu byas pas kyang / /'jig rten pha rol 'jig chen dang / /phung khrol chen po byed 'gyur te/ /khong par song ba'i dug bzhin no/ /bsod nams chung ngu byas pas kyang / /'jig rten pha rol bde bar 'dren/ /don chen
237a4(mdo sde): dag kyang byed 'gyur te/ /'bru rnams phun sum 'byor ba bzhin/ /gang zhig nyes med chad pas gcod/ /sdang ba min la rab sdang ba/ /gnas gzhan gang yang rung ba bcu/ /myur du thob pa kho nar 'gyur/ /tshor ba mi bzad pa dag gam/ /yang na lus ni 'dral
237a5(mdo sde): ba'am/ /gnod pa'i tshor ba tsha ba'ang rung / /yang na sems 'khrugs thob par 'gyur/ /gnyen 'dun rnams dang bral ba'am/ /longs spyod zad par 'gyur ba'am/ /rgyal po'i gnod pa 'byung ba'am/ /mi snyan shin tu mi bzad dam/ /yang na khyim ni me chen pos/ /nges
237a6(mdo sde): par sreg par byed par 'gyur/ /shes rab 'chal ba lus zhig nas/ /bcu pa ngan 'gror 'gro bar 'gyur/ /sdig pa byas pas bag dbab mi bya ste/ /ring byas rgyang mar byas kyang bag mi dbab/ /dben par byas kyang bag dbab mi bya ste/ /de yi rnam smin yod pas
237a7(mdo sde): bag mi dbab/ /bsod nams byas pas bag ni dbab bya ste/ /ring byas rgyang ring byas kyang bag dbab cing / /dben par byas kyang bag ni dbab par bya/ /de yi rnam smin yod pas bag dbab bo/ /bdag gis sdig pa byas pas mya ngan byed/ /ring dang rgyang ring byas
237b1(mdo sde): pas mya ngan byed/ /bdag gis dben par byas pas mya ngan byed/ /de yi rnam smin yod pas mya ngan byed/ /bdag nyid nag po'i las dang ldan mthong nas/ /'dir yang mya ngan gzhan du'ang mya ngan byed/ /sdig pa byas pas gnyi gar mya ngan byed/ /de ni mya ngan de rab
237b2(mdo sde): mya ngan byed/ /bdag gis bsod nams byas pas dga' bar 'gyur/ /ring dang rgyang ring byas pas dga' bar 'gyur/ /bdag gis dben par byas pas dga' bar 'gyur/ /de yi rnam smin yod pas dga' bar 'gyur/ /bdag nyid rnam dag las dang ldan mthong
237b3(mdo sde): nas/ /'di na dga' 'gyur gzhan du'ang dga' bar 'gyur/ /bsod nams byas pas gnyi gar dga' 'gyur zhing / /de ni dga' 'gyur de rab dga' bar 'gyur/ /bdag gis sdig pa byas pas gdung 'gyur zhing / /ring byas rgyang ring byas pas gdung bar 'gyur/ /
237b4(mdo sde): bdag gis dben par byas pas gdung 'gyur zhing / /de yi rnam smin yod pas gdung bar 'gyur/ /bdag nyid nag po'i las dang ldan mthong nas/ /'di na gdung 'gyur pha rol gdung bar 'gyur/ /sdig pa byas pas gnyi gar gdung 'gyur zhing / /de ni gdung 'gyur
237b5(mdo sde): de rab gdung bar 'gyur/ /bdag gis bsod nams byas pas dga' 'gyur zhing / /ring byas rgyang ring byas pas dga' bar 'gyur/ /bdag gis dben par byas pas dga' 'gyur zhing / /de yi rnam smin yod pas dga' bar 'gyur/ /bdag nyid dkar po'i
237b6(mdo sde): las dang ldan mthong nas/ /'di na dga' 'gyur pha rol dga' bar 'gyur/ /bsod nams byas pas gnyi gar dga' 'gyur zhing / /de ni dga' 'gyur de rab dga' bar 'gyur/ /sdig pa byas shing bsod nams ma byas la/ /chos dang gol zhing chos min thob pa'i
237b7(mdo sde): mi/ /sdig pa'i las can 'chi bas 'jigs 'gyur te/ /chu chen nang du gru ngan zhig pa bzhin/ /bsod nams byas shing sdig pa ma byas la/ /dam pa rnams kyi sngon gyi chos spyod pas/ /nga ni nams kyang 'chi bas 'jigs med de/ /brtan pa'i gru yis pha rol 'gro
238a1(mdo sde): ba bzhin/ /sdig pa'i tshoms te nyi shu rtsa brgyad pa'o// //ji srid nyi ma ma shar ba/ /de srid srin bu me khyer snang / /nyi ma shar bar gyur pa na/ /snang ba med cing sngon por 'gyur/ /ji srid de bzhin gshegs ma shar/ /de srid
238a2(mdo sde): rtog ge pa rnams snang / /'jig rten rdzogs sangs rgyas shar ba/ /rtog can nyan thos bcas mi snang / /gces min gces par blos 'dzin cing / /gces la gces pa min rtog pa/ /log par kun rtog spyod yul can/ /des ni gces pa thob mi 'gyur/ /gces pa
238a3(mdo sde): min la gces min dang / /gces la gces par 'du shes pa/ /legs par kun rtog spyod yul can/ /des ni gces pa 'thob par 'gyur/ /'di na lta dang nyan la mngon zhen pa'i/ /chings ma gsar dang gsar du 'phel ba dag /'khor bar rgyug cing 'gro dang sdod 'gyur
238a4(mdo sde): te/ /me nang lhung ba'i phye ma leb dang 'dra/ /'di la myong 'gyur gzhan la myong 'gyur ba'am/ /'di na the tshom tha dad ji snyed pa/ /de dag tshangs par spyad spyod 'bad pa dang / /sems par byed pas rab tu rnam par spong / /gang zhig snyigs ma yod bzhin du/ /ngur
238a5(mdo sde): smrig gos ni gyon byed pa/ /dul dang des pa med pa de/ /ngur smrig gyon pa'i 'os ma yin/ /gang zhig snyigs ma rnams spangs nas/ /tshul khrims legs par mnyam bzhag pa/ /dul dang des par ldan pa de/ /ngur smrig gyon pa'i 'os yin no/ /g.yo sgyu
238a6(mdo sde): 'jungs dang ldan pa'i mi/ /kha dog dang ni gzugs ldan pa'am/ /yang na smra bar byed tsam gyis/ /pho mchog yin par mi chud do/ /gang zhig chos gsum de dag rnams/ /ta la'i mgo bo bzhin bcad nas/ /blo ldan skyon ni bsal ba de/ /pho mchog yin par
238a7(mdo sde): brjod par bya/ /'jig rten 'di na legs par ma bsdams pa/ /phal cher legs bsdams rtags kyis rgyu byed pas/ /legs par ma brtags bar du mi dag gi/ /mdog gzugs lan 'ga' mthong bas yid ma rton/ /ra gan kha bsgyur lta bur mi 'tsham zhing / /
238b1(mdo sde): lcags phyed gser gyis g.yogs pa ji lta bur/ /khong pa rab gdug phyi rol 'phags tshul gyis/ /'jig rten 'di na 'khor dang bcas par rgyu/ /gang zhig rde 'gengs gnyid ni log pa dang / /nyin dang mtshan du 'gre ldog nyal byed pa/ /rdzab nang phag chen lus
238b2(mdo sde): rgyas ji lta bar/ /yang dang yang du smad pa'i mngal du 'jug /mi ni rtag tu dran pa ldan pa dang / /rtag tu kha zas kyi ni tshod shes pa/ /de yi sdug bsngal chung bar 'gyur ba dang / /dal bus 'ju bas tshe yang ring bar byed/ /gang zhig dbang po ma bsdams
238b3(mdo sde): shing / /zas kyi tshod ni mi shes la/ /dran pa nyams dang le lo can/ /gtsang bar lta zhing gnas byed pa/ /de ni 'dod chags rnams kyis bcom/ /rlung gis mi brtan ljon shing bzhin/ /gang zhig dbang po legs bsdams shing / /zas kyi tshod ni shes pa dang / /
238b4(mdo sde): so sor dran zhing brtson 'grus ldan/ /mi gtsang lta bas gnas byed pa/ /de ni 'dod chags kyis mi choms/ /rlung gis ri bo mi g.yos bzhin/ /dgon pa dga' bar bya 'os pa/ /de la skye bo mi dga' yang / /de la 'dod chags bral ba dga'/ /'dod pa tshol
238b5(mdo sde): bar byed rnams min/ /dgon pa'am yang na grong dag gam/ /gshang ngam thang bu dag kyang rung / /gang na 'phags pa bzhugs pa yi/ /sa de yid du 'ong ba yin/ /dam pa ring nas snang gyur te/ /gangs can gyi ni ri bo bzhin/ /ngan pa nye yang mi snang ste/ /
238b6(mdo sde): mun khrod mda' ni 'phangs pa bzhin/ /mkhas pa don sems byed pa yi/ /dam pa nyid dang 'grogs na ni/ /don chen 'gyur zhing zab mo yi/ /shes rab so sor rtogs par 'gyur/ /gzhu yis mda' 'phangs bsnun pa yi/ /g.yul ngo'i glang chen ji bzhin du/ /
238b7(mdo sde): tshul 'chal skye bo mang po yis/ /mi snyan smras pa bzod par bya/ /mi gang khyim 'bigs byed pa dang / /dad pa med cing byas mi gzo/ /go skabs bcom dang skyugs pa za/ /de ni skyes bu dam pa yin/ /pha ma dag ni bsad byas shing / /rgyal po gtsang sbra can
239a1(mdo sde): gnyis dang / /yul 'khor 'khor dang bcas bcom na/ /mi ni dag par 'gyur zhes bya/ /gang dag kun du sogs med cing / /gang dag kha zas yongs shes pa/ /stong dang mtshan ma med pa dang / /dben pa nyid kyi spyod yul can/ /de dag
239a2(mdo sde): 'gro ba rtogs dka' ste/ /nam mkha' la ni bya rjes bzhin/ /gang dag kun du sogs med cing / /gang dag kha zas yongs shes pa/ /stong dang mtshan ma med pa dang / /dben pa nyid kyi spyod yul can/ /de dag rjes ni rtogs dka' ste/ /nam mkha' la
239a3(mdo sde): ni bya rjes bzhin/ /gang dag kun du sogs med cing / /gang dag kha zas yongs shes pa/ /stong dang mtshan ma med pa dang / /rtag tu bsam gtan spyod yul can/ /de dag 'gro ba rtogs dka' ste/ /nam mkha' la ni bya rjes bzhin/ /gang dag kun du sogs
239a4(mdo sde): med cing / /gang dag kha zas yongs shes pa/ /stong dang mtshan ma med pa dang / /rtag tu bsam gtan spyod yul can/ /de dag rjes ni rtogs dka' ste/ /nam mkha' la ni bya rjes bzhin/ /gang dag kun tu sogs med cing / /gang dag kha zas yongs
239a5(mdo sde): shes pa/ /stong dang mtshan ma med pa dang / /dben pa nyid kyi spyod yul can/ /de dag 'gro ba rtogs dka' ste/ /nam mkha' la ni bya rjes bzhin/ /gang dag kun du sogs med cing / /gang dag kha zas yongs shes pa/ /stong dang mtshan ma med pa dang / /dben
239a6(mdo sde): pa nyid kyi spyod yul can/ /de dag rjes ni rtogs dka' ste/ /nam mkha' la ni bya rjes bzhin/ /gang dag pha mthar rten med cing / /gang gis zag zad yongs shes pa/ /stong dang mtshan ma med pa dang / /dben pa nyid kyi spyod yul can/ /de dag 'gro ba
239a7(mdo sde): rtogs dka' ste/ /nam mkha' la ni bya rjes bzhin/ /gang dag pha mthar rten med cing / /gang gis zag zad yongs shes pa/ /stong dang mtshan ma med pa dang / /dben pa nyid kyi spyod yul can/ /de dag rjes ni rtogs dka' ste/ /nam mkha' la ni bya rjes bzhin/ /
239b1(mdo sde): gang dag pha mthar rten med cing / /gang gis zag zad yongs shes pa/ /spong dang mtshan ma med pa dang / /rtag tu bsam gtan spyod yul can/ /de dag 'gro ba rtogs dka' ste/ /nam mkha' la ni bya rjes bzhin/ /gang dag pha mthar rten med cing / /gang gis zag zad yongs shes pa/ /stong dang
239b2(mdo sde): mtshan ma med pa dang / /rtag tu bsam gtan spyod yul can/ /de dag rjes ni rtogs dka' ste/ /nam mkha' la ni bya rjes bzhin/ /gang dag pha mthar rten med cing / /gang gis zag zad yongs shes pa/ /stong dang mtshan ma med pa dang / /rtag tu bsam gtan spyod yul can/ /de dag 'gro ba rtogs
239b3(mdo sde): dka' ste/ /nam mkha' la ni bya rjes bzhin/ /gang dag pha mthar rten med cing / /gang gis zag zad yongs shes pa/ /stong dang mtshan ma med pa dang / /rtag tu bsam gtan spyod yul can/ /de dag rjes ni rtogs dka' ste/ /nam mkha' la ni bya rjes bzhin/ /skye dgu phal pa 'di dag ni/ /pha mtha'
239b4(mdo sde): nyid du rgyug byed pas/ /gang dag pha rol 'gro byed pa'i/ /mi yi skye bo de dag nyung / /gang dag legs par gsungs pa yi/ /chos la chos kyi rjes lta bas/ /skye bo de dag skye shi yi/ /mtsho chen rgal dka'i pha rol 'gro/ /skyob pa rab tu rnam grol zhing / /dus 'das mya ngan bral ba dang / /mdud
239b5(mdo sde): pa thams cad spangs pa la/ /yongs su gdung ba yod mi 'gyur/ /'jigs dang bcas pa'i lam rgal cing / /g.yang sa yongs su spongs pa dang / /sbyor dang mdud pa las grol bas/ /'dod chags kyi ni dug kun bcom/ /'dod pa lta bu'i 'dam rdzab med/ /zhe sdang lta bu'i
239b6(mdo sde): gnod med do/ /gti mug lta bu'i rgya med de/ /sred pa lta bu'i chu klung med/ /nam mkha' la ni rjes lta bur/ /phyi rol pa la dge sbyong med/ /byis pa spros la mngon par dga'/ /de bzhin gshegs la spros mi mnga'/ /sbyor bas byis pa khrid pa'i phyir/ /mkhas pa sbyor ba 'joms
239b7(mdo sde): par byed/ /mkhas pa lha dang mi dag gi/ /sbyor ba gang yin 'joms byed pa/ /sbyor ba kun dang bral ba'i phyir/ /sdug bsngal kun las grol bar 'gyur/ /sbyor ba las ni srid pa 'byung / /sbyor ba med pas srid pa zad/ /srid pa dang ni srid med pa'i/ /lam 'di gnyis ni shes gyis la/ /
240a1(mdo sde): sbyor las rab tu 'da' bya'i phyir/ /mkhas pas de la bslab par gyis/ /nyes par spyad pa byas pas gdung 'gyur zhing / /ngan 'gror song ba'i 'og tu'ang gdung bar 'gyur/ /legs par spyad pa byas pas dga' 'gyur zhing / /bde 'gror song ba'i
240a2(mdo sde): 'og tu'ang dga' bar 'gyur/ /phyi nas gdung 'gyur de byed pas/ /gnyis na nyes spyad ma byas bla/ /gdung bar mi 'gyur de bya ste/ /legs par spyad pa byas na rung / /mkhas dang byis pa 'dres pa las/ /ma smras shes par mi 'gyur bas/ /zhi ba'i go 'phang
240a3(mdo sde): smros shig dang / /smras pa yis ni shes par 'gyur/ /legs bshad drang srong rgyal mtshan te/ /drang srong rgyal mtshan chos yin pas/ /chos ni bshad pas gsal bya zhing / /drang srong rgyal mtshan bsgreng bar gyis/ /ma smras na yang smod byed cing / /mang du
240a4(mdo sde): smras na smod par byed/ /dal bus smras kyang smod byed de/ /'jig rten na ni mi smad med/ /gcig tu smad par bya ba dang / /gcig tu bstod par bya ba'i mi/ /da ltar yod pa ma yin te/ /byung bar ma gyur 'byung mi 'gyur/ /gang dag la ni gnas pa'i spros med
240a5(mdo sde): cing / /gang dag kun sbyor gdung las rab log pa/ /thub pa sred bral de dag rgyu mdzad kyang / /lhar bcas 'jig rten rnams kyis mi shes so/ /gang gis dad dang tshul khrims dang / /blo la phan ni ma byung bar/ /ji lta ji ltar rtogs gyur pa'i/ /shes pa can
240a6(mdo sde): dag stod byed de/ /de dag sus kyang smad 'os min/ /'dzam bu'i gling gi gser rgyan bzhin/ /ji ltar ri dang brag dag ni/ /rlung gis g.yos par mi 'gyur ltar/ /de bzhin bstod dang smad pa yis/ /mkhas pa rab tu g.yo ba med/ /sa la gang gi rtswa med pa/ /
240a7(mdo sde): lo med lcug phran ga la yod/ /'ching ba las grol brtan pa de'i/ /ji ga sus kyang smad 'os min/ /gang zhig rgyal las mi nyams shing / /'jig rten ma rgyal med/ /sangs rgyas spyod yul mtha' yas de/ /'gro med gom pa gang gis bkri/ /gang zhig
240b1(mdo sde): rgyal las mi nyams shing / /'jig rten ma rgyal med/ /sangs rgyas mthu rtsal mtha' yas de/ /'gro med gom pa gang gis bkri/ /gang la 'khrid byed srid pa ni/ /yul sred 'dra ba 'ga' med pa/ /sangs rgyas spyod yul mtha' yas de/ /'gro med
240b2(mdo sde): gom pa gang gis bkri/ /gang la 'khrid byed srid pa ni/ /yul sred 'dra ba 'ga' med pa/ /sangs rgyas mthu rtsal mtha' yas de/ /'gro med gom pa gang gis bkri/ /gang zhig rnam par rtog pa rnam bsal cing / /nang gi kun la rnam par rtog med pa/ /kun du
240b3(mdo sde): sbyor dang gzugs dang 'du shes 'das/ /rnal 'byor bzhi dang bral la skye ba med/ /sngon bral phyi ma dang bral zhing / /dbus bral srid pa'i pha rol phyin/ /rnam pa kun las sems grol ba/ /skye rga phyi ma 'dren mi 'gyur/ /phrugs kyi tshoms te nyi shu dgu
240b4(mdo sde): pa'o/ / //rgyal ba las ni 'khon 'byung zhing / /pha rol pham pa sdug bsngal 'thob/ /rgyal dang pha rol pham spangs na/ /nye bar zhi ba'i bde ba 'thob/ /gzhan la sdug bsngal bskyed pa yis/ /gang zhig bdag ni bde 'dod pa/ /dgra dang mi
240b5(mdo sde): 'bral 'grogs pa dang / /de ni sdug bsngal las mi 'grol/ /bde ba 'dod phyir 'byung po la/ /gang zhig 'tshe zhing chad pas gcod/ /bdag gi bde ba 'dod pa de/ /pha rol du ni bde mi 'gyur/ /gang zhig bde ba 'dod pa dag /'byung po la ni mi 'tshe zhing / /
240b6(mdo sde): chad pas mi gcod bde 'dod pa/ /de dag pha rol bde ba 'thob/ /chos spyod legs par spyad bya zhing / /nyes par spyad pa de mi spyad/ /'jig rten 'di dang pha rol du/ /chos spyad pas ni bde ba 'thob/ /chos la legs spyad bde skyed pas/ /chos spyod chos
240b7(mdo sde): kyis bsrung bar bya/ /chos spyod ngan 'gror mi 'gro ba/ /chos la legs spyod phan yon de'o/ /yangs pa'i gdugs kyis dbyar ka ltar/ /chos spyod chos kyis bsrung bar bya/ /chos spyod ngan 'gror mi 'gro ba/ /chos la legs spyod phan yon de'o/ /bag
241a1(mdo sde): med mi yis chos min spyad na ni/ /'gro ba gang yang rung ba ngan 'gror 'gro/ /'di na sbrul nag rked nas bzung ba ltar/ /chos min spyod pa de dag rlag par 'gyur/ /chos dang chos min gnyi ga yi/ /rnam smin 'dra bar mi 'gyur te/ /chos ma
241a2(mdo sde): yin pas dmyal bar 'gro/ /chos kyis bde 'gro thob par byed/ /sbyin pa byed pa'i dus dang g.yul 'gyed dus/ /rgyu yis yongs su bzung bar 'dra bas na/ /sbyin pa byed dang g.yul 'gyed 'dra zhes gsungs/ /yon tan de gnyis mi ngan rten mi byed/ /shin tu
241a3(mdo sde): legs par chas pa gcig pus kyang / /legs par ma chas 'phyes las rgyal byed ltar/ /gal te dad bskyed chung ngu byin pas kyang / /des ni de dag gzhan du bde bar 'gyur/ /'di na lan brgyar g.yul zlog dpa' bo bas/ /ser sna dgrar gyur zil gyis
241a4(mdo sde): mnan nas su/ /gang zhig chags med sems kyis sbyin byed pa/ /de dag ches dpa' yin par ngas gsungs so/ /bsod nams rnam smin bde ba ste/ /mngon par bsams pa 'byor bar byed/ /myur du zhi ba dam pa yi/ /mya ngan 'das pa thob par 'gyur/ /
241a5(mdo sde): bsod nams byed pa rnams la ni/ /gzhan las byung ba'i gnod pa dang / /lha dang bdud kyi ris rnams kyis/ /bar chad bya bar mi nus so/ /gal te sdug bsngal zad bya'i phyir/ /'phags dang shes rab gtong ldan la/ /de yis 'bad rtsol byas na ni/ /lhag
241a6(mdo sde): mthong gis ni reg par 'gyur/ /sems ni rab tu rnam dang bas/ /chos la dga' byed bde ba 'thob/ /'phags pas gsungs pa'i chos dag la/ /mkhas pa rtag tu dga' bar byed/ /gang dag sems ni bsam gtan dga'/ /gang zhig skye med dga' ba
241a7(mdo sde): dang / /dran pa nye bar gzhag bzhi dang / /byang chub yan lag bdun dag dang / /rdzu 'phrul rkang pa bzhi rnams dang / /yan lag brgyad lam gang dga' ba/ /de dag chos gos 'chang ba dang / /bsod snyoms bde bar za bar byed/ /de dag ri dang nags tshal
241b1(mdo sde): na/ /bde bar 'chag par byed pa dang / /de dag bde 'thob bde bar ni/ /mthong ba'i chos la mya ngan 'da'/ /'khon dang 'jigs pa kun 'das shing / /'jig rten yul gyi srid las rgal/ /chos thos pa dang mthong ba dang / /dben par dga' ba bde
241b2(mdo sde): ba ste/ /'jig rten srog chags 'byung po la/ /'tshe med yang dag sdom pa bde/ /'dod pa rnams las rab 'das shing / /'jig rten 'dod chags bral ba bde/ /nga'o snyam pa'i nga rgyal dag /btul ba de dag mchog tu bde/ /rgas khar tshul khrims
241b3(mdo sde): ldan pa bde/ /dad la rab tu gnas pa bde/ /don ldan tshig la dga' ba bde/ /sdig pa mi byed pa dag bde/ /'jig rten na ni phar 'dzin bde/ /de bzhin mar yang 'dzin pa bde/ /'jig rten dge sbyong 'dzin pa bde/ /de bzhin bram zer 'dzin pa bde/ /sangs
241b4(mdo sde): rgyas rnams ni 'byung ba bde/ /de bzhin chos rnams bstan pa bde/ /dge 'dun rnams ni 'thun pa bde/ /'thun pa rnams kyi dka' thub bde/ /tshul khrims ldan pa mthong ba bde/ /mang du thos pa mthong ba bde/ /yang srid rnam par grol ba yi/ /
241b5(mdo sde): dgra bcom pa dag mthong ba bde/ /'jug ngogs bde ba'i chu klung bde/ /chos kyis rgyal ba'i skye bo bde/ /shes rab thob par gyur pa bde/ /nga 'o nga rgyal zad pa bde/ /'phags pa rnams ni mthong ba bde/ /dam pa dag dang 'grogs pa bde/ /byis pa rnams
241b6(mdo sde): ni ma mthong na/ /rtag tu bde ba nyid du 'gyur/ /rnam pa kun du dgra 'dra ba'i/ /byis dang 'grogs pa sdug bsngal zhing / /byis pa dag dang 'grogs byed pa/ /yun ring rjes su 'gyod par 'gyur/ /skyes bu cang shes dkon pa ste/ /de dag kun du 'byung ma yin/ /
241b7(mdo sde): brtan pa rnams dang 'grogs pa dag /gnyen dang phrad pa lta bur bde/ /gang du brtan pa de skyes pa/ /de yi rigs kyis bde ba 'thob/ /bram ze mya ngan 'das pa dag /rnam pa kun du bde bar 'jug /gang zhig 'dod pas ma gos shing / /zag med rab tu rnam
242a1(mdo sde): grol ba/ /sred pa thams cad gtubs pa dag /snying las rims nad rnam par bsal/ /sems kyis zhi ba thob pa rnams/ /nye bar zhi zhing bde bar 'jug /gang zhig bde ba yangs 'dod cing / /bde ba chung ngu gtong 'dod pa'i/ /brtan pas
242a2(mdo sde): bde chung spang byas na/ /bde ba yangs pa legs par mthong / /'jig rten 'dod bde gang yin dang / /lha yul bde ba gang yin pas/ /sred pa zad pa'i bde ba de'i/ /bcu drug char yang mi phod do/ /khur gyis sdug bsngal blangs pas na/ /khur bor na ni bde bar
242a3(mdo sde): 'gyur/ /lci ba'i khur dag nges bor na/ /phyi nas gzhan dag len mi 'gyur/ /kun sbyor thams cad zad bya'i phyir/ /sred pa thams cad rab tu spongs/ /phung po thams cad yongs shes na/ /srid pa phyi mar 'gro ba med/ /don rnams bkrun pa la ni grogs
242a4(mdo sde): ldan bde/ /srog dag rab tu gtugs la bsod nams bde/ /ngan ngon tsam gyis legs par chog shes bde/ /sdug bsngal thams cad nges par nub pa bde/ /'di na me ni 'bar ba la/ /lcags kyi tho bas brgyab pa yis/ /rim gyis nye bar zhi 'gyur te/ /ji
242a5(mdo sde): ltar song ba mi shes ltar/ /'dod pa'i 'dam rdzab chu rgal cing / /go 'phang mi g.yo thob pa dang / /legs par rnam par grol rnams kyi/ /'gro ba gdags su med pa yin/ /gang zhig khong na 'khrug pa med pa dang / /gang zhig sred dang sred min las log pa/ /
242a6(mdo sde): de dag 'jigs bral bde zhing mya ngan med/ /lhas kyang blta zhing bsam du med par 'gyur/ /'di na gang dag chos mang thos pa dang / /rtogs shing ci yang med pa kye re bde/ /skye bo skye bo'i lus la rab chags shing / /yod pa brlag par gyur la ltos/ /'di
242a7(mdo sde): na gang dag chos mang thos pa dang / /rtags shing ci yang med pa kye re bde/ /skye bo skye bo'i lus la rab chags shing / /yod pa brlag par gyur la ltos/ /skye bo ci med yon tan rtogs pa dang / /skye bo ci yang med par gyur pa bde/ /skye bo skye bo'i sems
242b1(mdo sde): la rab chags shing / /yod pa brlag par gyur la ltos/ /skye bo ci med yon tan rtogs pa dang / /skye bo ci yang med par gyur pa bde/ /skye bo skye bo'i lus la rab chags shing / /yod pa brlag par gyur la ltos/ /gzhan gyi dbang gyur kun sdug
242b2(mdo sde): ste/ /rang dbang yod pa thams cad bde/ /sbyor ba shin tu spang dka' ba/ /thun mong gyur pas brlag par zad/ /zhen par gyur pa'i mi nang na/ /zhen pa med par gnas pa dang / /zhen pa'i nang na ma zhen pa/ /kye ma'o shin tu bde bar 'tsho/ /nad kyis thebs
242b3(mdo sde): pa'i mi nang na/ /nad med par ni gnas pa dang / /nad pa'i nang na nad med pa/ /kye ma'o shin tu bde bar 'tsho/ /'tshe ba can gyi mi nang na/ /'tshe ba med par gnas pa dang / /'tshe ba'i nang na 'tshe med pa/ /kye ma'o shin tu bde bar 'tsho/ /gnod sems can gyi
242b4(mdo sde): mi nang na/ /gnod sems med par gnas pa dang / /gnod sems can nang gnod med pa/ /kye ma'o shin tu bde bar 'tsho/ /sha khon can gyi mi nang na/ /sha khon med par gnas pa dang / /sha khon can nang 'khon med pa/ /kye ma'o shin tu bde bar 'tsho/ /
242b5(mdo sde): mi thi la dag rab bsregs kyang / /nga la ci yang tshig pa med/ /nga la gang dag ci med pas/ /kye ma'o shin tu bde bar 'tsho/ /nga la ci yang med mod kyi/ /dga' ba za bar byed pas na/ /'od gsal gyi ni lha bzhin du/ /kye ma'o shin tu bde bar 'tsho/ /'jig
242b6(mdo sde): tshogs la ni mi rten pas/ /nga la ci yang med mod kyis/ /dga' ba za bar byed pas na/ /kye ma'o shin tu bde bar 'tsho/ /len pa'i rkyen gyis phrad cing reg 'gyur gyi/ /len med ci dang phrad cing reg med pas/ /bdag dang gzhan gyis bskyed pa'i bde sdug gis/ /
242b7(mdo sde): dgon pa'am grong du reg par mi 'gyur ro/ /'jig rten 'di na bde dang sdug bsngal gyis/ /skyes bu dam pa mtho dman mi 'gyur zhing / /brtan rnams 'dod pa'i rgyu yis mi 'khyal bar/ /skyes bu dam pa kun du 'gro bar byed/ /bde ba'i tshoms te sum
243a1(mdo sde): cu pa'o/ / //ched du brjod pa'i tshoms/ bam po bzhi pa ste tha ma/ gzung bar dka' zhing yang ba dang / /gang du dga' bar 'gro ba yi/ /sems dul ba ni legs pa ste/ /sems dul ba yis bde ba 'dren/ /bdud kyi gzhi
243a2(mdo sde): dag spong ba na/ /chu bo'i gnas nas rab bton te/ /thang la bor ba'i nya lta bur/ /bdag gi sems ni yongs su g.yo/ /nyi ma las ni 'od zer ltar/ /bdag gi sems ni so sor rgyug /de dag mkhas pas nges bzlog ste/ /lcags kyu yis ni glang chen bzhin/ /
243a3(mdo sde): nga la don med spyod pa dang / /bltar med snying po med pa de/ /rtag tu gdul bar bya ba'i phyir/ /sems de la ni nga smra'o/ /sems 'di sngon chad ji ltar 'dod pa dang / /dga' dgur spyod cing rgyu bar byed pa dag /glang chen myos la mi yis lcags kyu ltar/ /de ni
243a4(mdo sde): tshul bzhin bya bas de bzung ngo / /khang khyim byed pa 'di yis ni/ /yang yang skye ba'i sdug bsngal can/ /skye ba'i 'khor ba du ma zhig /da ltar phan cad khyod kyis phyung / /khang khyim byed pa khyod mthong bas/ /khyim gyi gdung chen rnam bcom la/ /phyam rnams thams
243a5(mdo sde): cad bcag nas su/ /phyin cad khyim byed mi gzhug go/ /sems ni 'du byed dang phral nas/ /'di nyid la ni zad par 'dod/ /sems ni g.yo zhing pa ste/ /ring du 'gro zhing bzlog dka' ba/ /mda' mkhan me yis srong ba ltar/ /yid gzhungs pa yis bsrang bar
243a6(mdo sde): bya/ /gang zhig lus med phug na gnas/ /gcig pu rgyu zhing ring 'gro ba'i/ /sems de 'dul bar byed pa ni/ /'jigs pa che las thar bar 'gyur/ /log pa'i smon ldan sems gang gis/ /bdag nyid sdug bsngal byed 'gyur ba'i/ /de ltar 'khon gyis 'khon can
243a7(mdo sde): dang / /dgra bos dgra la'ang byed mi 'gyur/ /yang dag smon ldan sems gang gis/ /bdag nyid bde bar byed 'gyur ba/ /de ltar pha dang ma dag dang / /gnyen gzhan gyis kyang byed mi 'gyur/ /ji ltar khong steng g.yogs nyes na/ /char pa yongs su 'dzag pa ltar/ /
243b1(mdo sde): de bzhin sems ni ma bsgoms pa/ /'dod chags rnams kyis yongs su bcom/ /ji ltar khang steng g.yogs legs na/ /char pa rnam par mi 'dzag pa/ /de bzhin legs par bsgoms pa'i sems/ /'dod chags rnams kyis yong mi choms/ /ji ltar khang steng
243b2(mdo sde): g.yogs nyes na/ /char pa yongs su 'dzag pa ltar/ /de bzhin sems ni ma bsgoms pa/ /zhe sdang rnams kyis yongs su bcom/ /ji ltar khang steng g.yogs legs na/ /char pa rnam par mi 'dzag pa/ /de bzhin legs par bsgoms pa'i sems/ /zhe sdang
243b3(mdo sde): rnams kyis yong mi choms/ /ji ltar khang steng g.yogs nyes na/ /char pa yongs su 'dzag pa ltar/ /de bzhin sems ni ma bsgoms pa/ /gti mug rnams kyis yongs su bcom/ /ji ltar khang steng g.yogs legs na/ /char pa rnam par mi 'dzag pa/ /
243b4(mdo sde): de bzhin legs par bsgoms pa'i sems/ /gti mug rnams kyis yong mi choms/ /ji ltar khang steng g.yogs nyes na/ /char pa yongs su 'dzag pa ltar/ /de bzhin sems ni ma bsgoms pa/ /nga rgyal rnams kyis yongs su bcom/ /ji ltar khang steng
243b5(mdo sde): g.yogs legs na/ /char pa rnam par mi 'dzag pa/ /de bzhin legs par bsgoms pa'i sems/ /nga rgyal rnams kyis yong mi choms/ /ji ltar khang steng g.yogs nyes na/ /char pa yongs su 'dzag pa ltar/ /de bzhin sems ni ma bsgoms pa/ /chags
243b6(mdo sde): pa rnams kyis yongs su bcom/ /ji ltar khang steng g.yogs legs na/ /char pa rnam par mi 'dzag pa/ /de bzhin legs par bsgoms pa'i sems/ /chags pa rnams kyis yong mi choms/ /ji ltar khang steng g.yogs nyes na/ /char pa yongs su
243b7(mdo sde): 'dzag pa ltar/ /de bzhin sems ni ma bsgoms pa/ /sred pa rnams kyis yongs su bcom/ /ji ltar khang steng g.yogs legs na/ /char pa rnam par mi 'dzag pa/ /de bzhin legs par bsgoms pa'i sems/ /sred pa rnams kyis yong mi choms/ /chos kyi
244a1(mdo sde): sngon du yid 'gro ste/ /yid mgyogs yid ni gtso bo yin/ /gal te yid rab gdug pa yis/ /smras sam yang na byas kyang rung / /de yis de ni sdug bsngal 'thob/ /'khor los mgo bo bcad pa bzhin/ /chos kyi sngon du yid 'gro ste/ /yid
244a2(mdo sde): mgyogs yid ni gtso bo yin/ /gal te yid rab dang ba yis/ /smras sam yang na byas kyang rung / /de yis de ni bde ba 'thob/ /grib ma rjes su 'brang ba bzhin/ /brtsad pa ched cher 'dzin pa dang / /sems ni nyon mongs gyur pa yis/ /glags skabs tshol
244a3(mdo sde): bar byed pa yis/ /legs bshad legs par mi shes so/ /sdang ba'am yang na 'khrug pa'am/ /dad pa med pa'i sems dag gis/ /rdzogs sangs rgyas kyis bstan pa yi/ /dam chos kun shes mi nus so/ /gang gis bag med sems dang ni/ /khro ba rnam par
244a4(mdo sde): btul ba dang / /'di na gnod sems rab spangs pa/ /des ni legs par bshad pa shes/ /sems kyi brtan pa med pa yis/ /dam chos rnam par shes mi 'gyur/ /dad pa 'gyur ldog byed pa yi/ /shes rab yongs su rdzogs mi 'gyur/ /kun rtog la chums
244a5(mdo sde): rten pa yi/ /lta ngan sum cu rtsa drug gi/ /chu bo'i rgyun ni gang yin pa/ /yid kyi rgyun las rab tu 'bab/ /dga' sems dbang po phal pa dang / /sems kyi rjes 'brang zhan pa yi/ /mi de'i grags 'grib 'bras lhags pa'i/ /ljon shing la ni bya bzhin no/ /sems
244a6(mdo sde): khyod phung khrol 'dod la dga' ma byed/ /brtson sems bag yod pa la gnas par gyis/ /bag med byas pas dmyal bar btsos pa dang / /lcags gong mid pas khyod ni ma ngu shig /ldang ba'i dus tshe 'dug par byed pa dang / /lang tsho stobs ldan mi 'bad khyim 'dug
244a7(mdo sde): dang / /bsam pa rdzogs tshe le lo byed pa yi/ /mi yi shes rab lam rtogs mi 'gyur ro/ /phran tshegs rnam rtogs zhib mor rnam rtog pas/ /nang na gnas pa'i yid ni g.yen yang spyo/ /yid kyi rnam rtog de dag ma shes na/ /'khrul sems yang dang yang du
244b1(mdo sde): rgyug par byed/ /gang zhig dran ldan rnam 'byed brtson pa dang / /rnam par rtog la mkhas pas de shes na/ /nang na gnas pa'i yid ni g.yen spyo ba/ /thams cad ma lus blo yis rab tu spong / /lus 'di bum pa 'dra bar rtogs byas shing / /grong khyer 'dra ba'i
244b2(mdo sde): sems kyis sran btsugs nas/ /shes rab mtshon gyis bdud dang g.yul sprad de/ /btul nas gnas med par ni bsrung bar bya/ /'jig rten 'di dag bum pa 'drar rtogs shing / /de bzhin chos rnams smig rgyu 'drar shes nas/ /shes rab mtshon gyis
244b3(mdo sde): bdud dang g.yul sprad de/ /btul nas gnas med par ni bsrung bar bya/ /lus 'di dbu ba 'dra bar rtogs byas shing / /grong khyer 'dra ba'i sems kyis sran btsugs nas/ /shes rab mtshon gyis bdud dang g.yul sprad de/ /btul nas gnas med par ni
244b4(mdo sde): bsrung bar bya/ /'jig rten 'di dag dbu ba 'drar rtogs shing / /grong khyer 'dra ba'i sems kyis sran btsugs nas/ /shes rab mtshon gyis bdud dang g.yul sprad de/ /btul nas gnas med par ni bsrung bar bya/ /gang gis byang chub yan lag bdun/ /
244b5(mdo sde): sems kyis legs par bsgoms pa dang / /gang zhig len la mi dga' zhing / /len pa rab tu spangs pa dang / /zag zad skyon rnams bsal ba de/ /'jig rten dag na mya ngan 'das/ /gang zhig g.yag rnga'i rtse mo ltar/ /rang gi sems ni rjes srung zhing / /
244b6(mdo sde): 'byung po rnams la brtser ldan pa/ /de yi bde ba yong mi nyams/ /gang phyir glang po'i glang po che/ /mche ba bzang po'i glang chen dang / /sems dang sems ni mnyam pas na/ /de phyir gcig pu nags su dgyes/ /gang gi yid la gnod med cing / /'byung po kun
244b7(mdo sde): la brtse ba dang / /'byung po rnams la byams byed pa/ /de la nams kyang 'khon mi 'byung / /gang la gnod pa'i sems med cing / /'byung po kun la brtse ba dang / /srog chags kun la byams byed pa/ /de la nams kyang 'khon mi 'byung / /gang la gnod
245a1(mdo sde): pa'i sems med cing / /'byung po rnams la brtse ba dang / /sems can kun la byams byed pa/ /de la nams kyang 'khon mi 'gyur/ /mdza' bshes kun dang grogs kun dang / /'byung po kun la brtse ba dang / /byams pa'i sems
245a2(mdo sde): ni bsgoms byas na/ /bde ba shin tu 'phel bar 'gyur/ /gal te gang zhig srog chags 'ga' la'ang sdang med sems/ /byams par byed na de yis de ni dge ba yin/ /sems can thams cad la ni yid kyis brtse byas na/ /bsod nams phal
245a3(mdo sde): chen 'phags pas rab tu bsgrub par 'gyur/ /mi gang dga' ba'i sems dang ni/ /zhum pa med pa'i yid kyis su/ /dge ba'i chos la sgom byed pa/ /grub pa dang ni bde ba 'thob/ /yang dag shes pas rnam grol zhing / /skyo ba nye bar zhi gyur pa/ /de
245a4(mdo sde): yis yid ni zhi gyur cing / /lus dang ngag gi las kyang zhi/ /ji ltar rtse gcig sems kyis ni/ /chos rnams legs par mthong ba ltar/ /sil snyan yan lag lnga pas kyang / /de ltar dga' bar byed mi 'gyur/ /gang yid ting 'dzin la dga' ba/ /de dag
245a5(mdo sde): 'dod pas rtse mi byed/ /gang zhig cung zad gdung med pa'i/ /skyob pa bde bar nyal bar 'gyur/ /gang yid ting 'dzin la dga' ba/ /de dag 'dod pas rtsen mi byed/ /gang zhig cung zad gdung med pa'i/ /thub pa kye ma'o dga' bar 'gyur/ /gang gi sems ni
245a6(mdo sde): brag lta bur/ /rab tu g.yo ba med 'dug pa/ /chags pa'i gnas la mi chags te/ /khro ba'i gnas la 'khrug med par/ /gang yid de ltar gyur pa de/ /sdug bsngal thob par ga la 'gyur/ /skur pa mi gdab gnod mi bya/ /so sor thar pas bsdam par bya/ /
245a7(mdo sde): zas kyi tshod kyang shes par bya/ /bas mtha' dgon par gnas bya zhing / /lhag pa'i sems la rnal 'byor bya/ /'di ni sangs rgyas bstan pa yin/ /sems kyi rtags la mkhas pa dang / /rab tu dben pa'i ro rnyed dang / /rab drang sems pa'i 'grus skyong can/ /zang zing
245b1(mdo sde): med pa'i dga' ba myong / /gang zhig yid gzhungs dben dga' dben gnas pas/ /rtag tu rang gi lus kyis spyod lam dang / /smra dang yid ni srung bar byed pa de/ /mya ngan spong zhing sdug bsngal 'thob mi 'gyur/ /ma bsrungs pa yi sems dag ni/ /log par
245b2(mdo sde): lta bas bcom pa dang / /gnyid dang rmugs pas zil non pa/ /bdud kyi dbang du 'gro bar 'gyur/ /de bas sems ni bsrung byas te/ /yang dag lta bas mdun bdar cing / /yang dag kun rtog spyod yul can/ /yang dag skye dang 'jig pa shes/ /gnyid dang
245b3(mdo sde): rmugs pa zil gnon pa'i/ /dge slong sdug bsngal zad pa 'thob/ /bag yod sems ni bsrung ba dang / /sems dul yang dag sdom pa bde/ /skye dgu sems kyis bslus pa dag /gcig tu sems can dmyal bar 'tshed/ /bag yod sems ni bsrung ba
245b4(mdo sde): dang / /sems dul yang dag sdom pa bde/ /skye dgu sems kyis bslus pa dag /gcig tu dud 'gro rnams su 'tshed/ /bag yod sems ni bsrung ba dang / /sems dul yang dag sdom pa bde/ /skye dgu sems kyis bslus pa dag /gcig tu
245b5(mdo sde): rnams su 'tshed/ /bag yod sems ni bsrung ba dang / /sems dul yang dag sdom pa bde/ /skye dgu sems ni bsrung ba dag /gcig tu mi yi nang du dga'/ /bag yod sems ni bsrung ba dang / /sems dul yang dag sdom pa bde/ /skye dgu sems
245b6(mdo sde): ni bsrung ba dag / gcig tu mtho ris rnams su dga'/ /bag yod sems ni bsrung ba dang / /sems dul yang dag sdom pa bde/ /skye dgu sems ni bsrung ba dag /gcig tu mya ngan 'das pa 'thob/ /sems kyi tshoms te sum cu rtsa gcig pa'o// //dge slong
245b7(mdo sde): bsod snyoms byed pa bdag rang tsam/ /'grangs par byed kyi gzhan dag mi gso ba/ /rtag tu nyer zhi dran dang ldan pa yi/ /skyob pa de la lha rnams dga' bar byed/ /dge slong bsod snyoms byed pa bdag rang tsam/ /'grangs par byed kyi gzhan dag mi gso ba/ /skyob pa
246a1(mdo sde): de la lha rnams dga' byed kyi/ /bkur sti nor dang grags 'dod rnams la min/ /dge slong 'dod pa kun spangs shing / /mdun na gnas pa'i rdul bsal ba/ /bdag med thub pa brten pa yis/ /gzhan la smra bar bya mi dgos/ /skye bo ma bsdams
246a2(mdo sde): tshig gis gnod byed pa/ /mi bzad rjod pa'i tshig de thos gyur kyang / /dge slong sdang sems bral la ci mi snyam/ /g.yul ngor glang chen mda' yis bsnun pa bzhin/ /skye bo ma bsdams tshig gis gnod byed pa/ /mi bzad rjod pa'i tshig de thos gyur kyang / /dge slong yid
246a3(mdo sde): legs bzhag la ji mi snyam/ /g.yul ngor glang chen mda' yis bsnun pa bzhin/ /bzo yis mi 'tsho yang zhing bdag la dga'/ /dbang po dul zhing kun las rnam grol zhing / /khyim la ma chags bag med 'dod sred spangs/ /gcig pu spyod byed de ni dge slong
246a4(mdo sde): yin/ /'tsho gtsang snyom las med pa yi/ /grogs po 'thun pa bsten bya zhing / /so sor bgo bsha' bya ba dang / /spyod yul cho ga mkhas par bya/ /lag pa legs bsdams rkang pa legs bsdams dang / /tshig rnams legs bsdams dbang po legs
246a5(mdo sde): bsdams shing / /gcig pu nang du mnyam par 'jog la dga'/ /chog shes de ni dge slong yin zhes gsung / /dge slong chos la kun dga' zhing / /chos dga' chos la sems pa dang / /chos la rjes su dran pa dag /chos las yongs su nyams mi 'gyur/ /dge slong
246a6(mdo sde): khang stong zhugs nas su/ /nang la lta bar byed pa dang / /chos rnams legs par mthong ba dag /lha yi dga' dang ldan par 'gyur/ /ji lta ji ltar phung po la/ /skye dang 'jig par legs rtogs pa/ /de lta de ltar de yis ni/ /dga' dang mgu ba nyid kyang 'thob/ /
246a7(mdo sde): dge slong dga' ba mang po yis/ /sdug bsngal zad pa thob par 'gyur/ /ji ltar brag gi ri bo dag /rlung gis rab tu mi g.yos ltar/ /de bzhin dge slong 'dod chags dag /zad pa kun tu rab mi g.yo/ /ji ltar brag gi ri bo dag /rlung gis rab tu mi g.yos
246b1(mdo sde): ltar/ /de bzhin dge slong zhe sdang dag /zad pa kun tu rab mi g.yo/ /ji ltar brag gi ri bo dag /rlung gis rab tu mi g.yos ltar/ /de bzhin dge slong gti mug dag /zad pa kun tu rab mi g.yo/ /ji ltar brag gi ri bo dag /rlung gis rab tu mi g.yos ltar/ /de
246b2(mdo sde): bzhin dge slong nga rgyal dag / zad pa kun tu rab mi g.yo/ /ji ltar brag gi ri bo dag /rlung gis rab tu mi g.yos ltar/ /de bzhin dge slong chags pa dag /zad pa kun tu rab mi g.yo/ /ji ltar brag gi ri bo dag /rlung gis rab tu mi g.yos ltar/ /de bzhin dge slong
246b3(mdo sde): sred pa dag / zad pa kun du rab mi g.yo/ /gang la kun du sogs med cing / /gang la bdag gir byed med pa/ /gang dag med na'ang mi gdung ba/ /de ni dge slong zhes brjod do/ /re zhig gzhan la slong ba tsam/ /ji ga dge slong min pa snyam/ /grong ba'i chos ni 'dzin byed pa/ /ji ga
246b4(mdo sde): dge slong min pa snyam/ /gang zhig dge dang sdig pa dag /rab spangs tshangs par spyod ldan zhing / /sde tshogs spangs nas spyod byed pa/ /de ni dge slong zhes brjod do/ /dge slong gang zhig byams gnas shing / /sangs rgyas bstan la rab dang ba/ /des ni blta bas mi ngoms
246b5(mdo sde): pa'i/ /zhi ba'i go 'phang thob par 'gyur/ /dge slong gang zhig byams gnas shing / /sangs rgyas bstan la rab dang des/ /'du byed nyer zhi zhi ba yi/ /zhi ba'i go 'phang thob par 'gyur/ /dge slong gang zhig byams gnas shing / /sangs rgyas bstan la rab dang ba/ /des
246b6(mdo sde): ni kun sbyor kun zad pa/ /rim gyis mngon sum byed par 'gyur/ /dge slong gang zhig byams gnas shing / /sangs rgyas bstan la rab dang bas/ /bdag nyid ngan 'gro las 'dren te/ /'dam rdzab las ni glang chen bzhin/ /dge slong gang zhig byams gnas shing / /
246b7(mdo sde): sangs rgyas bstan la rab dang bas/ /sdig pa'i chos rnams sprug byed de/ /rlung gis ljon shing lo ma bzhin/ /dge slong gang zhig byams gnas shing / /sangs rgyas bstan la rab dang bas/ /mya ngan 'das dang nye ba'i phyir/ /yongs su nyams 'gyur mi srid do/ /
247a1(mdo sde): sems dga' yid ni bzang ba dang / /dga' dang mi dga' zil gnon pa'i/ /dge slong dga' ba mang po yis/ /sdug bsngal zad pa thob par 'gyur/ /lus zhi ngag ni zhi ba dang / /sems zhi legs par mnyam bzhag cing / /'jig rten zang
247a2(mdo sde): zing spangs pa yi/ /dge slong nyer zhi yin zhes brjod/ /ting 'dzin med la shes rab med/ /shes rab med la ting 'dzin med/ /shes rab ting 'dzin ldan pa de/ /dge slong yin zhes brjod par bya/ /de bas ting 'dzin shes rab la/ /mkhas pa rnams kyis 'jug bya
247a3(mdo sde): ste/ /de bzhin shes rab dge slong de'i/ /dang por bya ba 'di yin no/ /chog shes dbang po bsdam bya zhing / /so sor thar pas bsdam par bya/ /zas kyi tshod kyang shes par bya/ /bas mtha' dgon par gnas bya zhing / /lhag pa'i sems la rnal
247a4(mdo sde): 'byor bya/ /'di ni sangs rgyas bstan pa yin/ /gang gi lus dang ngag dang ni/ /yid la nyes byas med gyur pa/ /de ni dge ba'i tshul khrims can/ /ngo tsha'i yid ldan dge slong yin/ /gang gis rdzogs pa'i byang chub kyi/ /phyogs kyi chos bdun legs
247a5(mdo sde): bsgoms pa/ /de ni dge ba'i chos can de/ /mnyam bzhag dge slong yin zhes gsung / /'di na gang zhig bdag nyid kyi/ /sdug bsngal zad pa rab shes la/ /dge zhing shes rab ldan pa de/ /zag med dge slong yin zhes gsung / /zag pa zad pa ma thob na/ /tshul
247a6(mdo sde): khrims brtul zhugs tsam dag gam/ /yang na thos pa mang po'am/ /dben pa dag tu gnas kyang rung / /ting 'dzin thob par gyur kyang ngal/ /rdeng drod chod pa'i dge slong min/ /phung po la ni bdag zer ba'i/ /'jig rten 'di dag gdung ba skye/ /rdzogs pa'i byang
247a7(mdo sde): chub bde ba ni/ /'phags pas bstan pa mngon du bya/ /ji lta ji ltar bsam byas pa/ /de lta de ltar gzhan du 'gyur/ /gzhan du 'gyur ba'i 'jig rten 'di/ /srid pa la chags srid la dga'/ /srid la mngon chags srid la dga'/ /srid pa nyid la mngon par dga'/ /dga'
247b1(mdo sde): bya gang yin de sdug bsngal/ /skyi g.ya' gang yin de bde bas/ /srid pa rab tu spang ba'i phyir/ /'di na tshangs par spyod pa ste/ /dge sbyong bram ze ji snyed pa/ /srid pas srid las nges 'byung zer/ /de dag thams cad srid pa las/ /nges 'byung min zhes brjod par bya/ /dge sbyong
247b2(mdo sde): bram ze ji snyed pa/ /srid pas srid las nges 'byung zer/ /de dag thams cad srid pa las/ /rnam grol min zhes brjod par bya/ /len pa'i rkyen las sdug bsngal byung / /sdug bsngal las ni len pa byung / /len pa thams cad yongs zad na/ /sdug bsngal rab tu 'byung ba med/ /len pa
247b3(mdo sde): thams cad na srid pa'i rnam pa ji snyed yod pa de dag thams cad ni mi rtag pa/ sdug bsngal ba/ yongs su 'gyur ba'i chos can yin no zhes de ltar de dag la yang dge ba'i shes rab kyis ji lta ba bzhin du mthong na/ srid pa'i sred pa rab tu spong bar 'gyur zhing / srid pa med pas
247b4(mdo sde): mngon par mi dga' bar 'gyur ro/ /de ltar mya ngan las 'das pa'i dge slong skyob pa ni gzhan du len pa med cing yang srid med par 'gyur te/ bdud zil gyis non pa dang / g.yul las rgyal ba dang / srid pa thams cad las rab tu 'das pa 'di lta bu 'di ni sdug bsngal
247b5(mdo sde): gyi mtha' yin no/ /dge slong dngos po bcad pa dang / /nye bar zhi zhing sems zhi ba/ /de ni yang srid med par 'gyur/ /skye ba'i 'khor ba rnam par spangs/ /dge slong dngos po bcad pa dang / /nye bar zhi zhing sems zhi ba/ /de ni bdud kyi 'ching las grol/ /skye
247b6(mdo sde): ba'i 'khor ba rnam par spangs/ /dge slong dngos po bcad pa dang / /sems ni zag pa med gyur pa/ /de ni yang srid med pa ste/ /skye ba'i 'khor ba rnam par spangs/ /dge slong dngos po bcad pa dang / /sems ni zag pa med gyur pa/ /de ni bdud
247b7(mdo sde): kyi 'ching las grol/ /skye ba'i 'khor ba rnam par spangs/ /dge slong dngos po bcad pa dang / /srid pa'i sred pa gtubs gyur pa/ /de ni yang srid med par 'gyur/ /skye ba'i 'khor ba rnam par spangs/ /dge slong dngos po bcad pa dang / /
248a1(mdo sde): srid pa'i sred pa bcad gyur pa/ /de ni bdud kyi 'ching las grol/ /skye ba'i 'khor ba rnam par spangs/ /gang zhig 'dam rdzab legs rgal cing / /grong gi tsher ma dkrugs pa dang / /'dod chags zad pa rjes thob pa/ /
248a2(mdo sde): de ni dge slong yin zhes brjod/ /gang zhig 'dam rdzab legs rgal cing / /grong gi tsher ma dkrugs pa dang / /zhe sdang zad pa rjes thob pa/ /de ni dge slong yin zhes brjod/ /gang zhig 'dam rdzab legs rgal cing / /grong gi tsher ma
248a3(mdo sde): dkrugs pa dang / /gti mug zad pa rjes thob pa/ /de ni dge slong yin zhes brjod/ /gang zhig 'dam rdzab legs rgal cing / /grong gi tsher ma dkrugs pa dang / /nga rgyal zad pa rjes thob pa/ /de ni dge slong yin zhes brjod/ /gang
248a4(mdo sde): zhig 'dam rdzab legs rgal cing / /grong gi tsher ma dkrugs pa dang / /chags pa zad pa rjes thob pa/ /de ni dge slong yin zhes brjod/ /gang zhig 'dam rdzab legs rgal cing / /grong gi tsher ma dkrugs pa dang / /sred pa zad pa rjes
248a5(mdo sde): thob pa/ /de ni dge slong yin zhes brjod/ /gang zhig gshe ba dang ni gsod pa dang / /'ching dang grong gi tsher ma thul ba dang / /gang zhig ri bo bzhin gnas mi bkri zhing / /sdug bdes mi g.yo de ni dge slong yin/ /skur pa mi 'debs sgro
248a6(mdo sde): 'dogs mi byed cing / /'jig rten 'di kun rtogs dge slong gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /sbrul gyis dug btang ba la sman bzhin du/ /'dod chags langs pa 'dul ba'i
248a7(mdo sde): dge slong gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /sbrul gyis dug btang ba la sman bzhin du/ /zhe sdang langs pa 'dul ba'i dge slong gang / /de ni pha rol min pa'i pha rol po/ /spong ste
248b1(mdo sde): sbrul rgas pags rnying rje ba bzhin/ /sbrul gyis dug btang ba la sman bzhin du/ /gti mug langs pa 'dul ba'i dge slong gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /sbrul gyis dug btang ba la sman
248b2(mdo sde): bzhin du/ /nga rgyal langs pa 'dul ba'i dge slong gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /sbrul gyis dug btang ba la sman bzhin du/ /chags pa langs pa 'dul ba'i dge slong gang / /de ni pha rol
248b3(mdo sde): min pa'i pha rol po/ /spong ste sbrul rgas pags rnying rje ba bzhin/ /sbrul gyis dug btang ba la sman bzhin du/ /khro ba langs pa 'dul ba'i dge slong gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /sbrul
248b4(mdo sde): gyis dug btang ba la sman bzhin du/ /sred pa langs pa 'dul ba'i dge slong gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /mthu chung 'dam bu'i rags la klung chen ltar/ /'dod chags ma lus drungs 'byin
248b5(mdo sde): dge slong gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /mthu chung 'dam bu'i rags la klung chen ltar/ /zhe sdang ma lus drungs 'byin dge slong gang / /de ni pha rol min pa'i pha rol po/ /spong ste sbrul
248b6(mdo sde): rgas pags rnying rje ba bzhin/ /mthu chung 'dam bu'i rags la klung chen ltar/ /gti mug ma lus drungs 'byin dge slong gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /mthu chung 'dam bu'i rags la klung
248b7(mdo sde): chen ltar/ /nga rgyal ma lus drungs 'byin dge slong gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /mthu chung 'dam bu'i rags la klung chen ltar/ /chags pa ma lus drungs 'byin dge slong gang / /de ni pha rol
249a1(mdo sde): min pa'i pha rol po/ /spong ste sbrul rgas pags rnying rje ba bzhin/ /mthu chung 'dam bu'i rags la klung chen ltar/ /sred pa ma lus drungs 'byin dge slong gang / /de ni pha rol min pa'i pha rol po/ /spong ste sbrul rgas
249a2(mdo sde): pags rnying rje ba bzhin/ /'dod pa'i yon tan thams cad spong byed cing / /'dod sbyor 'ching ba rnam bsal dge slong gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /sgrib pa thams cad spangs shing
249a3(mdo sde): sdig med pa/ /yid gnyis zug rngu bcad pa'i dge slong gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /rtog pa rnam bsal nang gi ma lus la/ /rnam par rtog pa med pa'i dge slong gang / /
249a4(mdo sde): de ni pha rol min pa'i pha rol po/ /spong ste sbrul rgas pags rnying rje ba bzhin/ /nags sbyor byed pa 'ga' med mi dge ba'i/ /rtsa ba legs par drungs phyung dge slong gang / /de ni pha rol min pa'i pha rol po/ /spong ste sbrul rgas pags rnying rje
249a5(mdo sde): ba bzhin/ /rims nad bcas pa 'ga' med mi dge ba'i/ /rtsa ba legs par drungs phyung dge slong gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /bag la nyal ba 'ga' med mi dge ba'i/ /rtsa ba legs
249a6(mdo sde): par drungs phyung dge slong gang / /de ni pha rol min pa'i pha rol po/ /spong ste sbrul rgas pags rnying rje ba bzhin/ /khrims ldan gang yin dge slong de/ /stong nyid gang ldan bsam gtan de/ /rtag tu byed gang rnal 'byor de/ /mya ngan 'das
249a7(mdo sde): gang bde ba de/ /dge slong dga' dang mi dgas mi brjod cing / /bas mtha'i gnas mal dag tu sten pa dang / /de ni bag yod gnas shing sred pa yi/ /'dod chags phra rgyas legs par 'byin par byed/ /dge slong gi tshoms te sum cu
249b1(mdo sde): gnyis pa'o/ / //gang zhig brgyan kyang chos spyod dul ba dang / /zhi zhing yang dag sdom la tshangs par spyod/ /'byung po kun la chad pas mi gcod de/ /bram ze dge sbyong de yin dge slong de/ /gcer bur spyod pas ma yin ral pas
249b2(mdo sde): ma yin rdzab kyis min/ /kha zas mi za ba yis ma yin thang la nyal ba 'am/ /rdul dang dri mas ma yin cog pur 'dug la 'bad pa yis/ /mi rnams dag par mi 'gyur som nyi rnams las rgal mi 'gyur/ /dge sbyong bram ze gang yang rung / /de dag nyid
249b3(mdo sde): la chags byed pa/ /zag pa zad pa ma thob par/ /bar ma dor ni rnam par nyams/ /dge sbyong bram ze gang yang rung / /de dag nyid la chags byed pa/ /tshor ba zad pa ma thob par/ /bar ma dor ni rnam par nyams/ /dge sbyong bram ze gang yang rung / /de dag nyid la chags byed
249b4(mdo sde): cing / /byis pa mtha' gcig la lta ba/ /bar ma dor ni rnam par nyams/ /dge sbyong bram ze gang yang rung / /de dag nyid la chags byed pa/ /byis pa'i skye bo blo ngan rnams/ /bar ma dor ni rnam par nyams/ /dge sbyong bram ze gang yang rung / /de dag nyid la chags
249b5(mdo sde): byed pa/ /go 'phang dam pa ma thob par/ /bar ma dor ni rnam par nyams/ /blo ngan khyod kyi ral pa ci/ /khyod kyi g.yang gzhi gyon pa ci/ /khyod nang thibs por 'dug bzhin du/ /phyi rol legs par byi dor byed/ /blo ngan khyod kyi ral pa ci/ /khyod kyi g.yang gzhi gyon pa ci/ /
249b6(mdo sde): khyod nang dri ma ldan bzhin du/ /phyi rol legs par byi dor byed/ /rigs kyis bram zer 'gyur ma yin/ /ral pas ma yin rus kyis min/ /gang zhig bden pa'i chos ldan pa/ /gtsang ma de yin bram ze yin/ /rigs kyis bram zer 'gyur ma yin/ /ral
249b7(mdo sde): pas ma yin rus kyis min/ /gang zhig sdig pa che chung rnams/ /thams cad spong bar byed pa dag /sdig pa rnams ni spangs phyir de/ /bram ze yin zhes nges par brjod/ /mgo bo bregs tsam dge sbyong min/ /oM zhes zer ba bram ze min/ /gang zhig
250a1(mdo sde): dge ba'i chos ldan pa/ /gtsang ma de yin bram ze de/ /mgo bo bregs tsam dge sbyong min/ /oM zhes zer ba bram ze min/ /gang zhig sdig pa che chung rnams/ /thams cad spong bar byed pa dag /sdig pa rnams ni spangs phyir de/ /dge sbyong bram ze de yin no/ /
250a2(mdo sde): skye bo phal cher 'dir 'khru ba/ /chu yis dag par mi 'gyur te/ /gang zhig sdig pa che chung rnams/ /thams cad spong bar byed pa dag /sdig pa rnams ni spangs phyir de/ /dge sbyong bram ze de yin no/ /gang zhig sdig chos rab spangs shing / /rtag tu dran ldan spyod byed pa/ /
250a3(mdo sde): kun sbyor zad pa'i sangs rgyas de/ /'jig rten dag na bram ze yin/ /bram ze gang zhig sdig pa'i chos spangs shing / /bdag nyid tshul 'chos med cing rnyog med gnas/ /rig byed mthar phyin tshangs par spyod pa spyad/ /dus su smra byed de ni tshangs pa smra/ /gang zhig sgyu
250a4(mdo sde): la mi gnas nga rgyal med/ /gang zhig chags med bdag med re ba med/ /'khrug bcom bdag nyid mya ngan 'das phyogs de/ /bram ze dge sbyong de yin dge slong de/ /gang zhig ma yi mngal skyes nas/ /gal te 'dzin pa dang bcas na/ /de ming bu zhes smra bar bstan/ /
250a5(mdo sde): bram ze yin par nga mi smra/ /yongs su 'dzin med len med de/ /bram ze yin par ngas gsungs so/ /gang zhig lus dang ngag dang ni/ /yid kyis nyes byas mi byed cing / /gang zhig gnas gsum legs bsdams te/ /bram ze yin par ngas gsungs so/ /gang gi
250a6(mdo sde): tshig ngag mi rtsub cing / /go byed yid 'ong smra ba dang / /gang gis nyon mongs mi skyed de/ /bram ze yin par ngas gsungs so/ /gang zhig gsod 'ching gshe ba dang / /sdang ba'i mi la bzod byed de/ /bzod pa'i brtul zhugs stobs tshogs can/ /bram ze
250a7(mdo sde): yin par ngas gsungs so/ /khro ba med cing tshul khrims can/ /brtul zhugs ldan zhing sems khral med/ /dul zhing lus mthar gnas pa de/ /bram ze yin par ngas gsungs so/ /gang zhig rab byung khyim pa dang / /de bzhin gnyis kar mi 'dre zhing / /
250b1(mdo sde): 'dod chung khyim nas ma byung de/ /bram ze yin par ngas gsungs so/ /ma 'ongs pa la mngon mi dga'/ /'das pa rnams la gdung med pa/ /'khrig pa'i sbyor bral g.yul rgyal de/ /bram ze yin par ngas gsungs so/ /ma 'ongs pa la mngon mi dga'/ /
250b2(mdo sde): 'das la gdung med rdul bral zhing / /zhi ba mya ngan med pa de/ /bram ze yin par ngas gsungs so/ /gang zhig 'dod chung gzhan mi gso/ /dul zhing snying por rab gnas la/ /zag zad skyon rnams bsal ba de/ /bram ze yin par ngas gsungs so/ /
250b3(mdo sde): gang zhig pha rol tshu rol dang / /pha rol tshu rol gnyis med cing / /chos rnams kun gyi mthar phyin te/ /bram ze yin par ngas gsungs so/ /gang zhig pha rol tshu rol dang / /pha rol tshu rol gnyis med cing / /gang zhig gnas gsum ma chags de/ /
250b4(mdo sde): bram ze yin par ngas gsungs so/ /gang zhig thung dang ring ba dang / /phra sbom dge dang mi dge dang / /'jig rten cung zad mi len de/ /bram ze yin par ngas gsungs so/ /gang zhig 'di nyid rab shes shing / /rang gi sdug bsngal zad pa dang / /'dod
250b5(mdo sde): chags bral zhing mi ldan de/ /bram ze yin par ngas gsungs so/ /gang zhig dge dang sdig pa dang / /gnyi ga yis kyang mi gos pa/ /gos med rdul bral zhi ba de/ /bram ze yin par ngas gsungs so/ /gang zhig dge dang sdig pa'i las/ /chags
250b6(mdo sde): gang yin de rab 'das shing / /chags las rab 'das rnam grol de/ /bram ze yin par ngas gsungs so/ /gang zhig sngon dang phyi ma dang / /dbus kyang yod pa ma yin pa/ /rdul bral 'ching ba las grol de/ /bram ze yin par ngas gsungs so/ /pad
250b7(mdo sde): ma'i 'dab la chu ltar dang / /smyung bu'i rtse la yungs kar ltar/ /gang zhig sdig la mi gnas de/ /bram ze yin par ngas gsungs so/ /pad ma'i 'dab la chu ltar dang / /smyung bu'i rtse la yungs kar ltar/ /gang zhig 'dod la mi gnas de/ /bram ze yin par ngas gsungs so/ /
251a1(mdo sde): pad ma'i 'dab la chu ltar dang / /smyung bu'i rtse la yungs kar ltar/ /srid la dga' ba yongs spangs de/ /bram ze yin par ngas gsungs so/ /zla ba dag cing dri med la/ /skyon bral rab tu dang ba ltar/ /gang zhig sdig pas mi gos de/ /bram ze yin par ngas gsungs so/ /zla ba dag
251a2(mdo sde): cing dri med la/ /skyon bral rab tu dang ba ltar/ /gang zhig 'dod pas mi gos de/ /bram ze yin par ngas gsungs so/ /zla ba dag cing dri med la/ /skyon bral rab tu dang ba ltar/ /srid la dga' ba yongs spangs de/ /bram ze yin par ngas gsungs so/ /'dam rdzab kyis ni mkha' ltar dang / /rdul gyis zla
251a3(mdo sde): ba ji lta bar/ /gang zhig sdig pas mi gos de/ /bram ze yin par ngas gsungs so/ /'dam rdzab kyis ni mkha' ltar dang / /rdul gyis zla ba ji lta bar/ /gang zhig 'dod pas mi gos de/ /bram ze yin par ngas gsungs so/ /'dam rdzab kyis ni mkha' ltar dang / /rdul gyis zla ba ji lta bar/ /
251a4(mdo sde): srid la dga' ba yongs spangs de/ /bram ze yin par ngas gsungs so/ /gang zhig 'dug nas rdul bral ba/ /sems shing zag zad bya ba byas/ /dul zhing lus mthar gnas pa de/ /bram ze yin par ngas gsungs so/ /shes rab zab cing yid gzhungs la/ /lam dang lam min rnams
251a5(mdo sde): la mkhas/ /gang zhig don mchog rjes thob de/ /bram ze yin par ngas gsungs so/ /mi ni gang yang rung ba dag /slongs mo tsam gyis 'tsho ba dang / /bdag med su la'ang gnod mi byed/ /brtan ldan tshangs par spyod pa can/ /kun shes spyad phyir chos ston de/ /bram ze yin
251a6(mdo sde): par ngas gsungs so/ /gang zhig 'dod pa legs spangs shing / /khyim med par ni rab byung ste/ /'dod pa'i zag pa yongs zad de/ /bram ze yin par ngas gsungs so/ /'gro ba dang ni gnas pa yi/ /'byung po chad pas mi gcod cing / /gsod med gsod du mi 'jug de/ /
251a7(mdo sde): bram ze yin par ngas gsungs so/ /gang zhig mi 'thun 'thun byed cing / /chad pas gcod pa dang du len/ /'byung po rnams la brtse phan de/ /bram ze yin par ngas gsungs so/ /smyung bu'i rtse la yungs kar ltar/ /gang zhig 'dod chags zhe sdang dang / /nga rgyal 'chab pa
251b1(mdo sde): 'joms pa de/ /bram ze yin par ngas gsungs so/ /gang zhig sred pa'i rdzong 'di dang / /'khor ba'i klung las rab rgal cing / /brgal nas pha rol 'gro bar sems/ /yid nyid kyis ni mi bkri zhing / /gang zhig len pa las log de/ /bram ze yin par ngas
251b2(mdo sde): gsungs so/ /gang zhig 'jig rten 'di dang ni/ /pha rol na yang sred med cing / /srid pa'i sred pa yongs zad de/ /bram ze yin par ngas gsungs so/ /gang zhig 'jig rten 'di dang ni/ /pha rol la yangs chags med cing / /chags med rnam par bral
251b3(mdo sde): ba de/ /bram ze yin par ngas gsungs so/ /dga' dang mi dga' spangs pa dang / /bsil bar gyur cing zag pa med/ /'jig rten kun zil gnon brtan de/ /bram ze yin par ngas gsungs so/ /mi yi sbyor ba spangs nas su/ /lha yi sbyor ba rab 'das
251b4(mdo sde): shing / /sbyor ba kun dang rnam bral de/ /bram ze yin par ngas gsungs so/ /gang zhig lha dang dri za dang / /mi yi 'gro ba mi shes shing / /zhi ba 'gro ba mi shes de/ /bram ze yin par ngas gsungs so/ /gang gis chos rnams mi shes pa'am/ /ma mthong ba
251b5(mdo sde): ni med gyur la/ /shes bya mtha' yas lta ba de/ /bram ze yin par ngas gsungs so/ /gang gis sngon gyi gnas rtogs shing / /mtho ris ngan song mthong ba dang / /de nas skye ba zad thob pa'i/ /thub pa mngon shes la brtson pa/ /sdug bsngal tha mar rab shes de/ /bram
251b6(mdo sde): ze yin par ngas gsungs so/ /sems kyi rnam grol shes pa dang / /'dod chags kun las grol ba dang / /rig pa gsum dang ldan pa de/ /bram ze yin par ngas gsungs so/ /gang gis sems can 'chi 'pho dang / /skye ba thams cad rtogs gyur pa/ /thogs
251b7(mdo sde): med spyan ldan sangs rgyas de/ /bram ze yin par ngas gsungs so/ /gang zhig kun sbyor kun 'das shing / /yongs su gdung ba med pa dang / /dga' med dran ldan ston pa de/ /bram ze yin par ngas gsungs so/ /thub pa rnam rgyal drang srong che/ /khyu mchog
252a1(mdo sde): rab mchog glang po che/ /bkrir med khrus byas sangs rgyas de/ /bram ze yin par ngas gsungs so/ /gang zhig srid 'das kun zil gnon/ /chu bo las rgal rnam par 'dren/ /rnam grol pha rol phyin pa de/ /bram ze yin par ngas gsungs so/ /sdig
252a2(mdo sde): can rnam par mi sems shing / /mi sgom smra bar mi byed par/ /'dug nas rdul bral sems pa de/ /bram ze yin par ngas gsungs so/ /gang zhig phyag dar khrod 'chang zhing / /ngo tsha shes shing 'dod mi lta/ /shing drung dag tu gnas pa de/ /bram ze yin par ngas gsungs
252a3(mdo sde): so/ /gang zhig sdug bsngal kun spangs phyir/ /zhi ba 'phags lam yan lag brgyad/ /drang po sgom par byed pa de/ /bram ze yin par ngas gsungs so/ /gang la gnas med cing / /'du shes yid gnyis zug rngu med/ /'chi med go 'phang thob pa de/ /bram
252a4(mdo sde): ze yin par ngas gsungs so/ /gang zhig lus med phug na gnas/ /gcig pu rgyu zhing ring du 'gro/ /gdul bar dka' ba'i sems 'dul de/ /bram ze yin par ngas gsungs so/ /gang zhig gzugs med bltar med mtha' yas la/ /shin tu bltar med phra zhing gzhi mngon rtogs/ /rtag dran
252a5(mdo sde): kun sbyor zad rgyu sangs rgyas pa/ /'jig rten 'di na de ni bram ze yin/ /gang gis sog mig 'ching gtubs te/ /chings ma rgyang thag bcad nas su/ /yongs su gdung spangs sangs rgyas de/ /bram ze yin par ngas gsungs so/ /gang gis rnyed 'dod sdig can dang / /sog mig
252a6(mdo sde): chings ma gtubs gyur cing / /sred pa rtsar bcas drungs phyung de/ /bram ze yin par ngas gsungs so/ /brtson pas chu bo'i rgyun bcad cing / /'dod pa thams cad rab bcom dang / /'du byed rnams kyi zad shes pa/ /sdig med gang yin bram ze yin/ /
252a7(mdo sde): pha dang ma ni bsad byas shing / /rgyal po gtsang sbra byed gnyis dang / /yul 'khor 'khor dang bcas bcom pa/ /sdig med gang yin bram ze yin/ /pha dang ma ni bsad byas shing / /rgyal po gtsang sbra can gnyis dang / /mi bzad pa yi stag bsad pa/ /sdig med gang yin
252b1(mdo sde): bram ze yin/ /gang zhig bram ze rdeg pa blun/ /skrod par byed pa de ngan pas/ /bram ze rnams la brdeg mi bya/ /bram ze bskrad par mi bya'o/ /gang zhig chos rnams rnam shes na/ /rgan nam yang na gzhon yang rung / /de la bkur zhing phyag bya ste/ /bram ze gtsang
252b2(mdo sde): mas me bzhin no/ /gang zhig chos rnams rnam shes na/ /rgan nam yang na gzhon yang rung / /de la bkur zhing bsnyen bkur te/ /bram ze gtsang mas me bzhin no/ /gang zhig rdzogs pa'i sangs rgyas kyis/ /bstan pa'i chos rnams rnam shes na/ /de
252b3(mdo sde): la bkur zhing phyag bya ste/ /bram ze gtsang mas me bzhin no/ /gang zhig rdzogs pa'i sangs rgyas kyis/ /bstan pa'i chos rnams rnam shes na/ /de la bkur zhing bsnyen bkur te/ /bram ze gtsang mas me bzhin no/ /gang tshe bram ze chos
252b4(mdo sde): rnams kyi/ /pha rol phyin par gyur pa na/ /de tshe sha za ba ku la/ /gcig po las kyang shin tu 'das/ /gang tshe bram ze chos rnams kyi/ /pha rol phyin par gyur pa na/ /de tshe des mthong tshor ba rnams/ /thams cad nub pa nyid du 'gyur/ /gang tshe
252b5(mdo sde): bram ze chos rnams kyi/ /pha rol phyin par gyur pa na/ /de tshe de yis mthong bas na/ /rkyen rnams thams cad nub par gyur/ /gang tshe bram ze chos rnams kyi/ /pha rol phyin par gyur pa na/ /de tshe de yis mthong bas na/ /kun sbyor thams
252b6(mdo sde): cad nub par gyur/ /gang tshe bram ze chos rnams kyi/ /pha rol phyin par gyur pa na/ /de tshe skye dang rga ba dang / /'chi ba rnams las shin tu 'das/ /nyin mo nyi ma gsal bar byed/ /mtshan mo zla ba snang ba ltar/ /rgyal rigs go chas chas pa
252b7(mdo sde): gsal/ /bram ze sems par byed na gsal/ /nyin mo nyi ma gsal bar byed/ /mtshan mo zla ba snang byed ltar/ /rtag tu sangs rgyas gzi brjid can/ /nyin dang mtshan du gsal bar byed/ /ji ltar mi sdug pa las yid ldog pa/ /de 'dra
253a1(mdo sde): bram ze rnams la cung zad med/ /ji lta ji ltar de yi yid ldog pa/ /de lta de ltar kun rdzob bden par zad/ /gang tshe bram ze brtson pas sems pa na/ /gang gis chos rnams rgyur bcas rab shes pa/ /chos 'di rnams las rab tu 'byung
253a2(mdo sde): 'gyur te/ /de tshe de yi som nyi ma lus spong / /gang tshe bram ze brtson pas sems pa na/ /gang gis sdug bsngal rgyur bcas rab shes pa/ /chos 'di rnams las rab tu 'byung 'gyur te/ /de tshe de yi som nyi ma lus spong / /gang tshe bram ze brtson pas sems pa na/ /gang gis tshor ba zad pa
253a3(mdo sde): 'thob 'gyur ba/ /chos 'di rnams las rab tu 'byung 'gyur te/ /de tshe de yi som nyi ma lus spong / /gang tshe bram ze brtson pas 'bad pa na/ /gang gis rkyen rnams zad pa 'thob 'gyur ba/ /chos 'di rnams las rab tu 'byung 'gyur te/ /de tshe de yi som nyi ma lus spong / /gang tshe bram ze brtson pas
253a4(mdo sde): sems pa na/ /gang gis zag pa zad pa 'thob 'gyur ba/ /chos 'di rnams las rab tu 'byung 'gyur te/ /de tshe de yi som nyi ma lus spong / /gang tshe bram ze brtson pas sems pa na/ /ji ltar mkha' la nyi ma shar ba ltar/ /'jig rten thams cad snang byed 'dug 'gyur ba/ /chos 'di rnams las rab
253a5(mdo sde): tu 'byung bar 'gyur/ /gang tshe bram ze brtson pas sems pa na/ /blo yis kun sbyor rnams las rab grol te/ /bdud sde rnam par bsal nas 'dug 'gyur ba/ /chos 'di rnams las rab tu 'byung bar 'gyur/ /bram ze'i tshoms te sum cu rtsa gsum pa'o// //sdom la//
253a6(mdo sde): de bzhin gshegs dang thos dang bdag /bsgre dang mdza' bshes lnga pa'o/ /mya ngan 'das dang mthong ba dang / /sdig dang phrugs dang bde ba dang / /sems dang dge slong tshoms dag dang / /bram ze yang ni tha ma yin/ /ched du brjod pa'i tshoms
253a7(mdo sde): dgra bcom pa chos skyob kyis bsdus pa rdzogs so/ / //rgya gar gyi mkhan po bid+yA pra b+ha ka ra dang / lo ts+tsha ba ban de rin chen mchog gis bsgyur/ zhu chen gyi lo ts+tsha ba ban de dpal brtsegs kyis zhus nas gtan la phab pa// //
253b1(mdo sde): @#/ /rgya gar skad du/ Ar+ya sat+pu ru Sha sU tra/ /bod skad du/ 'phags pa skyes bu dam pa'i mdo/ 'phags pa 'jam dpal gzhon nur gyur pa la phyag 'tshal lo/ /'di skad bdag gis thos pa dus gcig na/ bcom ldan 'das
253b2(mdo sde): mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/ de nas bcom ldan 'das kyis dge slong rnams la bka' stsal pa/ dge slong dag lnga po 'di dag ni skyes bu dam pa'i sbyin pa dag yin te/ lnga gang zhe na/ dge slong dag
253b3(mdo sde): skyes bu dam pa ni dad pas sbyin pa sbyin par byed pa yin/ gus par byas te rang gi lag pa nas dang / dus su gzhan dag la mi gnod par sbyin pa sbyin par byed pa yin no/ /dge slong dag dad pas sbyin pa byin pa'i 'bras bu rnam par smin pa 'dod par bya ba
253b4(mdo sde): gang zhe na/ dad pas sbyin pa byin pas phyug por 'gyur ba yin/ nor mang ba dang / longs spyod che ba yin/ nor gyi yo byad mang ba yin/ bdag dbang ba'i slong che ba yin/ nor dang / 'bru dang / dbyig dang / gser dang / mdzod dang / bang ba'i tshogs mang ba yin/ bran dang / bran mo dang / las byed
253b5(mdo sde): pa dang / zho shas 'tsho ba mang ba yin/ mdza' bo dang / blon po dang / nye du dang / snag gi gnyen mtshams mang ba yin te/ dge slong dag dad pas sbyin pa byin pa'i 'bras bu rnam par smin pa de lta bu 'dod par bya'o/ /dge slong dag gus par byas te/ sbyin pa byin pa'i
253b6(mdo sde): 'bras bu rnam par smin pa 'dod par bya ba gang zhe na/ gus par byas te sbyin pa byin pas phyug por 'gyur ba yin/ mdza' bo dang / blon po dang / nye du dang / snag gi gnyen mtshams mang ba yin pa'i bar snga ma bzhin no/ /bu dang / chung ma dag dang / bran
253b7(mdo sde): dang / bran mo dang las byed pa dang / zho shas 'tsho ba dang / mdza' bo dang / blon po dang / nye du dang / snag gi gnyen mtshams dag gis kyang gus par byas par 'gyur ba yin te/ dge slong dag gus par byas te sbyin pa byin pa'i 'bras bu rnam par smin pa
254a1(mdo sde): de lta bu 'dod par bya'o/ /dge slong dag rang gi lag pa nas sbyin pa byin pa'i 'bras bu rnam par smin pa 'dod par bya ba gang zhe na/ rang gi lag pa nas sbyin pa byin pas phyug por gyur pa nas/ mdza' bo dang / blon po dang / nye du dang / snag gi gnyen
254a2(mdo sde): mtshams mang ba yin pa'i bar snga ma bzhin no/ /de'i khyim gyi longs spyod rgya chen po dag la yang sems 'jug pa yin/ zas kyi longs spyod rgya chen po dag dang / theg pa'i longs spyod rgya chen po dag dang / gos kyi longs spyod rgya chen po dag dang / mal cha'i longs spyod rgya chen
254a3(mdo sde): po dag dang / gzugs dang / sgra dang / dri dang / ro dang / reg bya rgya chen po dag la yang sems 'jug pa yin te/ /dge slong dag rang gi lag pa nas sbyin pa byin pa'i 'bras bu rnam par smin pa de lta bu 'dod par bya'o/ /dge slong dag dus su sbyin pa byin pa'i 'bras bu rnam
254a4(mdo sde): par smin pa 'dod par bya ba gang zhe na/ dus su sbyin pa byin pas phyug por 'gyur ba yin pa nas/ mdza' bo dang / blon po dang / nye du dang / snag gi gnyen mtshams mang po'i bar snga ma bzhin no/ /de'i nor dag kyang dus su thob pa dang / mang zhing 'thun pa mngon du 'byung
254a5(mdo sde): ba yin te/ dge slong dag dus su sbyin pa byin pa'i 'bras bu rnam par smin pa de lta bu 'dod par bya'o/ /dge slong dag gzhan la mi gnod par sbyin pa byin pa'i 'bras bu rnam par smin pa 'dod par bya ba gang zhe na/ gzhan la mi gnod par sbyin pa byin pas phyug por 'gyur ba yin pa
254a6(mdo sde): nas/ mdza' bo dang / blon po dang / nye du dang / snag gi gnyen mtshams mang ba'i bar snga ma bzhin no/ /de'i longs spyod gang dag brtson 'grus brtsams pas thob pa lags/ mthus bsgrubs pa rngul zhing dri ma chags chags su bsgrubs pa/ chos dang ldan pa chos
254a7(mdo sde): kyis thob pa de dag la yang rgyal po'am/ rkun po'am/ me'am/ chu'am/ mi mdza' ba bgo skal la spyod pa 'am/ gang las kyang bar chad mi 'byung ba yin te/ gzhan la mi gnod par sbyin pa byin pa'i 'bras bu rnam par smin pa 'di la 'dod par bya'o/ /bcom ldan
254b1(mdo sde): 'das kyis de skad ces bka' stsal te/ /bde bar gshegs pas de skad ces gsungs nas 'di ltar ston pas gzhan yang 'di skad ces bka' stsal to/ /dad cing gus par byas te rang gi lag pa nas/ /dus su gnod pa med par mkhas pa sbyin pa byed/ /sbyin pa rgya che ba
254b2(mdo sde): dang chen po 'dir byin nas/ /kun bged byed pa de ni bzang 'gror 'gro ba yin/ /bcom ldan 'das kyis de skad ces bka' stsal nas dge slong de dag yi rangs te/ bcom ldan 'das kyis gsungs pa la mngon par bstod do/ /'phags pa skyes bu dam pa'i mdo rdzogs
254b3(mdo sde): so/ / //rgya gar gyi mkhan po d+harmA ka ra dang / lo ts+tsha ba ban de bzang skyong gis bsgyur/ ban de dpal brtsegs kyis zhu chen bgyis// @#/ /rgya gar skad du/ nan+da pra bra dz+yA sU tra/ bod skad du/ dga'
254b4(mdo sde): bo rab tu byung ba'i mdo/ thams cad mkhyen pa la phyag 'tshal lo/ /'di skad bdag gis thos pa'i dus gcig na/ bcom ldan 'das ser skya'i gnas kyi n+ya gro d+ha'i kun dga'i ra ba na bzhugs so/ /de nas bcom ldan 'das snga dro chos gos dang sham thabs mnabs
254b5(mdo sde): te/ lhung bzed bsnams nas phyi bzhin 'brang ba'i dge sbyong tshe dang ldan pa kun dga' bo dang / ser skya'i gnas su bsod snyoms la gshegs so/ /de nas bcom ldan 'das rigs kyi bu dga' bo'i khyim ga la ba der gshegs pa dang / rigs kyi bu dga' bos bcom
254b6(mdo sde): ldan 'das rgyang ring po nas gshegs pa mthong ngo / /mthong nas kyang rings pa rings par bcom ldan 'das kyi ched du gdan bshams nas 'di skad ces gsol to/ /bcom ldan 'das tshur gshegs/ bcom ldan 'das gshegs pa legs so/ /bcom ldan 'das
254b7(mdo sde): gdan bshams pa la bzhugs su gsol/ bcom ldan 'das bzhugs so/ /de nas rigs kyi bu dga' bos bcom ldan 'das kyi zhabs gnyis la phyag 'tshal te/ bcom ldan 'das kyi spyan sngar 'dug go/ /de nas bcom ldan 'das kyis rigs kyi bu dga'
255a1(mdo sde): bo la 'di skad ces bka' stsal to/ /dga' bo ci'i phyir rab tu mi 'byung / dga' bos gsol pa/ bcom ldan 'das rab tu 'byung ba zhes bya ba'i tshig gi don ci lags/ bcom ldan 'das kyis bka' stsal pa/ sdig pa thams cad yongs su spong ba yin
255a2(mdo sde): no/ /'dod chags dang / zhe sdang dang / gti mug rab tu sel ba yin no/ /'thab pa dang / thab mo dang / mtshang 'dru ba dang / rtsod pa dang / 'gyed pa dang / sgyu dang / g.yo'i mun pas bsdus pa'i dri ma thams cad 'khru ba yin no/ /lo tog thams cad kyi sa gzhi lta
255a3(mdo sde): bur yon tan thams cad kyi gzhi yin no/ /rin po che thams cad kyi 'byung gnas yin no/ /bde ba thams cad kyi yid bzhin gyi nor bu yin no/ /yon tan thams cad kyi go 'phang gi gnas yin no/ /sems can thams cad dbugs 'byin pa yin no/ /'byung po thams
255a4(mdo sde): cad kyi yid brtan pa yin no/ /srog chags thams cad la mi 'jigs pa sbyin pa yin no/ /sems can dbul po thams cad kyi bum pa bzang po yin no/ /skyabs med pa rnams kyi dpung gnyen yin no/ /kun du tshol bas phongs pa dang sdug bsngal gyis nyam thag pa
255a5(mdo sde): rnams kyi bsti sa yin no/ /sangs rgyas thams cad kyi ma 'dres pa yin no/ /sems can thams cad kyis mchod par bya ba yin no/ /mkhas pa rnams kyis bsngags pa yin no/ /thar par 'gro ba rnams kyi lam yin no/ /sems can dag pa rnams kyi bsnyen par
255a6(mdo sde): bya ba yin no/ /snod du gyur pa rnams kyis bsten par bya ba yin no/ /ngan song gi sgo gcod pa yin no/ /mtho ris dang thar pa'i sgo 'byed pa yin no/ /lha'i 'gro ba rnams kun du 'gengs pa yin no/ /sdug bsngal thams cad kun du gcod pa yin no/ /sred
255a7(mdo sde): pa'i 'ching bas bcings pa rnams rnam par grol bar byed pa yin te/ dga' bo de ni rab tu byung ba zhes bya'o/ /yang dag pa'i lta ba'i khyim yin no/ /thar pa'i yang dag par sdom pa yin no/ /mya ngan las 'das pa la bsnyen pa yin no/ /rgyun nye bar gcod pa yin
255b1(mdo sde): no/ /nyon mongs pa rnams sreg pa yin no/ /phra rgyas rnams 'byin pa yin no/ /lta ba ngan pa'i dra ba rnams 'jig par byed pa yin no/ /bdud kyi rgyal mtshan snyol ba yin no/ /bzod pa smra ba sgreng ba yin no/ /'khor ba'i 'khor lo ldog par byed pa yin no/ /chos
255b2(mdo sde): kyi 'khor lo skor bar byed pa yin no/ /nu zho'i rgya mtsho skems pa yin no/ /rus pa'i ri 'jig par byed pa yin no/ /skye ba dang / rga ba dang / na ba dang / 'chi ba'i mtha' yin no/ /phung po'i khur 'jog pa yin no/ /nyon mongs pa'i 'dam du bying ba rnams 'byin pa yin no/ /
255b3(mdo sde): khyim gyi gzeb tu bcings pa rnams rnam par grol bar byed pa yin no/ /gnod pa'i tshor ba rnams zad par byed pa yin no/ /the tshom rnams dang nyon mongs pa'i dri ma brtan por gyur pa rnams gcod pa yin no/ /rga shis 'jigs pa rnams dbugs 'byin pa yin no/ /
255b4(mdo sde): sdug pa dang bral ba zad par byed pa yin no/ /'khor ba'i sdug bsngal gyis gtses pa rnams kyi bde ba dang mi 'jigs pa'i 'gram yin no/ /'dod pa'i khams las rgal bar byed pa yin no/ /gzugs kyi khams las yang dag par rgal bar byed pa yin no/ /
255b5(mdo sde): gzugs med pa'i khams las rnam par rgal bar byed pa yin no/ /don dam par mya ngan las 'das pa mchog thob par byed pa yin te/ /dga' bo de ni rab tu byung ba zhes bya'o/ /'jig rten thams cad kyi mig lta bu yin no/ /gti mug gi mun pa'i sgron
255b6(mdo sde): ma yin no/ /rgyud dag par byed pa yin no/ /nyon mongs pa'i nad thams cad rab tu zhi bar byed pa yin no/ /lam stor ba rnams la lam kun du ston pa yin no/ /chos thams cad kyi de kho na ston pa yin no/ /mdud pa thams cad rnam par grol bar byed pa
255b7(mdo sde): yin no/ /ma rig pa'i mun pa thams cad sel bar byed pa yin no/ /mi shes pa'i rab rib kyi sgrib pa'i mun pa rnams 'dral bar byed pa yin no/ /le lo can rnams brtson 'grus la rtsom par byed pa yin no/ /tshul khrims la ltung ba rnams skyo bar byed pa yin no/ /
256a1(mdo sde): tshul khrims phun sum tshogs pa rnams rab tu dga' bar byed pa yin no/ /brtson 'grus brtsams pa rnams mchog tu dga' ba yin no/ /nang du yang dag 'jog la mngon par dga' ba rnams rab tu dga' ba yin no/ /rnal 'byor spyod pa
256a2(mdo sde): rnams mchog tu chog shes par byed pa yin no/ /nyon mongs pa'i dgra 'joms par byed pa rnams kyi mtshon cha yin no/ /phyir mi 'ong ba rnams mchog tu rgyal bar byed pa yin no/ /gnas med pa rnams kyi gnas so/ /skyob pa med pa rnams kyi skyob pa yin no/ /
256a3(mdo sde): 'jigs pas 'brel pa rnams kyi mi 'jigs par byed pa yin no/ /skyabs med pa rnams kyi skyabs yin no/ /sdug bsngal rnams kyi bde ba'i yo byad yin no/ /'khor ba'i 'ching bas bcings pa rnams 'grol bar byed pa yin te/ dga' bo de ni rab tu byung ba
256a4(mdo sde): zhes bya'o/ /lha dang mi rnams kyis bkur sti byas pa yin no/ /mi'i dbang po rnams kyis mchod pa yin no/ /sangs rgyas thams cad kyis dgongs pa yin no/ /khyim gyi gnas yongs su gtong ba yin no/ /mya ngan las 'das pa'i lam 'dren pa yin no/ /skra'i
256a5(mdo sde): khur 'dreg pa yin no/ /gos ngur smrig ni 'dod chags dang bral ba'i rtags yin no/ /rigs pa la brtson pa brtson 'grus kyi zhing yin no/ /'di ni drang srong rnams kyi rgyal mtshan yin no/ /bdud sdig to can rnams kyi grags pa 'joms pa yin no/ /lha dang
256a6(mdo sde): mi rnams rab tu dga' bar byed pa yin te/ dga' bo rab tu byung ba ni de lta bu yin na ci'i phyir rab tu mi 'byung / dga' bo rab tu byung ba ni 'khor los sgyur ba'i rgyal srid kyi bde ba bas kyang ches khyad par du 'phags par bde ba yin na dga' bo gzhan yang dal ba thob
256a7(mdo sde): pa ni bskal pa bye ba brgyar yang shin tu rnyed par dka' ba yin te/ sangs rgyas 'byung ba ni de bas kyang ches rnyed par dka' ba yin no/ /dga' bo thar par 'dod pa rgyal po'i drang srong rnams dang / gzhan yang 'khor los sgyur ba'i rgyal po rin po che sna bdun dang ldan
256b1(mdo sde): pa rnams kyang btsun mo'i 'khor dang bcas te sa bor nas rab tu byung ngo / /de bzhin du khyim bdag dang / bram ze'i tshogs gzhan rnams kyang khyim rnams bor nas rab tu byung ngo / /de nas bcom ldan 'das la rigs kyi bu dga' bos 'di skad ces gsol to/ /btsun
256b2(mdo sde): pa bdag ni khyim par mchis la sbyin pa dag stsal/ bsod nams dag bgyi zhing / bcom ldan 'das nyan thos kyi dge 'dun dang bcas pa la yang bsnyen bkur bgyi zhing / chos gos dang / bsod snyoms dang / gzims cha dang / snyun gyi gsos sman dang / yo
256b3(mdo sde): byad rnams kyang bsgrub par bgyi'o/ /bcom ldan 'das kyis bka' stsal pa/ de bzhin gshegs pa dgra bcom pa yang dag par rdzogs pa'i sangs rgyas rnams kyis khams gsum pa gang dag yin pa'i 'jig rten gang bar gyur la/ rigs kyi bu'am rigs
256b4(mdo sde): kyi bu mo dad pa can la las lo brgyar 'di lta ste/ chos gos dang / bsod snyoms dang / mal stan dang / nad kyi gsos sman dang / yo byad rnams kyis bsnyen bkur byed na dga' bo de ni rab tu byung bar nges par 'byung ba'i sems kyi bcu drug gi char yang mi phod do/ /
256b5(mdo sde): dga' bo khyod kyis rab tu byung / /dal ba shin tu rnyed dka' ste/ /dga' bo ston pa mngon gyur pa/ /nga la mi mnyes ma byed cig /dga' bo dper na sa chen po 'di chu gcig pur rgya mtshor gyur la/ de na ru sbal zhar ba gcig kyang yod/ de na gnya' shing bu ga gcig pa
256b6(mdo sde): gcig kyang rgyu la ru sbal zhar ba de 'di skad du/ gnya' shing gi bu ga der mgrin pa chud par bya'o snyam du sems skye zhing / gnya' shing bu ga can de yang rlung gis bskyod nas phyogs phyogs su rgyug par byed pa na dga' bo brgya la rkyen zhig gis ru sbal zhar ba de'i mgrin
256b7(mdo sde): pa gnya' shing gi bu ga der 'jug par 'gyur gyi/ dga' bo mi nyid thob pa ni ma yin no/ /dal ba phun sum tshogs pa yang de bzhin no/ /dga' bo khyod kyis mi nyid shin tu rnyed par dka' ba dang / de bzhin du dal ba phun sum tshogs pa yang rnyed na/ dga' bo khyod
257a1(mdo sde): kyis rab tu byung / /dal ba shin tu rnyed dka' rnyed/ /dga' bo ston pa mngon gyur na/ /nga la mi mnyes ma byed cig /dper na 'ga' zhig gis khab kyi mig gnam du bstan te yungs kar gyi 'bru rnams 'thor bar byed na dga' bo brgya la rkyen zhig
257a2(mdo sde): gis der yungs kar gyi 'bru gang yin pa gcig chud par 'gyur gyi/ dga' bo mi nyid rnyed pa ni ma yin no/ /dal ba phun sum tshogs pa yang de bzhin no/ /dga' bo mi nyid shin tu rnyed par dka' ba dang / de bzhin du dal ba phun sum tshogs pa yang rnyed na/ dga'
257a3(mdo sde): bo khyod kyis rab tu byung / /dal ba shin tu rnyed dka' rnyed/ /dga' bo ston pa mngon gyur pa/ /nga la mi mnyes ma byed cig /de ci'i phyir zhe na/ bskal pa bye ba stong dang ni/ /brgya dang khrag khrig dag tu yang / /sangs rgyas sgra ni mi thos na/ /sangs rgyas
257a4(mdo sde): mthong ba ga la zhig / u dum ba ra'i me tog ni/ /shing las shin tu rnyed dka' ltar/ /de bzhin sangs rgyas rnyed dka' ste/ /khyed kyis nga ni rnyed gyur na/ /dga' bo khyod kyis rab tu byung / /dal ba shin tu rnyed dka' ste/ /dga' bo ston pa mngon gyur pa/ /
257a5(mdo sde): nga la mi mnyes ma byed cig /de nas rigs kyi bu dga' bo skra dang kha spu bregs te gos ngur smrig bgos te/ rgyal ba'i bstan pa la yang dag par dad pa kho nas khyim nas khyim med par rab tu byung ngo / /bcom ldan 'das kyis de skad ces bka' stsal pa dang / tshe dang
257a6(mdo sde): ldan pa kun dga' bo dang / rigs kyi bu dga' bo bcom ldan 'das kyis gsungs pa la mngon par bstod do/ /dga' bo rab tu byung ba'i mdo rdzogs so// //rtsangs de ben dra ra k+Shi tas zhus chen bgyis pa// //
257a7(mdo sde): @#/ /rgya gar skad du/ de ba tA sU tra/ bod skad du/ lha'i mdo/ sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med
257b1(mdo sde): zas sbyin gyi kun dga' ra ba na bzhugs te/ de nas mtshan mo mi nyal tsam na lha mdog bzang po zhig bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ phyogs gcig tu 'dug go/ /de nas lha de'i mthus
257b2(mdo sde): rgyal bu rgyal byed kyi tshal thams cad snang ba chen pos khyab par gyur to/ /de nas de'i tshe lha des tshigs su bcad pa 'di dag gsol to/ /mtshon cha rnon po de gang lags/ /ha la ha la'i dug gang lags/ /rab tu 'bar ba'i me gang lags/ /mun pa rab gnag de
257b3(mdo sde): gang lags/ /bcom ldan 'das kyis bka' stsal pa/ tshig rtsub mtshon cha rnon po yin/ /'dod chags ha la ha la'i dug /zhe sdang rab tu 'bar ba'i me/ /mun pa rab gnag ma rig pa'o/ /lhas gsol pa/ mi yis zin pa de gang lags/ /gang
257b4(mdo sde): 'dir bor ba de gang lags/ /mi shigs go cha ci zhig lags/ /'di na mtshon du ci rno lags/ /bcom ldan 'das kyis bka' stsal pa/ bdag gis gang byin zin pa yin/ /khyim du gang bzhag 'dir bor yin/ /mi shigs go cha bzod pa yin/ /'di na mtshon
257b5(mdo sde): du shes rab rno/ /lhas gsol pa/ chom rkun zhes bgyi de gang lags/ /dam pa rnams kyi nor gang lags/ /lha dang bcas pa'i 'jig rten na/ /bslus zhes bgyi ba gang dag lags/ /bcom ldan 'das kyis bka' stsal pa/ rnam rtog chom rkun mkhas pa
257b6(mdo sde): yin/ /tshul khrims dam pa rnams kyi nor/ /gang dag tshul khrims log lhung byas/ /de dag 'jig rten bslus pa yin/ /lhas gsol pa/ bde zhes bgyi ba de gang lags/ /dbang phyug dam pa de gang lags/ /rtag tu rnam par brgyan pa gang / /mtho btsams
257b7(mdo sde): gang lags bka' stsal gsol/ /bcom ldan 'das kyis bka' stsal pa/ 'dod chung bde bar shes par bya/ /chog shes dbang phyug dam pa yin/ /khrims ldan rtag tu rnam par brgyan/ /tshul khrims nyams pa mtho btsams yin/ /lhas gsol pa/ rtsa
258a1(mdo sde): lag mnyes gshin de gang lags/ /bsam pa sdang ba'i dgra gang lags/ /sdug bsngal mi bzad de gang lags/ /mchog tu bde ba de gang lags/ /bcom ldan 'das kyis bka' stsal pa/ rtsa lag mnyes gshin bsod nams yin/ /
258a2(mdo sde): sdig pa bsam pa sdang ba'i dgra/ /dmyal ba'i sdug bsngal mi bzad pa/ /phung po med pa'i bde ba'i mchog /lhas gsol pa/ sdug la mi phan de gang lags/ /phan yang mi sdug gang zhig lags/ /gnod pa bgyid pa'i nad gang lags/ /sman pa'i
258a3(mdo sde): mchog gcig de gang lags/ /bcom ldan 'das kyis bka' stsal pa/ 'dod pa sdug kyang mi phan pa/ /thar pa phan la mi sdug pa/ /'dod chags gnod pa med pa'i nad/ /sman pa'i mchog gcig sangs rgyas yin/ /lhas gsol pa/ gang gis
258a4(mdo sde): 'jig rten 'di bsgribs lags/ /gang gis 'jig rten dbang du bgyis/ /gang gis mdza' bshes 'byed par bgyid/ /gang gis mtho ris mchi mi 'gyur/ bcom ldan 'das kyis bka' stsal pa/ mi shes pas ni 'jig rten bsgribs/ /gti mug gis ni
258a5(mdo sde): dbang du byas/ /zhen pas mdza' bshes 'byed par byed/ /chags pas mtho ris 'gro mi 'gyur/ /lhas gsol pa/ gang gis mdza' bshes 'phel bar 'gyur/ /gang gis dgra rnams zhi bar bgyid/ /gang gis mtho ris 'thob par bgyid/ /gang gis thar
258a6(mdo sde): par 'gro bar 'gyur/ /bcom ldan 'das kyis bka' stsal pa/ gtong bas mdza' bshes 'phel bar 'gyur/ /byams pas dgra rnams zhi bar byed/ /tshul khrims kyis ni mtho ris thob/ /shes pas thar par 'gro bar 'gyur/ /lhas gsol pa/ rgyal
258a7(mdo sde): po dang ni chom rkun gyis/ /shin tu bsgrim pa bgyis gyur na/ /skyes pa'am bud med gang gi'ang rung / /dbrog par mi tshugs ci zhig lags/ /bcom ldan 'das kyis bka' stsal pa/ rgyal po dang ni chom rkun gyis/ /shin tu bsgrim pa byas gyur kyang / /skyes
258b1(mdo sde): pa'am bud med gang gi'ang rung / /dbrog par mi tshugs tshul khrims so/ /lhas gsol pa/ 'jig rten 'di ni gang gis 'ching / /gang gis 'jig rten rnam par grol/ /gang zhig rnam par spangs pas na/ /mya ngan 'das zhes bgyi bar bgyi/ /bcom ldan
258b2(mdo sde): 'das kyis bka' stsal pa/ 'dod pas 'jig rten 'ching bar byed/ /'dod pa med pas rnam par grol/ /sred pa rnam par spangs pas na/ /mya ngan 'das zhes brjod pa yin/ /lhas gsol pa/ rlung dmar gyis kyang mi shigs shing / /zhugs kyis mi 'tshig
258b3(mdo sde): de ci lags/ /dog sa gtam par bgyid pa yi/ /chab kyis mi 'drul ci zhig lags/ /bcom ldan 'das kyis bka' stsal pa/ rlung dmar gyis kyang mi shigs shing / /mes kyang mi 'tshig bsod nams yin/ /sa rnams khebs par byed pa yi/ /chus
258b4(mdo sde): kyang mi 'drul bsod nams so/ /lhas gsol pa/ su zhig shin tu bslus gyur nas/ /'jig rten 'di nas pha rol mchis/ /da dung bdag gi dogs pa 'di/ /khyod kyis bsal bar mdzad pa'i rigs/ /bcom ldan 'das kyis bka' stsal pa/ /gang gis longs
258b5(mdo sde): spyod yod bzhin du/ /bsod nams bsags pa ma byas pa/ /de ni shin tu bslus gyur nas/ /'jig rten 'di nas pha rol song / /lhas gsol pa/ 'jigs pa kun las 'das gyur cing / /rgal ba'i 'jig rten mthu ldan pa'i/ /bram ze mya ngan yongs 'das
258b6(mdo sde): par/ /kye ma bdag gis ring nas mthong / /bcom ldan 'das kyis de skad ces bka' stsal nas lha de yi rangs te/ bcom ldan 'das kyi zhabs la mgo bos phyag 'tshal nas rjes su yi rangs te de nyid du mi snang bar gyur to/ /lha'i mdo rdzogs so// //
258b7(mdo sde): @#/ /rgya gar skad du/ alpa de ba tA sU tra/ bod skad du/ lha'i mdo nyung ngu / sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal bu
259a1(mdo sde): rgyal byed kyi tshal mgon med zas sbyin gyi kun dga' ra ba na bzhugs te/ de nas lha zhig bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs gcig tu 'dug nas
259a2(mdo sde): lha des bcom ldan 'das la zhu ba zhus pa/ tshul khrims gang lags spyod pa gang / /yon tan gang lags las gang gis/ /gnas pa ji ltar shes rab gang / /skye bo gang dag mtho ris mchi/ /lha la thugs brtse nyer bzung nas/ /ston pas de la lung bstan
259a3(mdo sde): pa/ /skye bo mtho ris gang 'gro ba/ /lha khyod nga la rab tu nyon/ /srog gcod pa las phyir ldog cing / /khrims bzung yang dag sdom la dga'/ /gang dag 'byung po mi 'tshe ba/ /skye bo de dag mtho ris 'gro/ /gang dag ma byin len spong zhing / /sbyin pa gtong
259a4(mdo sde): la rtag dga' ste/ /rku ba spong zhing mi rku ba/ /skye bo de dag mtho ris 'gro/ /gzhan gyi chung ma'i thad mi 'gro/ /log par g.yem pa rnam par spong / /bdag gi chung mas chog sems pa/ /skye bo de dag mtho ris 'gro/ /gzhan gyi don la rku byed dang / /bdag gi
259a5(mdo sde): phyir dang 'jigs pa'i phyir/ /gyi tshig rnams mi smra ba/ /skye bo de dag mtho ris 'gro/ /grogs po rtag par 'byed byed pa/ /phra ma'i tshig rnams rab spong zhing / /gang dag 'dun par rab dga' ba/ /skye bo de dag mtho ris 'gro/ /rgyags la rten
259a6(mdo sde): cing zhe gcod pa/ /tshig rtsub dag ni rnam sbyong zhing / /'jam po'i tshig tu gang smra ba/ /skye bo de dag mtho ris 'gro/ /don med gnas dang ldan pa yi/ /kyal pa'i tshig rnams rab spong zhing / /gang yang dus su chos smra ba/ /skye bo de dag mtho ris 'gro/ /grong ngam
259a7(mdo sde): 'on te dgon pa na/ /gzhan gyis bdag gir byas pa la/ /de la chags sems gang med pa/ /skye bo de dag mtho ris 'gro/ /byams pa'i sems kyis mi 'tshe zhing / /gnod par sems pa med pa yis/ /skye bo kun la mi gnod pa/ /skye bo de dag mtho ris
259b1(mdo sde): 'gro/ /las dang las kyi rnam smin dang / /gnyi ga la yang gang dad cing / /yang dag lta ba yang dag 'dzin/ /skye bo de dag mtho ris 'gro/ /dge ba'i chos rnams 'di dag ni/ /dkar po'i chos kyi lam bcu ste/ /gang dag yang dag 'dzin 'gyur ba/ /skye bo
259b2(mdo sde): de dag mtho ris 'gro/ /bram ze mya ngan 'das pa dang / /dgra dang 'jigs pa kun 'das shing / /'jig rten chags med rgal ba ni/ /mang po yod par ma mthong ngo / /bcom ldan 'das kyis de skad ces bka' stsal nas lha de yi rangs te/ bcom ldan 'das
259b3(mdo sde): kyis gsungs pa la mngon par bstod do/ /lha'i mdo nyung ngu rdzogs so// //zhu chen gyi lo ts+tsha ba ban de ye shes sdes bsgyur cing zhus te gtan la phab pa// @#/ /rgya gar skad du/ tsan+d+ra sU tra/ bod skad du/ zla ba'i mdo/
259b4(mdo sde): dkon mchog gsum la phyag 'tshal lo/ /'di skad bdag gis thos pa dus gcig na/ bcom ldan 'das yul tsam pa can na 'gro ba po'i rdzing bu'i 'gram na bzhugs te/ de'i tshe lha ma yin gyi dbang po sgra gcan gyis zla ba'i dkyil 'khor thams cad 'od kyis bkab
259b5(mdo sde): par gyur to/ /de nas zla ba'i dkyil 'khor na gnas pa'i lha gang yin pa de skrag cing dngangs la mi dga' bar gyur nas/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug go/ /phyogs
259b6(mdo sde): gcig tu 'dug nas lha des de'i tshe tshigs su bcad de gsol pa/ kun las rnam par rab grol ba'i/ /sangs rgyas dpa' bo khyod phyag 'tshal/ /gnod pa dag dang phrad gyur pa/ /bdag gi skyabs ni mdzad par gsol/ /'jig rten dgra bcom bde gshegs la/ /
259b7(mdo sde): zla ba skyabs su mchi lags kyis/ /sangs rgyas 'jig rten thugs brtse rnams/ /zla ba thar mdzod sgra gcan las/ /bcom ldan 'das kyis bka' stsal pa/ /sgra gcan zla ba mun sel ba/ /nam mkha' dag la 'od byed cing / /lam mer 'dug la dkar
260a1(mdo sde): ba dang / rnam par dag pa'i 'od ldan pa/ /bar snang dag la ma bzung bar/ /skye dgu'i sgron de myur du thong / /de nas bzhin sgra gcan de/ /lus kyang rngul cing skrag gyur la/ /nad pa bzhin du brtad pa yis/ /zla ba rnam par gtong
260a2(mdo sde): bar byed/ /de nas rnam par snang byed kyi bu chen pos lha ma yin gyi dbang po sgra gcan rings pa bas kyang rings par zla ba'i dkyil 'khor btang ba mthong ngo / /mthong nas kyang de'i tshe tshigs su bcad de smras pa/ ci yi phyir na sgra gcan khyod/ /lus kyang rngul
260a3(mdo sde): cing skrag gyur la/ /nad pa bzhin du brtad pa yis/ /rings par zla ba gtong bar byed/ /sgra gcan gyis smras pa/ sangs rgyas tshigs bcad 'di brjod pas/ /gal te zla ba ma btang na/ /bdag gi mgo bo tshal bdun 'gas/ /gson yang bde bar mi 'gyur
260a4(mdo sde): ro/ /rnam par snang byed kyi bu chen pos smras pa/ kye ma bden pa gzigs pa yi/ /sangs rgyas rnams ni 'byung ba rmad/ /de dag gis ni tshigs su bcad/ /brjod na sgra gcan zla ba gtong / /zla ba'i mdo rdzogs so// //
260a5(mdo sde): @#/ /rgya gar skad du/ kU TA gAr sU tra/ bod skad du/ khang bu brtsegs pa'i mdo/ thams cad mkhyen pa la phyag 'tshal lo/ /'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun
260a6(mdo sde): dga' ra ba na bzhugs so/ /de nas tshe dang ldan pa kun dga' bo bcom ldan 'das gang na ba der song ste phyin nas/ bcom ldan 'das kyi zhabs gnyis la spyi bos phyag 'tshal te phyogs gcig tu 'dug go/ /phyogs gcig tu 'dug nas bcom ldan 'das la tshe
260a7(mdo sde): dang ldan pa kun dga' bos 'di skad ces gsol to/ /bcom ldan 'das phyag dar bgyis pas dge ba'i rtsa ba cir 'gyur lags/ dkyil 'khor bgyis pas cir 'gyur lags/ skyabs su mchi ba dang / bslab pa'i gzhi rnams kyi dge bas ni cir 'gyur
260b1(mdo sde): lags/ de bzhin gshegs pa la phyag 'tshal ba'i thal mo sbyar ba'i sug las kyis ni cir 'gyur lags/ bcom ldan 'das dge ba'i rtsa ba 'khor bar bas par mi 'gyur zhing yongs su gtugs par mi 'gyur la bas ma 'tshal ba'i mya ngan las 'das pa thob par
260b2(mdo sde): 'gyur ba ni gang lags/ de bzhin gshegs pa'i sku gzugs bgyis pas ni cir 'gyur lags/ bcom ldan 'das kyis bka' stsal pa/ kun dga' bo phyag dar byas pa'i phan yon ni lngar 'gyur te/ lnga gang zhe na/ kun dga' bo 'di lta ste/ bdag gi sems
260b3(mdo sde): dang bar 'gyur ba dang / gzhan gyi sems dang bar 'gyur ba dang / lha rnams dga' bar 'gyur ba dang / mdzes pa'i las byas shing bsags pa dang / lus zhig nas bde 'gro mtho ris kyi 'jig rten gyi lha rnams su skye bar 'gyur ro/ /kun dga' bo gang la la zhig
260b4(mdo sde): gis de bzhin gshegs pa'i ched du dkyil 'khor gru bzhi pa byed na de byang gi sgra mi snyan gyi gling gi dbang phyug gi bdag por 'gyur zhing lus zhig nas sum cu rtsa gsum gyi lha rnams su skye bar 'gyur bar nga smra'o/ /kun dga' bo gang la la zhig gis de bzhin gshegs
260b5(mdo sde): pa'i ched du dkyil 'khor zlum po byed na de nub kyi ba lang spyod kyi gling gi dbang phyug gi bdag por 'gyur zhing lus zhig nas 'thab bral gyi lha rnams su skye bar 'gyur bar nga smra'o/ /kun dga' bo gang la la zhig gis sangs rgyas bcom ldan 'das la sems dang bas dkyil
260b6(mdo sde): 'khor zla gam lta bu byed na de shar gyi lus 'phags gling gi dbang phyug gi bdag por 'gyur zhing lus zhig nas dga' ldan gyi lha rnams su skye bar 'gyur bar nga smra'o/ /kun dga' bo gang la la zhig gis sangs rgyas bcom ldan 'das la sems dang bas dkyil 'khor shing rta'i
260b7(mdo sde): dbyibs lta bur byed na 'dzam bu'i gling gi dbang phyug gi bdag por 'gyur zhing lus zhig nas 'phrul dga'i lha rnams su skye bar 'gyur bar nga smra'o/ /kun dga' bo gang la la zhig gis sangs rgyas la skyabs su 'gro ba dang / gang chos dang / dge 'dun la skyabs su
261a1(mdo sde): 'gro zhing bslab pa'i gzhi rnams kyang mnos nas yongs su srung bar byed na kun dga' bo dge ba'i rtsa ba de'i bsod nams ni dpag tu med cing grangs med par nga smra ste/ nyan thos dang / rang sangs rgyas thams cad kyis mya ngan las 'das pa'i mthar
261a2(mdo sde): thug pa'i bar du mtha' gzung bar mi nus par nga smra'o/ /de nas bcom ldan 'das kyis tshe dang ldan pa kun dga' bo'i sems thugs su chud nas ljags pad ma dmar po'i 'dab ma dri ma med cing lo ma 'jam pa dang / mtshal dmar po dang / shing mya ngan 'tshang
261a3(mdo sde): gi lo ma dang / zangs kyi glegs ma srab mo dang 'dra la chu zheng gab pas zhal gyi dkyil 'khor dbu'i skra mtshams la thug pa'i bar thams cad du brkyang nas kun dga' bo la bka' stsal pa/ kun dga' bo khyod kyis du smra ba dang / phra ma dang / tshig rtsub
261a4(mdo sde): po dang / tshig kyal pa smra ba la lce 'di lta bu mthong ngam/ btsun pa ma lags so/ /kun dga' bo de bzhin gshegs pa dgra bcom pa yang dag par rdzogs pa'i sangs rgyas rnams ni bden pa gsung ba yin no/ /kun dga' bo gang la la thal mo sbyar te/ bcom
261a5(mdo sde): ldan 'das de bzhin gshegs pa dgra bcom pa yang dag par rdzogs pa'i sangs rgyas de la phyag 'tshal lo/ /phyag 'tshal lo zhes phyag 'tshal bar byed na sems can de dag ngas yongs su bzung zhing yongs su mya ngan las bzlas pa yin no/ /sems can
261a6(mdo sde): de rnams la ni nga thugs khral chung ba yin no/ /de ci'i phyir zhe na/ kun dga' bo 'di ltar de bzhin gshegs pa'i chos kyi dbyings ni shin tu rab tu gnas pa yin no/ /de shin tu rab tu gnas pa'i phyir thal mo sbyar ba yang chud za bar mi 'gyur na sbyin pa la sogs
261a7(mdo sde): pa byed pa lta smos kyang ci dgos/ kun dga' bo ltos shig /skyes bu zhig la rang gi gzar bu bkrus pa tsam mam/ phor bu bkrus pa tsam pa 'am/ phru ldog bkrus pa tsam gang yin pa de yang yod la/ gal te de 'di snyam du/ /'di na gnas pa'i srog chags
261b1(mdo sde): thams cad 'dis bde bar gyur snyam du sems shing stor khung du 'bor bar byed na kun dga' bo 'on kyang bsod nams skye ba'i sgor 'gyur bar nga smra na mir gyur pa lta smos kyang ci dgos/ kun dga' bo gsum po 'di dag ni bar gyi bskal pa dag yin no/ /gsum
261b2(mdo sde): gang zhe na/ mtshon gyi bar gyi bskal pa dang / nad kyi bar gyi bskal pa dang / mu ge'i bar gyi bskal pa'o/ /kun dga' bo de la gang gis nyi ma gcig cig srog gcod pa spong zhing yang dag par blangs te/ gnas par byed na de mtshon gyi bar gyi bskal par
261b3(mdo sde): mi skye bar 'gyur ro/ /gang zhig gis a ru ra gcig tsam yang dge 'dun la 'bul bar byed na de nad kyi bar gyi bskal par mi skye bar 'gyur ro/ /gang zhig gis zas nal tse gang tsam dge 'dun la phul na de mu ge'i bar gyi bskal par mi skye bar 'gyur ro/ /
261b4(mdo sde): kun dga' bo dge ba'i rtsa ba gsum po 'di dag bskyed pa ni 'khor bar zad par mi 'gyur zhing yongs su gtugs par mi 'gyur la zad mi shes pa'i mya ngan las 'das pa thob par 'gyur bar byed pa yin no/ /gsum po gang dag ce na/ kun dga' bo sangs rgyas la
261b5(mdo sde): dge ba'i rtsa ba bskyed pa ni 'khor bar zad par mi 'gyur zhing yongs su gtugs par mi 'gyur la zad mi shes pa'i mya ngan las 'das pa thob par byed pa yin no/ /chos la dge ba'i rtsa ba bskyed pa dang / dge 'dun la bskyed pa ni 'khor bar zad par mi 'gyur zhing
261b6(mdo sde): yongs su gtugs par mi 'gyur la zad mi shes pa'i mya ngan las 'das pa thob par byed pa yin no/ /de nas bcom ldan 'das kyis de bzhin gshegs pa'i yon tan bstan pa'i phyir kun dga' bo la bka' stsal pa/ kun dga' bo khyod kyis 'dzam bu'i gling
261b7(mdo sde): gi gling mthong ngam/ kye btsun pa mthong lags so/ /kun dga' bo 'dzam bu'i gling gi gling ni zheng du ni dpag tshad bdun stong / chur yang dpag tshad bdun stong ste/ byang gi zhing ni che/ lho'i ni shing rta'i dbyibs so/ /de rigs kyi bu'am rigs kyi bu mo
262a1(mdo sde): dad pa can la las rin po che sna bdun gyis bkang ste rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / phyogs bzhi'i dge slong gi
262a2(mdo sde): dge 'dun la 'bul bar byed pa dang / gang zhig de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'jim pa las skyu ru ra tsam byed du 'jug /srog shing khab tsam 'dzugs su 'jug /
262a3(mdo sde): gdugs ni rgya shug gi lo ma tsam 'gebs su 'jug cing sku gzugs nas 'bru tsam byed du 'jug la/ /sku gdung yungs kar gyi 'bru tsam 'jug par byed na kun dga' bo 'di nyid de bas bsod nams shin tu mang bar nga smra'o/ /kun dga' bo 'dzam bu'i gling gi gling
262a4(mdo sde): lta zhog gi/ kun dga' bo shar gyi lus 'phags zhes bya ba'i gling zheng du yang dpag tshad brgyad stong / chur yang dpag tshad brgyad stong kun nas zla ba gam pa lta bu zhig yod de/ /de rigs kyi bu'am/ de rigs kyi bu mo dad pa can la las rin po che sna bdun
262a5(mdo sde): gyis bkang ste/ rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / phyogs bzhi'i dge slong gi dge 'dun la 'bul bar byed pa dang / gang zhig de
262a6(mdo sde): bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'jim pa las skyu ru ra tsam byed du 'jug / srog shing khab tsam 'dzugs su 'jug /gdugs ni rgya shug gi lo ma tsam 'gebs su 'jug cing
262a7(mdo sde): sku gzugs nas 'bru tsam byed du 'jug / sku gdung yungs kar gyi 'bru tsam 'jug par byed na kun dga' bo 'di nyid de bas bsod nams shin tu mang bar nga smra'o/ /kun dga' bo 'dzam bu'i gling gi gling lta yang zhog /shar gyi lus 'phags kyi gling lta yang
262b1(mdo sde): zhog gi/ kun dga' bo nub kyi ba lang spyod ces bya ba'i gling zheng du dpag tshad dgu stong / chur yang dpag tshad dgu stong pa kun nas zla ba nya ba lta bu zhig yod de/ de rigs kyi bu'am rigs kyi bu mo dad pa can la las rin po che sna bdun gyis bkang ste/ rgyun du
262b2(mdo sde): zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams sam/ phyogs bzhi'i dge slong gi dge 'dun la 'bul bar byed pa dang / gang de bzhin gshegs pa dgra bcom
262b3(mdo sde): pa yang dag par rdzogs pa'i sangs rgyas yongs su mya ngan las 'das pa'i mchod rten 'jim pa las skyu ru ra tsam du byed du 'jug / srog shing khab tsam 'dzugs su 'jug /gdugs ni rgya shug gi lo ma tsam 'gebs su 'jug cing sku gzugs nas 'bru tsam byed du 'jug
262b4(mdo sde): la/ sku gdung yungs kar gyi 'bru tsam 'dzug par byed na kun dga' bo 'di nyid de bas bsod nams shin tu mang bar nga smra'o/ /kun dga' bo 'dzam bu'i gling gi gling lta yang zhog /shar gyi lus 'phags po'i gling lta yang zhog /nub kyi ba lang spyod kyi gling
262b5(mdo sde): lta yang zhog gi/ kun dga' bo byang gi sgra mi snyan zhes bya ba'i gling zheng du dpag tshad khri/ chur yang dpag tshad khri pa kun nas gru bzhi pa zhig yod de/ de rigs kyi bu 'am rigs kyi bu mo dad pa can la las rin po che sna bdun gyis bkang ste/ rgyun du zhugs pa
262b6(mdo sde): rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams sam/ phyogs bzhi'i dge slong gi dge 'dun la 'bul bar byed pa dang / gang de bzhin gshegs pa dgra bcom pa yang dag
262b7(mdo sde): par rdzogs pa'i sangs rgyas yongs su mya ngan las 'das pa'i mchod rten 'jim pa las skyu ru ra tsam byed du 'jug / srog shing khab tsam 'dzugs su 'jug /gdugs ni rgya shug gi lo ma tsam 'gebs su 'jug cing sku gzugs nas 'bru tsam byed du 'jug la/
263a1(mdo sde): sku gdung yungs kar gyi 'bru tsam 'jug par byed na/ kun dga' bo 'di nyid de bas bsod nams shin tu mang bar nga smra'o/ /kun dga' bo 'dzam bu'i gling gi gling lta yang zhog /shar gyi lus 'phags kyi gling lta yang zhog /nub kyi
263a2(mdo sde): ba lang spyod kyi gling yang lta zhog / byang gi sgra mi snyan gyi gling lta yang zhog gi/ kun dga' bo lha rnams kyi dbang po brgya byin gyi khang rnam par rgyal ba zhes bya ba yod de/ de rigs kyi bu'am rigs kyi bu mo dad pa can la las rin po che sna bdun gyis bkang ste/
263a3(mdo sde): rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams dang / phyogs bzhi'i dge slong gi dge 'dun la 'bul bar byed pa dang / gang de bzhin gshegs pa
263a4(mdo sde): dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'jim pa las skyu ru ra tsam byed du 'jug / srog shing khab tsam 'dzugs su 'jug /gdugs ni rgya shug gi lo ma tsam 'gebs su 'jug cing sku gzugs nas
263a5(mdo sde): 'bru tsam byed du 'jug la/ sku gdung yungs kar gyi 'bru tsam 'jug par byed na kun dga' bo 'di nyid de bas bsod nams shin tu rab tu mang bar nga smra'o/ /kun dga' bo 'dzam bu'i gling gi gling lta yang zhog /shar gyi lus 'phags kyi gling lta yang zhog /nub
263a6(mdo sde): kyi ba lang spyod kyi gling lta yang zhog / byang gi sgra mi snyan gyi gling lta yang zhog /lha rnams kyi dbang po brgya byin gyi khang rnam par rgyal ba lta yang zhog gi/ kun dga' bo stong gsum gyi stong chen po'i 'jig rten gyi khams yod de/ de rigs kyi bu'am rigs kyi
263a7(mdo sde): bu mo gang la las rin po che sna bdun gyis bkang ste/ rgyun du zhugs pa rnams dang / lan cig phyir 'ong ba rnams dang / phyir mi 'ong ba rnams dang / dgra bcom pa rnams dang / rang sangs rgyas rnams sam/ phyogs bzhi'i dge slong gi dge 'dun la 'bul
263b1(mdo sde): bar byed pa dang / gang zhig de bzhin gshegs pa dgra bcom pa yang dag par rdzogs pa'i sangs rgyas yongs su mya ngan las 'das pa'i mchod rten 'jim pa las skyu ru ra tsam byed du 'jug /srog shing ni khab tsam 'dzugs su 'jug /gdugs ni rgya shug gi lo ma tsam
263b2(mdo sde): 'gebs su 'jug cing sku gzugs nas 'bru tsam byed du 'jug la/ sku gdung yungs kar gyi 'bru tsam 'jug par byed na/ kun dga' bo 'di nyid de bas bsod nams shin tu rab tu mang bar nga smra'o/ /de ci'i phyir zhe na/ kun dga' bo 'di ltar de bzhin gshegs pa
263b3(mdo sde): dgra bcom pa yang dag par rdzogs pa'i sangs rgyas ni sbyin pa dpag tu med pa/ tshul khrims dpag tu med pa/ bzod pa dpag tu med pa/ brtson 'grus dpag tu med pa/ bsam gtan dpag tu med pa/ shes rab dpag tu med pa/ byams pa nas btang
263b4(mdo sde): snyoms kyi bar du dpag tu med de/ kun dga' bo de bzhin gshegs pa dgra bcom pa yang dag par rdzogs pa'i sangs rgyas ni yon tan dpag tu med pa dang ldan pa'i phyir ro/ /bcom ldan 'das kyis de skad ces bka' stsal nas/ tshe dang ldan pa kun dga' bo dang /
263b5(mdo sde): dge slong de dag bcom ldan 'das kyis gsungs pa la rjes su yi rangs nas mngon par bstod do/ /khang bu brtsegs pa'i mdo rdzogs so// //zhu chen gyi lo ts+tsha ba ra da na ra k+Shi tas bsgyur cing zhus te gtan la phab pa// //
263b6(mdo sde): @#/ /'phags pa gnas 'jog gi mdo zhes bya ba/ sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das ser skya'i gnas na shing n+ya gro d+ha'i kun dga' ra ba na bzhugs so/ /de nas drang
263b7(mdo sde): srong chen po ser skya nyin re zhing rkang pas 'gro la 'chag cing rjes su 'chag pa bcom ldan 'das ga la ba der ched du song ste/ bcom ldan 'das dang / yang dag par dga' ba dang / yang dag par bsnyen pa'i gtam rnam pa sna tshogs dag byas nas phyogs gcig tu 'dug
264a1(mdo sde): go/ /bram ze gnas 'jog phyogs gcig tu 'dug par bcom ldan 'das kyis mkhyen nas de la 'di skad ces bka' stsal to/ /gnas 'jog khyod ci'i phyir 'di ltar skem zhing mdog mi sdug /ag tsom dang / skra dang / sen mo dang / spu ring zhing
264a2(mdo sde): lus rtsub la gcom chung ngur smra/ gnas 'jog gis gsol pa/ gau ta ma bdag ni dgung zlar smyung ba bgyid pas 'di ltar skem zhing mdog ngan/ ag tsom dang / skra dang / sen mo dang / spu ring zhing lus rtsub la gcom chung ngur smra ba lags so/ /de nas bcom
264a3(mdo sde): ldan 'das kyis mkhyen bzhin du drang srong gnas 'jog la smras pa/ gnas 'jog khyod 'phags pa'i yan lag brgyad dang ldan pa'i bsnyen gnas la gnas shing cho 'phrul gyi phyogs la yang nan tan gyis sgrub bam/ gnas 'jog gis gsol pa/ kye gau ta ma gang
264a4(mdo sde): 'phags pa'i yan lag brgyad dang ldan pa'i bsnyen gnas la gnas pa dang / cho 'phrul gyi phyogs la nan tan gyis sgrub pa de cir 'gyur/ bcom ldan 'das kyis bka' stsal pa/ bram ze de ni lha dang mi rnams kyi 'dod pa la spyod par 'gyur ro/ /gnas 'jog gis
264a5(mdo sde): gsol pa/ gau ta ma 'phags pa'i yan lag brgyad dang ldan pa'i bsnyen gnas zhes bgyi ba de gang lags/ gau ta ma ji ltar na 'phags pa'i yan lag brgyad dang ldan pa la bsnyen pas lha dang mi rnams kyi 'dod pa la nye bar spyod par 'gyur/ gnas 'jog rigs kyi
264a6(mdo sde): bu'am/ rigs kyi bu mo dad pa dang ldan pa 'phags pa'i yan lag brgyad dang ldan pa'i bsnyen gnas la gnas par 'dod pas nang par langs nas dge slong ngam/ bram ze'am/ gzhan gang yang rung ba shes pa zhig gi drung du song ste/ bla gos phrag pa gcig tu byas la pus
264a7(mdo sde): mo g.yas pa'i lha nga sa la btsugs te/ thal mo sbyar nas tshig 'di skad ces brjod par bya ste/ bdag ming che ge mo zhes bgyi ba 'di dus 'di nas bzung ste/ gang do nub kyi mtshan mo 'di dang / sang nyi ma shar gyi bar du srog gcod pa spang zhing srog gcod pa las slar log
264b1(mdo sde): ste/ dbyug pa spangs shing mtshon cha spangs te ngo tsha dang ldan zhing snying rje dang ldan par bgyis la/ sems can dang / srog chags 'byung po thams cad las chung ngu na srog chags phra mo grog sbur yan chad kyi srog gcod pa spangs te/ srog gcod pa las slar ldog par bgyi'o/ /
264b2(mdo sde): ji ltar 'phags pa dgra bcom pa de dag ji srid 'tsho'i bar du srog gcod pa spangs te/ srog gcod pa las slar log nas dbyug pa spangs shing mtshon cha spangs te/ sems can dang / srog chags 'byung po thams cad las chung ngu na srog chags phra mo grog sbur yan
264b3(mdo sde): chad kyi srog gcod pa yang spangs te/ srog gcod pa las slar log pa de bzhin du bdag che ge mo yang dus 'di nas bzung ste/ do nub kyi mtshan mo 'di dang / sang nyi ma shar gyi bar du srog gcod pa spang zhing srog gcod pa las slar ldog ste/ dbyug pa spangs shing mtshon
264b4(mdo sde): cha spangs te/ ngo tsha dang ldan zhing snying rje dang ldan par bgyis la sems can dang / srog chags 'byung po thams cad las chung ngu na srog chags phra mo grog sbur yan chad kyi srog gcod pa yang spangs te/ srog gcod pa las slar ldog par bgyi'o/ /yan lag dang
264b5(mdo sde): po 'dis bdag 'phags pa dgra bcom pa de dag gi bslab pa la rjes su slob bo/ /rjes su sgrub bo/ /rjes su bgyid do/ /ji ltar srog gcod pa las slar log pa de bzhin du ma byin par len pa dang / mi tshangs par spyod pa dang / du smra ba dang / 'bru'i chang dang /
264b6(mdo sde): bcos pa'i chang myos par 'gyur ba bag med pa'i gnas dang / glu gar dang / rol mo'i sgra dang / phreng ba dang / spos nyug pa dang / rgyan dang / kha dog 'chang ba dang / khri stan mthon po dang / khri stan chen po dang / dus ma yin pa'i kha zas spangs te/ dus ma yin pa'i
264b7(mdo sde): kha zas las slar ldog par bgyi'o/ /ji ltar 'phags pa dgra bcom pa de dag ji srid 'tsho'i bar du dus ma yin pa'i kha zas spangs te/ dus ma yin pa'i kha zas las slar log pa de bzhin du bdag che ge mo yang dus 'di nas bzung ste/ gang do nub kyi mtshan mo 'di dang /
265a1(mdo sde): sang nyi ma shar gyi bar du dus ma yin pa'i kha zas spangs te/ dus ma yin pa'i kha zas las slar ldog par bgyi'o/ /yan lag brgyad pa 'dis bdag 'phags pa dgra bcom pa de dag gi bslab pa la rjes su slob bo/ /rjes su sgrub bo/ /rjes
265a2(mdo sde): su bgyid do/ /de ltar lan gnyis/ de ltar lan gsum du'o/ /gnas 'jog 'di ni 'phags pa'i yan lag brgyad dang ldan pa'i bsnyen gnas yin te/ de ltar 'phags pa'i yan lag brgyad dang ldan pa'i bsnyen gnas la gnas pa ni lha dang mi'i 'dod pa la nye bar spyod
265a3(mdo sde): par 'gyur te/ gnas 'jog khyod 'phags pa'i yan lag brgyad dang ldan pa'i bsnyen gnas la gnas par gyis shig /cho 'phrul gyi phyogs la yang nan tan gyis sgrubs shig /lha dang mi rnams kyi 'dod pa yang spyad par gyis shig /gnas 'jog ji ltar
265a4(mdo sde): 'phags pa'i yan lag brgyad dang ldan pa la gnas pa'i rigs kyi bu'am/ rigs kyi bu mo dad pa dang ldan pa de'i bsod nams 'di tsam mo zhes bsod nams sam/ bsod nams kyi 'bras bu'am/ bsod nams kyi 'bras bu rnam par smin pa'i tshad gzung
265a5(mdo sde): bar mi nus te/ 'on kyang bsod nams kyi phung po mang ngo zhes bya ba'i grangs su 'gro'o/ /gnas 'jog dper na chu bo chen po lnga po gcig tu gzhol bar 'bab pa ni 'di lta ste/ gang ga dang / ya mu na dang / mtsho ldan dang / khyim ldan dang / sa ste chu de dag la 'di
265a6(mdo sde): tsam mo zhes chu'am/ chu bum pa brgya'am/ chu bum pa stong ngam/ chu bum pa brgya stong zhes tshad gzung bar mi nus te 'on kyang chu mang zhing chu klung che'o zhes bya ba'i grangs su 'gro'o/ /gnas 'jog de bzhin du 'phags pa'i yan lag brgyad dang ldan pa'i bsnyen gnas la
265a7(mdo sde): gnas pa'i rigs kyi bu'am/ rigs kyi bu mo de'i bsod nams 'di tsam mo zhes bsod nams sam/ bsod nams kyi 'bras bu'am/ bsod nams kyi 'bras bu rnam par smin pa'i tshad gzung bar mi nus te/ 'on kyang bsod nams mang ngo zhes bya ba'i grangs su
265b1(mdo sde): 'gro'o/ /gnas 'jog de ji snyam du sems/ gang zhig rgya mtsho chen po'i chu ni 'di tsam ste/ chu'am/ chu bum pa brgya'am/ chu bum pa stong ngam/ chu bum pa brgya stong yod ces tshad gzung bar nus pa yod dam/ gnas 'jog gis gsol pa/ gau ta ma
265b2(mdo sde): gang la la rgya mtsho chen po'i chu ni 'di tsam ste/ chu'am/ chu bum pa brgya'am/ chu bum pa stong ngam/ chu bum pa brgya stong zhes tshad gzung ba de ni gnas ma mchis te skabs ma lags so/ /gau ta ma de ci'i slad du zhe na/ chu klung de ni tshad gzung du ma mchis pa'i
265b3(mdo sde): slad du'o/ /bcom ldan 'das kyis bka' stsal pa/ gnas 'jog de bstan pas go bar bya ste/ gang zhig gang gi tshe thabs la mkhas pa gang gis rgya mtsho chen po'i chu 'di tsam ste/ chu'am/ chu bum pa brgya'am/ chu bum pa stong ngam/ chu bum pa brgya stong zhes
265b4(mdo sde): tshad gzung bar nus pa yod srid kyi/ gang 'phags pa'i yan lag brgyad dang ldan pa'i bsnyen gnas la lan cig gnas pa'i bsod nams 'di tsam zhes bsod nams sam/ bsod nams kyi 'bras bu'am/ bsod nams kyi 'bras bu'i rnam par smin pa'i
265b5(mdo sde): tshad gzung bar mi nus te/ 'on kyang bsod nams mang zhing bsod nams kyi phung po che'o zhes bya ba'i grangs su 'gro'o/ /gnas 'jog 'phags pa'i yan lag brgyad dang ldan pa la gnas pa ni de ltar 'bras bu che ba yin/ de ltar phan yon che ba yin/ de
265b6(mdo sde): ltar mthu che ba yin/ de ltar rgya che ba yin no/ /gnas 'jog 'phags pa'i yan lag brgyad dang ldan pa'i bsnyen gnas la nye bar gnas par gyis shig /cho 'phrul gyi phyogs la yang nan tan gyis sgrubs shig /lha dang mi rnams kyi 'dod pa la yang spyad
265b7(mdo sde): par gyis shig / de nas bcom ldan 'das la bram ze gnas 'jog gis 'di skad ces gsol to/ /kye gau ta ma 'di la skyes bu gnyis shig las de gcig gis ji srid 'tsho'i bar du sbyin pa stsal ba dang / gnyis pas kyang ji srid 'tsho'i bar du 'phags pa'i yan
266a1(mdo sde): lag brgyad dang ldan pa'i bsnyen gnas la gnas pa de gnyis las bcom ldan 'das khyad par gang che lags/ bcom ldan 'das kyis bka' stsal pa/ gnas 'jog 'di la 'phags pa'i yan lag brgyad la gnas pa dang sbyin pa gnyis mnyam
266a2(mdo sde): pa ma yin te/ gnas 'jog dper na gang 'dzam bu'i gling 'dir dgra bcom pa/ zag pa zad pa/ bya ba byas pa/ byed pa byas pa/ khur bor ba/ bdag gi don rjes su thob pa/ srid par sbyor ba yongs su zad pa/ yang dag pa'i shes pas sems shin
266a3(mdo sde): tu rnam par grol ba rnams kyis gang bar gyur pa de dag la gang rigs kyi bu'am/ rigs kyi bu mo gcig gis ji srid 'tsho'i bar du 'di lta ste/ yul chen po bcu drug la ang ga dang / ma ga d+hA dang / ko sa la dang / kA shi dang / br-i dzi dang / mal+la dang /
266a4(mdo sde): pun dra dang / sreg pa dang / kA mA dang / a ban ti dang / ku ru dang / lnga len dang / bad sa dang / dpal sde dang / ya ba na dang / kam po rnams su 'di lta ste/ rin po che rdo rje dang / mar gad dang / pad ma rA ga dang / an da rnyil dang / mthon ka
266a5(mdo sde): chen po dang / nor bu dang / mu tig dang / bai dU r+ya dang / shang ka shi la dang / byi ru dang / dngul dang / sa le sbram dang / rdo'i snying po dang / spug dang / mu tig dmar po dang / dung g.yas su 'khyil pa rnams brtson 'grus kyi stobs kyis bskyed rdul cing dri ma
266a6(mdo sde): chags chags su lag mthus bsgrubs/ chos dang ldan zhing chos kyis thob pa de dag dang / yo byad dang / chos gos dang / zas dang / mal cha dang / nad kyi rkyen gyi gsos sman rnams kyis bsnyen bkur byas pa bas gang zag gnyis pas 'phags pa'i yan lag
266a7(mdo sde): brgyad dang ldan pa'i bsnyen gnas la lan cig gnas pa la snga ma sbyin pa las byung ba'i bsod nams kyi phung po des ni 'phags pa'i yan lag brgyad dang ldan pa la gnas pa las byung ba'i bsod nams kyi phung po'i brgya'i char yang nye bar mi 'gro/ /stong gi cha dang /
266b1(mdo sde): brgya stong gi cha dang / grangs dang / cha dang / bgrang ba dang / dpe dang / rgyur yang nye bar mi 'gro ste/ gnas 'jog 'phags pa'i yan lag brgyad dang ldan pa la gnas pa ni de ltar 'bras bu che ba yin/ de ltar phan yon che ba yin/ de ltar mthu che ba yin/ de
266b2(mdo sde): ltar rgya che ba yin no/ /gnas 'jog khyod 'phags pa'i yan lag brgyad dang ldan pa'i bsnyen gnas la nye bar gnas par gyis shig /cho 'phrul gyi phyogs la yang nan tan gyis sgrubs shig /lha dang mi rnams kyi 'dod pa la yang spyad par gyis shig /gnas
266b3(mdo sde): 'jog 'on kyang lha'i bde ba la brten na mi'i rgyal srid dman te/ gang mi rnams kyi lo lnga bcu la rgyal chen bzhi'i ris kyi lha rnams kyi nyin zhag gcig ste/ nyin zhag gi tshad de'i zhag lnga la zla ba phyed/ zhag sum cu la zla ba gcig /zla ba bcu gnyis la lo gcig
266b4(mdo sde): ste/ tshul des rtsis pa'i lha'i lo lnga brgya gang yin pa de ni rgyal chen bzhi'i ris kyi lha rnams kyi tshe'i tshad yin no/ /mi'i tshul gyis rtsis na lo brgya phrag dgu stong yod de/ gnas 'jog rigs kyi bu 'am/ rigs kyi bu mo gang dad pa dang ldan pa/ 'phags pa'i yan
266b5(mdo sde): lag brgyad dang ldan pa'i bsnyen gnas la lan cig gnas pa ni lus dang bral na rgyal chen bzhi'i ris kyi lha rnams dang skal ba mnyam par skye ba de ni gnas yin te/ gnas 'jog ngas 'di las dgongs nas lha'i bde ba la brten na mi'i rgyal srid dman no zhes bka'
266b6(mdo sde): stsal to/ /mi rnams kyi lo brgya la sum cu rtsa gsum pa rnams kyi nyin zhag gcig ste/ nyin zhag gi tshad de'i zhag bco lnga la zla ba phyed/ zhag sum cu la zla ba gcig /zla ba bcu gnyis la lo gcig ste/ tshul des rtsis pa'i lha'i lo stong gang yin pa de ni
266b7(mdo sde): sum cu rtsa gsum pa'i lha rnams kyi tshe'i tshad yin no/ /mi'i tshul gyis rtsis na lo bye ba phrag gsum dang / lo brgya phrag stong drug cu yod de/ /rigs kyi bu'am/ rigs kyi bu mo dad pa dang ldan pa 'phags pa'i yan lag brgyad dang ldan pa'i bsnyen gnas la lan
267a1(mdo sde): cig gnas pa ni lus dang bral na sum cu rtsa gsum gyi lha rnams dang skal ba mnyam par skye ba de ni gnas yin te/ gnas 'jog ngas 'di la dgongs nas/ lha'i bde ba la brten na mi'i rgyal srid dman no zhes bka' stsal to/ /gnas
267a2(mdo sde): 'jog gang mi rnams kyi lo nyis brgya la 'thab bral gyi lha rnams kyi nyin zhag gcig ste/ nyin zhag gi tshad de'i zhag bco lnga la zla ba phyed/ zhag sum cu la zla ba gcig /zla ba bcu gnyis la lo gcig ste/ tshul des rtsis pa'i lo nyis stong gang yin pa de ni 'thab
267a3(mdo sde): bral gyi lha rnams kyi tshe'i tshad yin no/ /mi'i tshul gyis rtsis na lo bye ba phrag bcu bzhi dang / lo stong phrag bcu bzhi yod de/ rigs kyi bu'am/ rigs kyi bu mo gang dad pa dang ldan pa 'phags pa'i yan lag brgyad dang ldan pa'i bsnyen gnas la lan cig
267a4(mdo sde): gnas pa ni lus dang bral na 'thab bral gyi lha rnams dang skal ba mnyam par skye ba de ni gnas yin te/ gnas 'jog ngas 'di las dgongs nas lha'i bde ba la brten na mi'i rgyal srid dman no zhes bka' stsal to/ /gnas 'jog gang mi rnams kyi lo bzhi brgya la dga'
267a5(mdo sde): ldan gyi lha rnams kyi nyin zhag gcig ste/ nyin zhag gcig gi tshad de'i zhag bco lnga la zla ba phyed/ zhag sum cu la zla ba gcig /zla ba bcu gnyis la lo gcig ste/ ji ltar lor rtsis pa'i tshul gyis lha'i lo bzhi stong gang yin pa de ni dga' ldan gyi lha rnams kyi tshe'i
267a6(mdo sde): tshad yin no/ /mi'i tshul gyis rtsis na lo bye ba phrag lnga bcu rtsa bdun dang / lo brgya phrag stong drug cu yod de/ gnas 'jog rigs kyi bu'am/ rigs kyi bu mo gang dad pa dang ldan pa 'phags pa'i yan lag brgyad dang ldan pa'i bsnyen gnas la lan cig gnas pa
267a7(mdo sde): ni lus dang bral na dga' ldan gyi lha rnams dang skal ba mnyam du skye ba de ni gnas yin te/ gnas 'jog ngas 'di las dgongs nas lha'i bde ba la brten na mi'i rgyal srid dman no zhes bka' stsal to/ /gnas 'jog gang mi rnams kyi lo brgyad brgya la 'phrul dga'i
267b1(mdo sde): lha rnams kyi nyin zhag gcig ste/ nyin zhag gi tshad de'i zhag bco lnga la zla ba phyed/ zhag sum cu la zla ba gcig /zla ba bcu gnyis la lo gcig ste/ lor rtsis pa'i tshul des lha'i lo brgyad stong gang yin pa de ni 'phrul dga'i lha rnams kyi tshe'i tshad yin no/ /mi'i
267b2(mdo sde): tshul gyis rtsis na lo bye ba phrag nyis stong sum brgya dang / lo brgya phrag stong bzhi bcu yod de/ /rigs kyi bu'am/ rigs kyi bu mo gang dad pa dang ldan pa 'phags pa'i yan lag brgyad dang ldan pa'i bsnyen gnas la lan cig gnas pa ni lus dang bral na 'phrul dga'i
267b3(mdo sde): lha rnams dang skal ba mnyam par skye ba de ni gnas yin te/ gnas 'jog ngas 'di las dgongs nas lha'i bde ba la brten na mi'i rgyal srid dman no zhes bka' stsal to/ /gnas 'jog gang mi rnams kyi lo stong phrag drug cu la gzhan 'phrul dbang byed kyi lha rnams
267b4(mdo sde): kyi nyin zhag gcig ste/ nyin zhag gi tshad ni de'i zhag bco lnga la zla ba phyed/ zhag sum cu la zla ba gcig /zla ba bcu gnyis la lo gcig ste/ lor rtsis pa'i tshul des lo khri drug stong yod pa gang yin pa de ni gzhan 'phrul dbang byed kyi lha rnams kyi tshe'i tshad
267b5(mdo sde): yin no/ /mi'i tshul gyis rtsis na lo bye ba phrag dgu brgya nyi shu rtsa gcig dang / lo brgya phrag stong drug cu yod de/ rigs kyi bu'am/ rigs kyi bu mo gang dad pa dang ldan pa 'phags pa'i yan lag brgyad dang ldan pa'i bsnyen gnas la lan cig gnas pa
267b6(mdo sde): ni lus dang bral na gzhan 'phrul dbang byed kyi lha rnams dang skal ba mnyam par skye ba de ni gnas yin te/ gnas 'jog ngas 'di las dgongs nas lha'i bde ba la brten na mi'i rgyal srid dman no zhes bka' stsal to/ /gnas 'jog khyod 'phags pa'i yan lag brgyad dang
267b7(mdo sde): ldan pa'i bsnyen gnas la nye bar gnas par gyis shig / cho 'phrul gyi phyogs la yang nan tan gyis sgrubs shig /lha dang mi rnams kyi 'dod pa la yang spyad par gyis shig /de nas bcom ldan 'das la bram ze gnas 'jog gis 'di skad ces gsol to/ /kye
268a1(mdo sde): gau ta ma bdag gis ni yun ring po zhig nas dgung zla re rer dka' thub drag po skyo skyor bgyis pa ni bdag gis ci yang ma rnyed de/ bdag ni deng slan chad sangs rgyas la skyabs su mchi'o/ /chos dang / dge 'dun la skyabs su mchi'o/ /mthu
268a2(mdo sde): ji lta ba dang stobs ci mchis pas 'phags pa'i yan lag brgyad dang ldan pa'i bsnyen gnas la gnas par bgyi zhing sbyin pa yang stsal bar bgyi'o/ /bcom ldan 'das kyis bka' stsal pa/ gnas 'jog 'di ni legs pa yin te/ khyod kyi bya ba ni de
268a3(mdo sde): yin no/ /bcom ldan 'das kyis de skad ces bka' stsal nas/ bram ze gnas 'jog dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par bstod do/ /'phags
268a4(mdo sde): pa gnas 'jog ces bya ba'i mdo rdzogs so/ / //rgya gar gyi mkhan po sarba dz+nya de ba dang / zhu chen gyi lo ts+tsha ba ban de dpal brtsegs la sogs pas bsgyur cing zhus te gtan la phab pa// //
268a5(mdo sde): @#/ /rgya gar skad du/ Ar+ya nan+di kaM sU tra/ bod skad du/ 'phags pa dga' ba can gyi mdo/ dkon mchog gsum la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab bya rgod phung po'i ri la
268a6(mdo sde): dge slong stong nyis brgya lnga bcu'i dge slong gi dge 'dun chen pos yongs su bskor cing mdun gyis bltas te/ thabs cig tu bzhugs nas chos ston te/ thog mar dge ba/ bar du dge ba/ tha mar dge ba/ don bzang po/ /tshig 'bru bzang po/ /ma 'dres
268a7(mdo sde): pa/ yongs su rdzogs pa/ yongs su dag pa/ yongs su byang ba/ tshangs par spyod pa yang dag par rab tu ston to/ /de nas yang de'i tshe dge bsnyen dga' ba can 'khor dge bsnyen lnga brgya dang rgyal po'i khab kyi grong khyer chen po nas byung ste/ /bcom ldan
268b1(mdo sde): 'das ga la ba der song ste phyin nas bcom ldan 'das kyi zhabs la mgo bos phyag 'tshal nas/ bcom ldan 'das la lan gsum bskor ba byas te phyogs gcig tu 'dug go/ /de nas dge bsnyen lnga brgya po de dag gis kyang bcom ldan 'das kyi zhabs la phyag
268b2(mdo sde): 'tshal nas phyogs gcig tu 'khod do/ /phyogs gcig tu 'khod nas dge bsnyen dga' ba can gyis bcom ldan 'das la 'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas mkhyen cing
268b3(mdo sde): gzigs pas dge bsnyen gyi bslab pa'i gzhi lnga po gang dag bcas pa de dag las 'da' bar bgyid pa de'i rnam par smin pa ji lta bur 'gyur/ de skad ces gsol pa dang / bcom ldan 'das kyis dge bsnyen dga' ba can la 'di skad ces bka' stsal to/ /dga'
268b4(mdo sde): ba can khyod de bzhin gshegs pa la don 'di yongs su zhu bar sems pa gang yin pa legs so legs so/ /khyod kyi blo rgya che ste dpyod pa bzang ngo / /spobs pa dge'o/ /dga' ba can de'i phyir nyes dmigs bcu zhes bya ba'i chos kyi rnam grangs bshad par bya yis/ legs
268b5(mdo sde): par rab tu nyon la yid la zung shig dang ngas khyod la bshad par bya'o/ /bcom ldan 'das legs so legs so zhes gsol nas dge bsnyen dga' ba can bcom ldan 'das la nyan pa dang / bcom ldan 'das kyis 'di skad ces bka' stsal to/ /dga' ba can
268b6(mdo sde): srog gcod pa'i nyes dmigs bcu ni 'di dag yin par rig par bya ste/ bcu po dag gang zhe na/ 'di lta ste/ tshe 'di la 'khon skyed pa dang / skye ba gzhan rnams su yang 'khon dang rjes su 'brel par 'gyur ba dang / skye bo mang po dag gis yid mi brtan par 'gyur
268b7(mdo sde): ba dang / sdig pa'i rmi lam mthong ba dang / bdag kyang 'jigs pa skye zhing sems can rnams kyang de la 'jigs pa skye ba dang / bde bar nyal yang sdug bsngal bar sad pa dang / sdig pa rnam par sems pa dang / rmongs pa dang bcas par 'chi ba'i dus byed pa
269a1(mdo sde): dang / tshe thung bar 'gyur ba'i las byas shing bsags pas lus zhig ste shi nas kyang ngan song ngan 'gro log par ltung ba sems can dmyal ba dag tu skye zhing / gal te de nas shi 'phos te 'dir mi rnams dang skal ba mnyam par skyes na yang de gang dang gang du
269a2(mdo sde): skyes pa de dang der tshe thung bar 'gyur zhing nad mang bar yang 'gyur te/ dga' ba can srog gcod pa'i nyes dmigs bcu po de dag yin par rig par bya'o/ /dga' ba can ma byin par len pa'i nyes dmigs bcu ni 'di dag yin par rig par bya ste/ /bcu po dag
269a3(mdo sde): gang zhe na/ 'khon chen por 'gyur ba dang / bag tsha ba chen por 'gyur ba dang / dus ma yin par 'gro bar 'gyur ba dang / phye ma red kyi dus su 'gro bar 'gyur ba dang / sdig pa'i grogs pos yongs su zin par 'gyur ba dang / dge ba'i bshes gnyen
269a4(mdo sde): kyis yongs su spangs par 'gyur ba dang / tshul khrims 'chal bar 'gyur ba dang / rgyal pos gnod par 'gyur ba dang / chom rkun gyis gnod par 'gyur ba dang / chad pas gcod pas gnod par 'gyur te/ longs spyod kyis phongs par 'gyur ba'i las byas
269a5(mdo sde): shing bsags pas lus zhig ste shi ba'i 'og tu ngan song ngan 'gro log par ltung ba sems can dmyal ba dag tu skye zhing / gal te de nas shi 'phos te 'dir mi rnams dang skal ba mnyam par skyes na yang de gang dang gang du skyes pa de dang der dbul por 'gyur ro/ /de'i
269a6(mdo sde): longs spyod du 'gyur ba gang yin pa 'bad pa chen pos rngul zhing dri ma chags chags su rkang lag gi mthus bsgrubs pa de dag gnod pa lngas gnod par 'gyur te/ /lnga po dag gang zhe na/ rgyal po dang / me dang / chu dang / bgo skal la spyod pa mi mdza' ba dang /
269a7(mdo sde): sbas pa dag gis de chud za bar 'gyur te/ dga' ba can ma byin par len pa'i nyes dmigs bcu ni de dag yin par rig par bya'o/ /dga' ba can 'dod pas log par g.yem pa'i nyes dmigs bcu ni 'di dag yin par rig par bya ste/ bcu po dag gang zhe na/
269b1(mdo sde): gang dag gi chung ma kha drangs pas de dag dang de 'khon dang bcas par 'gyur ba dang / chung ma dang rtsod par 'gyur ba dang / de'i mi dge ba'i chos mngon par 'phel ba dang / de'i dge ba'i chos yongs su 'grib pa dang / de bdag nyid ma zhi bar 'gyur ba dang / de'i
269b2(mdo sde): bu dang chung ma ma bsrungs par 'gyur ba dang / de'i nor ma sbas ma bsrungs par 'gyur ba dang / de'i khyim ma sbas ma bsrungs par 'gyur ba dang / de'i srog ma sbas ma bsrungs par 'gyur ba dang / de'i mdza' bshes dang / nye du dang / snag gi gnyen
269b3(mdo sde): mtshams dang / blon po dag yid 'bebs par mi 'gyur ba dang / 'gran zla dang bcas par 'gyur ba'i las byas shing bsags pas lus zhig ste shi nas ngan song ngan 'gro log par ltung ba sems can dmyal ba dag tu skye zhing / gal te de nas shi 'phos te
269b4(mdo sde): 'dir mi rnams dang skal ba mnyam par skyes nas gal te bud med du gyur na yang 'gran zla dang bcas pa'i khyo rnyed par 'gyur ro/ /ci ste skyes par gyur na de'i bu dang chung ma ma bsrungs par 'gyur te/ dga' ba can 'dod pas log par g.yem pa'i nyes dmigs
269b5(mdo sde): bcu ni de dag yin par rig par bya'o/ /dga' ba can du smra ba'i nyes dmigs bcu ni 'di dag yin par rig par bya ste/ bcu po dag gang zhe na/ de'i kha nas rnag mnam par 'gyur ba dang / de'i lus srung ba'i lhas 'phang ba dang / mi ma yin pas glags
269b6(mdo sde): rnyed par 'gyur ba dang / bden par smras kyang de'i tshig la ma dad par 'gyur ba dang / dgos pa byung yang 'di la mkhas pa rnams yongs su 'dri bar mi sems pa dang / yang dag pa ma yin pa'i mi snyan pa rgya cher sgrogs par 'gyur ba dang / phyir ldang ba'i 'os
269b7(mdo sde): ma yin par 'gyur ba dang / sdug bsngal zhing yid mi bde bar 'gyur ba dang / mi snyan pa brjod pa mang bar 'gyur ba'i las byas shing bsags pas lus zhig ste shi nas ngan song ngan 'gro log par ltung ba sems can dmyal ba dag tu skye zhing / gal te de nas shi 'phos
270a1(mdo sde): te 'dir mi rnams dang / skal ba mnyam par skyes na yang de gang dang gang du skyes pa de dang der mi snyan pa brjod pa mang por 'gyur te/ dga' ba can du smra ba'i nyes dmigs bcu ni de dag yin par rig par bya'o/ /dga' ba can 'bru'i
270a2(mdo sde): chang dang bcos pa'i chang bag med pa'i gnas kyi nyes dmigs sum cu rtsa lnga ni 'di dag yin par rig par bya ste/ sum cu rtsa lnga po dag gang zhe na/ tshe 'di la nor zad pa dang / nad rnams rgyas par byed pa dang / 'thab pa dang rtsod pa skyed pa dang / don med pa
270a3(mdo sde): la lta ba dang / grags pa ma yin pa kun du 'byung bar byed pa dang / shes rab nyam chung bar byed pa dang / longs spyod thob pa mi 'thob par 'gyur ba dang / longs spyod thob pa yongs su zad cing yongs su gtugs par 'gyur ba dang / gsang mi thub par
270a4(mdo sde): 'gyur ba dang / de las kyi mtha' yongs su 'grib pa dang / mthu stobs chung ngur byed par 'gyur ba dang / mar mi 'dzin par 'gyur ba dang / phar mi 'dzin par 'gyur ba dang / dge sbyong du mi 'dzin par 'gyur ba dang / bram zer mi 'dzin par 'gyur ba dang / rigs
270a5(mdo sde): kyi gtso bo la bsnyen bkur med par 'gyur ba dang / sangs rgyas la mi gus par 'gyur ba dang / chos la mi gus par 'gyur ba dang / dge 'dun la mi gus par 'gyur ba dang / bslab pa yang dag par blangs pa la mi gus par 'gyur ba dang / tshul khrims 'chal
270a6(mdo sde): par 'gyur ba dang / dbang po'i sgo ma bsdams par 'gyur ba dang / bag med par shin tu bud med don du gnyer ba dang / nye du dang snag gi gnyen mtshams dang mdza' bshes dang blon po dag gis spong bar 'gyur ba dang / skye bo mang po dag gi yid du mi 'ong bar
270a7(mdo sde): 'gyur ba dang / skye bo mang po dag dang mi 'thun par 'gyur ba dang / chos ma yin par spyod par 'gyur ba dang / chos ma yin pa yongs su 'dzin par 'gyur ba dang / dam pa'i chos yongs su spong bar 'gyur ba dang / ngo tsha shes pa dang / khrel yod pa yongs su spong
270b1(mdo sde): bar 'gyur ba dang / mi mdza' ba dag dang gnas kyang mkhas pa rnams yongs su 'dri bar mi sems pa dang / bag med pa nyam bag tu spyod par 'gyur ba dang / de bzhin gshegs pa'i gsung rab la kun nas mi gnas pa dang / mya ngan las 'das pa las
270b2(mdo sde): thag ring du 'gyur ba dang / smyon par 'gyur ba'i las byas shing bsags pas lus zhig ste shi nas ngan song ngan 'gro log par ltung ba sems can dmyal ba dag tu skye zhing / gal te de nas shi 'phos te 'dir mi rnams dang skal ba mnyam par skyes na yang de gang dang
270b3(mdo sde): gang du skyes pa de dang der smyon par 'gyur zhing dran pa mi gsal bar 'gyur te/ dga' ba can 'bru'i chang dang bcos pa'i chang bag med pa'i gnas kyi nyes dmigs ni sum cu rtsa lnga po de dag yin par rig par bya'o/ /bcom ldan 'das kyis de skad ces bka'
270b4(mdo sde): stsal te/ bde bar gshegs pas de skad gsungs nas/ ston pas gzhan yang 'di skad bka' stsal to/ /srog gcod rdeg dang 'ching ba rnam spangs te/ /sems can dag la phan zhing snying brtse ba/ /bdag gi tshe skyabs dga' ba ji lta bar/ /de
270b5(mdo sde): bzhin gzhan rnams kyi ni srog kyang bsrung / /sdug bsngal mang pos bsags pa gzhan gyi nor/ /ma byin de la yid kyang bsam mi bya/ /'jig rten gyis mthong dga' dang bral 'gyur zhing / /gzhan yang de bzhin phan par gnas par gyis/ /gzhan
270b6(mdo sde): gyi bud med rgyan gyis brgyan pa dag / me lce 'bar ba bzhin du yongs spongs la/ /rang gi chung ma rnyed pas chog par byos/ /'dod rgyu dug dang 'dra ba ma spyod cig /rang gi don dang gzhan gyi don ched du/ /sus kyang shes bzhin dag ma smra bar/ /
270b7(mdo sde): gzhan la mi gnod gzhan la mi gdung bar/ /brtags te 'jam po'i tshig gis smra bar gyis/ /chang 'thung ba la mngon par dga' ba'i mi/ /bdag la phan dang gzhan la bde mi nus/ /rmongs dang mdog ngan byed pa chang yin te/ /ji ltar ha la'i dug bzhin
271a1(mdo sde): de mi btung / /srog chags mi gsod gzhan gyi nor mi 'phrog /du mi smra chang yang mi btung zhing / /gzhan gyi chung ma yid la'ang mi 'dod pa/ /mtho ris gang 'dod khyim du 'jug pa bzhin/ /gos dkar gyon pa khyim pa rnams kyis ni/ /
271a2(mdo sde): khyim gnas rnams kyi bslab pa 'di yin te/ /rgyal bas de gang rab tu byung rnams kyi/ /bslab gzhi'i chos ni rab tu bstan pa yin/ /de nas dge bsnyen dga' ba can bcom ldan 'das la chos kyi rnam grangs 'di thos nas dga' zhing mgu la yi rangs te/ rab tu dga'
271a3(mdo sde): ba dang / bde ba dang / yid bde ba skyes nas stan las langs te/ bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas/ bcom ldan 'das kyis bka' stsal pa la mngon par dga' nas rjes su yi rangs
271a4(mdo sde): te/ bcom ldan 'das kyi spyan snga nas song ngo / /bcom ldan 'das kyis de skad ces bka' stsal pa dang / dge slong de dag yi rangs te/ bcom ldan 'das kyis gsungs pa la mngon par bstod do/ /'phags pa dga' ba can gyi mdo rdzogs so// //
271a5(mdo sde): rgya gar gyi mkhan po shAkya sing ha dang / lo ts+tsha ba ban de byin gyi snying pos bsgyur te/ zhu chen gyi lo ts+tsha ba ban de de ba tsan dras zhus te gtan la phab pa// @#/ /'phags pa 'khar gsil gyi mdo/ sangs rgyas dang / byang chub
271a6(mdo sde): sems dpa' thams cad la phyag 'tshal lo/ /de nas bcom ldan 'das kyis dge slong rnams la bka' stsal pa/ khyod kyis 'khar gsil 'di yongs su bcang bar bya ste/ de ci'i phyir zhe na/ 'das pa'i sangs rgyas rnams kyis kyang 'khar gsil 'di bsnams
271a7(mdo sde): so/ /ma byon pa'i sangs rgyas rnams kyis kyang 'khar gsil 'di bsnams pa'i phyir ro/ /da ltar gyi sangs rgyas rnams kyis kyang 'khar gsil 'di bsnams pa yin te/ nga da ltar mngon par sangs rgyas nas 'khar gsil bsnams pa de bzhin du 'das pa dang / ma
271b1(mdo sde): byon pa dang / da ltar bzhugs pa'i sangs rgyas rnams kyis kyang nyan thos rnams la 'khar gsil bcang bar bya'o zhes ston par mdzad pas deng nga mngon par rdzogs par sangs rgyas nas kyang sangs rgyas rnams kyi chos ji lta ba bzhin du khyed la bstan pa yin gyis/ khyed
271b2(mdo sde): kyis kyang 'khar gsil bcang bar bya'o/ /de ci'i phyir zhe na/ 'khar gsil zhes bya ba ni ye shes kyi 'khar ba zhes kyang bya'o/ /yon tan gyi 'khar ba zhes kyang bya ste/ 'phags pa'i ye shes rab tu ston pa'i phyir ye shes kyi 'khar ba zhes bya'o/ /yon tan
271b3(mdo sde): gyi gzhi sgrub pa'i phyir yon tan gyi 'khar ba zhes bya ste/ 'khar gsil 'di ni 'phags pa'i gang zag gi rigs can skyes bu dam par mtshon pa'i lam gyi chos la phyogs pa'i rgyal mtshan rjes su dran pa rnam par gzhag pa'i don gyi spyod pa yin pas de'i phyir khyod
271b4(mdo sde): kyis chos bzhin du bcang bar bya'o/ /de nas tshe dang ldan pa 'od srung chen po stan las langs te/ gos tshags bcos nas bla gos phrag pa gcig tu gzar te thal mo sbyar nas pus mo sa la btsugs te/ bcom ldan 'das la 'di skad ces gsol to/ /
271b5(mdo sde): bcom ldan 'das ci'i slad du 'khar gsil zhes bgyi/ ji ltar na bcang bar bgyi/ bcom ldan 'das kyis bshad du gsol/ bdag cag rnams kyis kyang bka' bzhin du spyod par 'tshal lo zhes gsol pa dang / bcom ldan 'das kyis 'od srung la bka'
271b6(mdo sde): stsal pa/ legs par nyon la yid la zung shig dang ngas bshad par bya'o/ /de la 'khar gsil zhes bya ba ni yang ba yin te/ gang gis 'khar ba 'di la brten pa 'di dag nyon mongs pa bsal nas khams gsum las nges par 'byung ba'i phyir yang zhes bya'o/ /
271b7(mdo sde): 'khar gsil zhes bya ba ni snang bar byed pa yin te/ 'khar gsil 'dzin pa'i gang zag gang yin pa de dag shes rab kyi snang ba thob par 'gyur ba'i phyir snang bar byed pa zhes bya'o/ /'khar gsil zhes bya ba ni phyir mi ldog par byed pa yin te/ 'khar gsil
272a1(mdo sde): 'dzin pa'i gang zag gang yin pa de dag srid pa gsum las nges par 'byung zhing yang mngon par zhen pa nyid du mi 'gyur ba'i phyir phyir mi ldog par byed pa zhes bya'o/ /'khar gsil zhes bya ba ni khong du chud par byed pa yin te/ gang 'khar gsil
272a2(mdo sde): 'dzin par byed pa yin zhe na/ sdug bsngal dang / stong pa dang / khams gsum gyi nyon mongs pa'i kun nas dkris par khong du chud pa dang / bden pa bzhi dang / rten cing 'brel par 'byung ba bcu gnyis po 'di dag gsal bar rtogs par 'gyur ba'i phyir
272a3(mdo sde): khong du chud par byed pa zhes bya'o/ /'khar gsil zhes bya ba ni nga rgyal med par byed pa yin te/ gang 'khar gsil 'dzin pa de dag nga rgyal gyi las rab tu spong bar 'gyur ba'i phyir nga rgyal med par byed pa zhes bya'o/ /'khar gsil zhes bya ba ni rgyang bsrings
272a4(mdo sde): pa yin te/ gang 'khar gsil 'di 'dzin pa'i gang zag gang yin pa de dag 'dod pa lnga thag ring du byed pas de dag 'dod pas sred pa'i kun nas dkris pa spong ba dang / phung po lnga po rnams rnam par 'thor ba dang / srid pa lnga po dag yongs su spong ba dang /
272a5(mdo sde): mya ngan las 'das pa la phyogs shing 'du byed kyi las kyang thag ring du spong ba'i phyir rgyang bsrings pa zhes bya'o/ /'khar gsil zhes bya ba ni len par byed pa yin te/ gang 'khar gsil 'dzin par byed pa de dag sangs rgyas rnams kyi tshul khrims dang / ting nge 'dzin
272a6(mdo sde): dang / shes rab rin po che blangs pas rnam par grol ba thob par 'gyur ba'i phyir len par byed pa zhes bya'o/ /'khar gsil zhes bya ba ni yongs su grub par 'gyur ba yin te/ gang 'khar gsil 'dzin pa dag sangs rgyas kyi chos kyi sde snod mngon par grub pa dang /
272a7(mdo sde): ji ltar bsten pa bzhin du bsgrubs pas ma nyams par phun sum tshogs par 'gyur ba'i phyir mngon par 'grub par 'gyur ba zhes bya'o/ /bcom ldan 'das kyis bka' stsal pa/ 'od srung 'khar gsil zhes bya ba'i yi ge'i don rgya che zhing mang bas yongs su rdzogs
272b1(mdo sde): par rjod mi nus kyang khyed kyis re zhig de bzhin du yongs su gzung bar bya'o/ /bcom ldan 'das la 'od srung gis 'di skad ces gsol to/ /bcom ldan 'das 'khar gsil zhes bya ba'i don ni de lta bu lags na/ ci'i slad du ye shes kyi 'khar ba zhes
272b2(mdo sde): bgyi ba nas dran pa nye bar gzhag pa'i don gyi spyod pa zhes bgyi ba'i bar gyi don gang lags pa bcom ldan 'das kyis bkas bshad du gsol/ bcom ldan 'das kyis bka' stsal pa/ 'khar gsil zhes bya ba ni ye shes kyi spyod pa sgrub pa dang / mang du thos
272b3(mdo sde): pa rgya cher sgrub pa dang / 'jig rten dang 'jig rten las 'das pa'i shes rab dang / dge ba dang / mi dge ba dang / 'dus byas dang / 'dus ma byas dang / zag pa dang bcas pa dang / zag pa med pa rnam par thogs pa med par khong du chud cing shes
272b4(mdo sde): rab mngon par 'grub par byed pa'i phyir ye shes kyi 'khar ba zhes kyang bya'o/ /tshul khrims dam por srung ba dang / bzod pa dang / bsam gtan la sems rtse gcig tu g.yeng ba med par sgom pa dang / rtag tu bsod nams kyi las bsgrubs pas mgo'am
272b5(mdo sde): thod la me 'bar ba bzhin du skad cig tsam du yang mi gtong ba'i phyir yon tan gyi 'khar ba zhes bya'o/ /'khar gsil 'di yongs su 'di 'dzin pa gang yin pa de dag ni gang gi spyod pa rnam pa bcu drug po 'di lta ste/ bden pa bzhi po sdug bsngal dang / kun 'byung
272b6(mdo sde): ba dang / 'gog pa dang / lam dang / tshad med pa bzhi po byams pa dang / snying rje dang / dga' ba dang / btang snyoms dang / bsam gtan bzhi po bsam gtan dang po dang / bsam gtan gnyis pa dang / bsam gtan gsum pa dang / bsam
272b7(mdo sde): gtan bzhi pa dang / gzugs med pa'i snyoms par 'jug pa bzhi po nam mkha' mtha' yas skye mched dang / rnam shes mtha' yas skye mched dang / ci yang med pa'i skye mched dang / 'du shes med 'du shes med min gyi skye mched kyi phun sum tshogs pa
273a1(mdo sde): dang / gzhan yang spyod pa sum cu rtsa bdun po 'di lta ste/ byang chub kyi phyogs kyi chos sum cu rtsa bdun phun sum tshogs shing chos de dag gsal bar rnam par byed pa dang / bdag nyid kyi lus kyis mngon sum du byas pas sgra'i rjes su mi 'brang
273a2(mdo sde): ba dang / chos de dag la bdag nyid rnam par rtsen pa dang / stong pa nyid dang / mtshan ma med pa dang / smon pa med pa'i rnam par thar pa'i sgor 'jug pa la rang dbang du gyur cing dga' ba med pa gang yin pa de ni 'phags pa zhes bya ste/ nang yon tan de lta bu
273a3(mdo sde): dang ldan pas phyi rol 'khar gsil 'dzin pa yin te/ 'dis ni gang zag gdon mi za bar 'phags pa'i yon tan tshul khrims dang / bzod pa dang / bsam gtan dang / shes rab dang / rig pa gsum dang / mngon par shes pa drug dang / rnam par
273a4(mdo sde): thar pa brgyad po rnams phun sum tshogs pa yin te/ gang zag de 'phags pa yin par mtshon pa nyid kyis gus pa skyed par 'gyur ba'i phyir 'phags pa'i gang zag gi rtags zhes bya'o/ /skyes bu dam par mtshon pa zhes bya ba ni nang na ye shes kyi ngo bo nyid dang ldan
273a5(mdo sde): pas dam pa zhes bya ste/ gang zag de 'phags pa yin par mtshon pa nyid kyis gus pa skyed par 'gyur ba'i phyir 'phags pa'i nang na ye shes kyi ngo bo nyid dang ldan pas yon tan gyi gzhi sgrub pa dang / chos gong nas gong du rtsol zhing legs par sgrub par byed do zhes
273a6(mdo sde): ston par byed pa'i phyir skyes bu dam par mtshon pa zhes bya'o/ /gang zag gsal ba de ring por mi thogs par shes rab kyis mngon par grub nas 'dus ma byas kyi gnas rab tu zhi zhing dben pa mya ngan las 'das pa'i bde ba don dam pa'i gnas kyi lam du 'jug par 'gyur
273a7(mdo sde): ro zhes shes par byed pa'i phyir lam gyi chos la phyogs pa'i rgyal mtshan zhes bya'o/ /rjes su dran pa'i rnam par gzhag pa'i don gyi spyod pa zhes bya ba ni 'khar ba 'di rim pa gsum dang ldan par dum bu gsum gyi rim pa mthong ba nyid kyis ngan song gsum gyi sdug bsngal
273b1(mdo sde): rjes su dran nas tshul khrims dang / ting nge 'dzin dang / shes rab sgom par byed pa dang / gnod pa gsum po rga ba dang / na ba dang / 'chi ba rjes su dran na dug gsum po 'dod chags dang / zhe sdang dang / gti mug yongs su sel bar byed pa dang /
273b2(mdo sde): khams gsum po dag mi rtags pa yin pa nyid du rjes su dran nas dkon mchog gsum la mngon par yid ches shing gus pa dang / srid pa gsum bsal ba dang / dag pa gtsang ba dang / las rnam gsum rnam par sbyang ba dang / rig pa gsum dang ldan par 'dod
273b3(mdo sde): pa dang / rnam par thar pa gsum la 'jug pa dang / rjes su dran pa drug gi gnas gsum thob pa dang / ye shes thag ring du byed pa gsum rtogs par 'gyur ba'i phyir dum bu gsum rim par rnam par gzhag pa yin no/ /gzhan yang bzhi sgril du byas pa ni skye ba
273b4(mdo sde): rnam pa bzhi yongs su bcad pa dang / bden pa bzhi rjes su dran par bya ba dang / tshad med pa bzhi sgom pa dang / bsam gtan bzhi la 'jug par bya ba dang / snyoms par 'jug pa bzhi yongs su dag par bya ba dang / dran pa nye bar gzhag pa bzhi rab tu bstan pa dang /
273b5(mdo sde): yang dag pa'i spong ba bzhi bstan par bya ba dang / rdzu 'phrul gyi rkang pa bzhi thob par bya ba'i phyir bzhi sgril du rnam par gzhag pa yin no/ /dbus kyi shing gtogs par rnam pa lngar gzhag pa ni lta ba lnga po dag spang ba dang / 'gro ba lnga po dag gi 'khor ba'i sdug bsngal
273b6(mdo sde): gyi 'khrug pa yongs su spong ba dang / dbang po lnga sgom pa dang / stobs lnga dang ldan par bya ba dang / sgrib pa lnga po dag bsal ba dang / phung po lnga po dag rnam par bshig pa dang / cha lnga dang ldan pa'i chos kyi sku thob par bya ba'i phyir rnam pa lngar gzhag pa yin no/ /
273b7(mdo sde): sil sgril bcu gnyis su bstan pa ni rten cing 'brel par 'byung ba yan lag bcu gnyis su dran par bya zhing thogs pa med par bya ba dang / sgo bcu gnyis pa'i bsam gtan bsgom par bya ba dang / sems la skyon med par rjes su dran par bya'o/ /rim pa gsum dang
274a1(mdo sde): bzhi sgril du bsdus te/ grangs bdun du bstan pa ni de bzhin gshegs pa'i byang chub kyi yan lag bdun gyi chos rjes su dran par bya ba dang / 'phags pa'i nor bdun mngon par bsgrub par bya'o/ /mar rtse gtogs par brgyad du bstan pa ni lam
274a2(mdo sde): yan lag brgyad pa rjes su bstan par bya ba dang / rnam par thar pa brgyad thob par bya ba dang / mi khom pa brgyad yongs su bsal ba'i phyir rnam pa brgyad bstan pa yin no/ /'khar gsil gyi don mdor bstan pa de lta bu yin pas khyed kyis legs par yongs su gzung
274a3(mdo sde): bar bya'o/ /bcom ldan 'das la 'od srung gis gsol pa/ bcom ldan 'das 'phags pa'i gsung rab la ji skad bstan pa bzhin du 'tshal lo zhes gsol to/ /de nas 'od srung chen pos yang bcom ldan 'das la 'di skad ces gsol to/ /bcom ldan 'das dus
274a4(mdo sde): gsum gyi de bzhin gshegs pa rnams kyi chos kun mtshungs pa zhig lags sam/ bcom ldan 'das kyis bka' stsal pa/ kha cig 'khar ba mtshungs kyang spyod pa mi mtshungs pas kha cig gi tshe na ni bzhi sgril du byas pa'o/ /kha cig gi tshe na ni gnyis sgril du byas pa ste/
274a5(mdo sde): sil sgril gyi grangs la ni bye brag tu gyur pa med do/ /nga ni deng 'dir bzhi sgril sil sgril bcu gnyis su byas pa'i bstan pa de spyod do/ /gnyis sgril du byas pa ni de bzhin gshegs pa 'od srung gis rnam par gzhag pa yin te/ sems can rnams bden pa gnyis po
274a6(mdo sde): kun rdzob kyi bden pa dang / don dam pa'i bden pa rjes su dran par bya ba'i ched du don 'di rnam par gzhag pa yin no/ /de'i tshe bcom ldan 'das kyis de skad ces bka' stsal nas/ tshe dang ldan pa 'od srung chen po 'khor stong nyis brgya dang / 'khor 'dus pa chen po
274a7(mdo sde): rnams shin tu dga' zhing gus pas mngon par bstod do/ /'phags pa 'khar gsil zhes bya ba theg pa chen po'i mdo rdzogs so// @#/ /'khar gsil 'chang ba'i kun tu spyod pa'i cho ga /'khar gsil yang dag par len par 'dod pas/
274b1(mdo sde): btsun pa zhig gi drung du pus mo btsugs te 'di skad du bya'o/ /btsun pa dgongs su gsol/ bdag ming 'di zhes bgyi ba deng btsun pa las 'khar gsil 'chang ba'i slob dpon du gsol lo zhes lan gsum du bzlas par bya'o/ /des kyang 'di skad du dgongs shig /
274b2(mdo sde): tshe dang ldan pa khyod bla na med pa'i byang chub tu sems bskyed nas 'khar gsil yang dag blangs te chos bzhin du spyod par byed dam/ lag pa yongs su mi gtsang bas de gzung bar mi bya/ dge 'dun gyi gnas su 'jug pa'i tshe mgo dang ma rtse dbyung bar byas la gzhag
274b3(mdo sde): par mi bya/ gal te khyim pa'i khyim du 'jug na ma rtse rgyab logs su bstan par bya/ gal te snga dro khyim pa'i khyim du bsod snyoms la 'gro dgos pa'i rkyen tshogs byung na 'khar gsil lan gsum du dkrol bar bya'o/ /lan gsum du dkrol te ma 'ongs na lan lnga'i
274b4(mdo sde): bar du dkrol bar bya'o/ /lan lnga'i bar du dkrol te ma 'ongs na lan bdun gyi bar du dkrol bar bya'o/ /lan bdun gyi bar du dkrol te ma 'ongs na khyim gzhan du lan bdun gyi bar du dkrol bar bya'o/ /khyim bdun gyi bar du phyin te chog par gyur na yang der zas kyi bya
274b5(mdo sde): ba bya'o zhes lan gsum gyi bar du bzlas par bya'o/ /'khar gsil bcang ba'i chos ni nyi shu rtsa lnga yod de/ sa la sbrul yod pa bsrung ba'i phyir bcang bar bya ba dang / rgal ba'i phyir bcang bar bya ba dang / bsod snyoms spyod pa'i phyir bcang bar bya ba dang / 'byung
274b6(mdo sde): zhing 'jug pa na yang sku gzugs mthong ba'i tshe sgra dbyung bar bya ba dang / 'khar gsil thogs nas dge 'dun gyi nang du 'jug par mi bya ba dang / dro yol phan cad 'khar gsil thogs nas 'gro bar mi bya ba dang / phrag pa gnyis la bkal te mgo bo gnyis la dpyang
274b7(mdo sde): bar mi bya ba dang / phrag par bskur bar mi bya ba dang / lag pas dkyog par mi bya ba dang / 'khar gsil thogs nas bshang gci'i sar 'gro bar mi bya ba dang / mkhan po dang slob dpon 'khar gsil thogs te 'gro ba'i rjes bzhin du 'gro bar mi bya ba dang / gang
275a1(mdo sde): zag bzhi yan chod 'khar gsil thogs te 'gro ba'i rjes nas 'khar gsil thogs te 'gro bar mi bya ba dang / yon bdag gi khyim du phyin na 'khar gsil lus dang bral bar mi bya ba dang / yon bdag gi sgor phyin pa dang lan gsum gyi bar du dkrol
275a2(mdo sde): bar bya'o/ /gal te ma 'ongs na lan lnga'i bar du dkrol bar bya'o/ /lan de lnga'i bar du dkrol te ma 'ongs na lan bdun gyi bar du dkrol bar bya'o/ /lan bdun gyi bar du dkrol te ma 'ongs na khyim gzhan du dkrol bar bya ba dang / bdag phyir phyung na 'khar gsil
275a3(mdo sde): lag pa g.yas pa la bsnyes te gzhag par bya ba dang / gnas khang na gzhag pa'i tshes la reg par mi bya ba dang / rtag tu gar nyal ba'i khri'i drung du nye bar gzhag par bya ba dang / skabs skabs su phyi bdar bya ba dang / 'khar gsil gyi mgo ya yo med
275a4(mdo sde): par bya ba dang / bsod snyoms la 'gro ba'i tshe dge tshul lam khyim pa las bral bar mi bya ba dang / nad pa'i sar mtshan mo gnas na 'khar gsil bskur bar bya ba dang / lam ring por skyel du 'gro na 'khar gsil bskur bar bya ba dang / lam ring po nas mgron
275a5(mdo sde): du gnyer ba yod de/ der 'gro zhing 'dug dgos par gyur na 'khar gsil bskur bar bya ba dang / ga shed du 'gro dgos par gyur na 'khar gsil bskur bar bya ba dang / bdag gi drung du bsnyen par bya ba'i phyir gzhan la reg cing sa la ri mo bri bar bya'o/ /'khar
275a6(mdo sde): gsil 'chang ba'i kun tu spyod pa'i cho ga rdzogs so/ / @#/ /rgya gar skad du/ d+harma tsakra sU tra/ bod skad du/ chos kyi 'khor lo'i mdo/ thams cad mkhyen pa la phyag 'tshal lo/ /'di skad bdag
275a7(mdo sde): gis thos pa'i dus gcig na/ sangs rgyas bcom ldan 'das bA rA Na sI drang srong smra ba'i kyi nags na bzhugs te/ de nas bcom ldan 'das kyis lnga sde'i dge slong rnams la bka' stsal pa/ dge slong dag nga sngon ma thos pa'i chos rnams la/ 'di ni
275b1(mdo sde): sdug bsngal 'phags pa'i bden pa'o zhes tshul bzhin yid la byed pa na mig skyes so/ /shes pa dang rig pa dang blo dang rtogs pa skyes so/ /dge slong dag nga sngon ma thos pa'i chos rnams la/ 'di ni sdug bsngal lo/ /'di ni sdug bsngal kun 'byung ba'o/ /'di
275b2(mdo sde): ni sdug bsngal 'gog pa'o/ /'di ni sdug bsngal 'gog par 'gro ba'i lam mo zhes tshul bzhin yid la byed pa na mig skyes so/ /shes pa dang rig pa dang blo dang rtogs pa skyes so/ /dge slong dag nga sngon ma thos pa'i chos rnams la sdug bsngal 'phags pa'i
275b3(mdo sde): bden pa de ngas mngon par shes pas yongs su shes par bya'o zhes tshul bzhin yid la byed pa na mig skyes so/ /shes pa dang rig pa dang blo dang rtogs pa skyes so/ /dge slong dag nga sngon ma thos pa'i chos rnams la sdug bsngal kun 'byung ba 'phags pa'i bden pa
275b4(mdo sde): de ngas mngon par shes pas spang bar bya'o zhes tshul bzhin yid la byed pa na mig skyes so/ /shes pa dang rig pa dang blo dang rtogs pa skyes so/ /dge slong dag nga sngon ma thos pa'i chos rnams la sdug bsngal 'gog pa shes pa 'phags pa'i bden pa de ngas mngon par
275b5(mdo sde): shes pas mngon sum du bya'o zhes tshul bzhin yid la byed pa na mig skyes so/ /shes pa dang rig pa dang blo dang rtogs pa skyes so/ /dge slong dag nga sngon ma thos pa'i chos rnams la sdug bsngal 'gog par 'gro ba'i lam 'phags pa'i bden pa de ngas mngon par shes pas
275b6(mdo sde): bsgom par bya'o zhes tshul bzhin yid la byed pa na mig skyes so/ /shes pa dang rig pa dang blo dang rtogs pa skyes so/ /dge slong dag nga sngon ma thos pa'i chos rnams la sdug bsngal 'phags pa'i bden pa de ngas mngon par shes pas yongs su shes so zhes
275b7(mdo sde): tshul bzhin yid la byed pa na mig skyes so/ /shes pa dang rig pa dang blo dang rtogs pa skyes so/ /dge slong dag nga sngon ma thos pa'i chos rnams la sdug bsngal kun 'byung ba 'phags pa'i bden pa de ngas mngon par shes pas spangs so zhes tshul bzhin
276a1(mdo sde): yid la byed pa na mig skyes so/ /shes pa dang rig pa dang blo dang rtogs pa skyes so/ /dge slong dag nga sngon ma thos pa'i chos rnams la sdug bsngal 'gog pa shes pa'i 'phags pa'i bden pa de ngas mngon par shes pas mngon sum du byas
276a2(mdo sde): so zhes tshul bzhin yid la byed pa na mig skyes so/ /shes pa dang rig pa dang blo dang rtogs pa skyes so/ /dge slong dag nga sngon ma thos pa'i chos rnams la sdug bsngal 'gog par 'gro ba'i lam 'phags pa'i bden pa de ngas mngon par shes pas bsgoms
276a3(mdo sde): so zhes tshul bzhin yid la byed pa na mig skyes so/ /shes pa dang rig pa dang blo dang rtogs pa skyes so/ /dge slong dag nga ji srid du 'phags pa'i bden pa bzhi po 'di rnams la de ltar lan gsum du bzlas te rnam pa bcu gnyis su bskor ba'i mig ma skyes/
276a4(mdo sde): shes pa ma yin rig pa ma yin blo ma yin rtogs pa ma skyes pa de srid du/ nga lha dang bcas pa'i 'jig rten bdud dang bcas tshangs pa dang bcas dge sbyong dang bram zer bcas pa'i skye dgu dang / lha dang mir bcas pa 'di las grol ba dang nges par byung ba dang
276a5(mdo sde): mi ldan pa dang / rab tu grol ba dang phyin ci log dang bral ba'i sems kyis mang du gnas par ma gyur cing / dge slong dag ngas bla na med pa yang dag par rdzogs pa'i byang chub mngon par rdzogs par sangs rgyas so zhes bya bar ma shes so/ /dge slong dag ngas
276a6(mdo sde): gang nas 'phags pa'i bden pa bzhi po 'di rnams la de ltar lan gsum du bzlas te/ rnam pa bcu gnyis su bskor ba'i mig skyes shing shes pa dang rig pa dang blo dang rtogs pa skyes pa de nas nga lha dang bcas pa'i 'jig rten bdud dang bcas tshangs pa dang
276a7(mdo sde): bcas dge sbyong dang bram zer bcas pa'i skye dgu dang / lha dang mir bcas pa 'di las grol ba dang nges par 'byung ba dang mi ldan pa dang / rab tu grol ba dang phyin ci log dang bral ba'i sems kyis mang du gnas par gyur cing / dge slong dag ngas de nas bla
276b1(mdo sde): na med pa yang dag par rdzogs pa'i byang chub mngon par rdzogs par sangs rgyas so zhes bya bar shes so/ /chos kyi rnam grangs de bka' stsal pa na/ tshe dang ldan pa kau N+Di n+ya dang / lha brgyad khri chos rnams la chos kyi mig rdul med cing dri ma dang bral ba skyes
276b2(mdo sde): so/ /de nas bcom ldan 'das kyis tshe dang ldan pa kau N+Di n+ya la bka' stsal pa/ kau N+Di n+ya khyod kyis chos kun shes sam/ bcom ldan 'das kun 'tshal lags so/ /kau N+Di n+ya khyod kyis kun shes sam kun shes sam/ bde bar gshegs pa kun 'tshal lags so/ /
276b3(mdo sde): kun 'tshal lags so/ /tshe dang ldan pa kau N+Di n+yas chos kun shes pas de'i phyir tshe dang ldan pa kauN+Di n+ya kun shes kauN+Di n+ya zhes tshig su btags so/ /tshe dang ldan pa kau N+Di n+yas chos kun shes so zhes sa bla'i gnod sbyin rnams sgra sgrogs par byed de/ grogs po dag bcom
276b4(mdo sde): ldan 'das kyis bA rA Na sIr drang srong smra ba'i kyi nags su lan gsum du bzlas te rnam pa bcu gnyis su chos kyi 'khor lo chos dang ldan pa dge sbyong ngam bram ze'am/ lha'am bdud dam tshangs pa'am sus kyang 'jig rten du chos dang 'thun par ma bskor ba/
276b5(mdo sde): skye bo mang po la phan pa dang / skye bo mang po la bde ba dang / 'jig rten la snying brtse ba dang / lha dang mi rnams kyi don dang phan pa dang bde ba'i phyir bskor bas lha'i ris mngon par 'phel zhing lha ma yin gyi ris yongs su nyams so zhes dbyangs bsgrags so/ /sa bla'i
276b6(mdo sde): gnod sbyin rnams kyis sgra thos nas nam mkha' la rgyu ba'i gnod sbyin dang rgyal chen bzhi po'i ris dang sum cu rtsa gsum pa'i lha rnams dang / 'thab bral dang / dga' ldan dang / 'phrul dga' dang / gzhan 'phrul dbang byed kyi lha rnams nas/ skad cig de dang thang
276b7(mdo sde): cig de dang yud tsam de dang skad cig dang thang cig dang yud tsam de la tshangs pa'i 'jig rten gyi bar du sgra bsgrags so/ /tshangs ris kyi lha rnams kyis kyang sgra sgrogs par byed de/ grogs po dag bcom ldan 'das kyis bA rA Na sIr drang srong smra ba'i kyi nags
277a1(mdo sde): su lan gsum du bzlas te rnam pa bcu gnyis kyi chos kyi 'khor lo chos dang ldan pa dge sbyong ngam bram ze 'am lha 'am bdud dam tshangs pa'am sus kyang 'jig rten du chos dang 'thun par 'ga' yang ma bskor ba/ skye bo mang po la phan pa dang / skye bo
277a2(mdo sde): mang po la bde ba dang / 'jig rten la snying brtse ba dang / lha dang mi rnams kyi don dang phan pa dang bde ba'i phyir bskor bas lha'i ris mngon par 'phel zhing lha ma yin gyi ris yongs su nyams so zhes dbyangs bsgrags so/ /bcom ldan 'das kyis bA rA Na sIr drang srong
277a3(mdo sde): smra ba'i kyi nags su lan gsum du bzlas te/ rnam pa bcu gnyis su chos kyi 'khor lo chos dang ldan pa bskor bas/ de'i phyir chos kyi rnam grangs 'di la chos kyi 'khor lo bskor ba zhes tshig su btags so/ /chos kyi
277a4(mdo sde): 'khor lo'i mdo rdzogs so/ / @#/ /rgya gar skad du/ karma bi b+hang+ga/ bod skad du/ las rnam par 'byed pa/ bam po dang po/ sangs rgyas dang byang chub sems dpa' thams cad la phyag 'tshal lo/ /
277a5(mdo sde): 'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs te/ der bcom ldan 'das kyis bram ze'i khye'u shu ka la bka' stsal pa/ bram ze'i bu khyod la las rnam par 'byed
277a6(mdo sde): pa bstan gyis/ de legs par shin tu nyon la yid la zung shig dang ngas bshad kyis/ bcom ldan 'das de ltar bgyi'o zhes nas bram ze'i khye'u shu ka/ bcom ldan 'das la phyir nyan pa dang bcom ldan 'das kyis de la 'di skad ces bka' stsal to/ /bram ze'i bu ngas ni
277a7(mdo sde): sems can rnams bdag gi las las su gyur pa las kyi rgyu las skyes pa las kyi skal ba la spyod pa/ las la rten par gsungs te/ bram ze'i bu las ni 'di lta ste/ sems can rnams rab dang 'bring dang tha mar rnam par 'byed do/ /de ni 'di ltar tshe thung bar 'gyur ba'i las
277b1(mdo sde): yod de/ de la tshe thung bar 'gyur ba'i las gang zhe na/ de ni srog gcod pa dang srog gcod pa la rjes su dga' ba dang srog gcod pa'i legs pa rjod pa dang / mi mdza' ba tshe 'pho bar skul ba dang mi mdza' ba tshe 'phos na legs par rjod pa dang mngal nas tshe 'pho bar byed pa
277b2(mdo sde): dang mngal nas tshe 'pho ba'i legs pa rjod pa dang / ma he dang ba lang dang phag dang bya la sogs pa bsad par 'gyur ba'i rten 'cha' zhing / mchod sbyin de btsugs pas bu tsha dang skye bo gzhan la phan par 'dod pa rnams dang 'jigs pas nyen pa rnams kyi lugs su
277b3(mdo sde): gyur cing sems can gsod par 'gyur ba ste/ dper na grong khyer kas mar+ya na dge slong dgra bcom pa gcig cig khyim zhig gi sgo na 'dug 'dug na/ khyim de'i thad ka lam po che nas phyugs shig sgra 'byin cing khrid pa dge slong des mthong nas kyi hud e ma ga la srid ces
277b4(mdo sde): byas pa dang mi dag gis dge slong de la/ slob dpon ci zhig de skad du kyi hud e ma ga la srid ces bya ba'i sgra rjod ces dris na/ des smras pa/ de ni ma dad pa rnams la smra bar yang mi bya ba zhig ste sgos kyis smra'o zhes nas/ des smras pa/ phyugs pha bi ltar sgra
277b5(mdo sde): 'byin cing khrid pa pha bis sngon tshong pa phyug po zhig tu red pa'i tshe/ rten btsugs te lo dus kyi mchod sbyin byas nas/ des der phyugs mang po dag kyang bsad tshe 'pho kar yang bu la bos te smras pa/ bu khyod nga la byams zhe na/ phyugs kyi mchod sbyin lo dus su bya
277b6(mdo sde): ba 'di nga tshe 'phos nas kyang rtag par gyis shig ces bsgo nas/ bus kyang de ltar bgyi'o zhes te de bzhin du mnyan to/ /de nas mi de tshe 'phos pa dang gti mug las byung ba'i srog gcod pa dang ldan pas bdag gi khyim du phyugs su skyes nas de der yang dang yang skyes shing
277b7(mdo sde): bsad bsad pa las lan 'di dang drug ste da yang khrid pa yin no zhes nas/ dge slong des phyugs de la snying brtse bas 'di skad ces smras so/ /rten kyang khyod bdag gis btsugs/ mchod sbyin yang khyod bdag gis byas/ phyugs mang por yang khyod bdag
278a1(mdo sde): gis bsad na/ de de skad du don med pa bos pas ci la phan zhes rjod pa lta bu ste/ de lta bu'i rten btsugs pa dang dmag lta bu mi dang rta la sogs pa sems can mang po dngog pa la lta ba dang 'thab mo'i cha byad la dga' ba lta bu ste/ nag po yod pa'i
278a2(mdo sde): mdo las bcom ldan 'das kyis gsungs pa/ kun dga' bo srog gcod pa la bsten cing goms par byas pa dang mang du byas pa ni sems can dmyal bar skye ba'i rgyur 'gyur ro/ /dud 'gro'i skye gnas su skye ba'i rgyur 'gyur ro/ /su skye ba'i rgyur
278a3(mdo sde): 'gyur ro zhes gsungs te/ srog gcod pa ni nyung zhing chung yang rnam par smin pa tshe thung bar 'gyur ro/ /de la tshe ring bar 'gyur ba'i las yod de de gang zhe na/ de ni srog gcod pa spangs pa dang srog gcod pa spangs pa'i legs pa rjod pa dang de la skul ba dang
278a4(mdo sde): de'i legs pa rjod pa dang gsad par bya ba'i mi dang ba lang dang phag dang bya la sogs pa srog 'byin pa dang sems can 'jigs pas nyen pa rnams la mi 'jigs pa sbyin pa dang / sems can mgon med pa rnams la snying rje'i sems bskyed pa dang / nad pa
278a5(mdo sde): dang byis pa dang rgan pa rnams la byams pa'i sems bskyed pa dang / de dag la zas kyi sbyin pa byed pa dang slong ba la byams pa'i sems bskyed pa dang dmag la sogs pa sngar smon pa thams cad bzlog ste/ dge ba'i phyogs byas pa dang de bzhin du mchod rten dang
278a6(mdo sde): gtsug lag khang zhig pa dag bcos legs byas pa ste/ mdo de nyid las/ zhig cing ral ba sus bcos pa/ /de la tshe 'phrog bdud mi 'byung / /zhes gsungs pa lta bu ste/ las de lta bu ni tshe ring bar 'gyur ba'o/ /de la nad mang bar 'gyur ba'i las yod
278a7(mdo sde): de/ de gang zhe na/ de ni khro ba dang khu tshur dang thal mos rdeg pa dang khu tshur dang thal mos rdeg pa la rjes su dga' ba dang khu tshur dang thal mos rdeg pa'i yon tan rjod pa dang de la skul ba dang pha ma'i sems dang lus mi bde bar byas pa dang / rab tu byung ba tshul khrims
278b1(mdo sde): dang ldan pa dag gi sems mi bde bar byas pa dang / mi mdza' ba nad kyis btab pa la dga' bar sems pa dang mi mdza' ba nad sos na mi dga' bar sems pa dang nad pa la sman ma yin pa byin pa dang zas ma zhu bar bstabs pa de las de lta bu ni nad mang bar 'gyur
278b2(mdo sde): ro/ /de la nad nyung bar 'gyur ba'i las yod de de gang zhe na/ de ni thal mo dang khu tshur gyis rdeg pa dang / thal mo dang khu tshur gyis rdeg pa spong bar skul ba dang de'i yon tan rjod pa dang de la rjes su dga' ba dang pha ma na ba'i rim gro byed pa dang khyim pa dang rab tu byung ba
278b3(mdo sde): dang rgan nam gzhon yang rung ste/ na na rim gro byed pa dang mi mdza' ba na yang mi dga' bar sems pa dang / de'i nad sos na dga' bar sems pa dang sman gyi sbyin pa byed pa dang kha zas zhu nas stobs pa ste/ las de lta bu ni nang nyung bar 'gyur ro/ /de la kha dog mi
278b4(mdo sde): sdug par 'gyur ba'i las yod de/ de gang zhe na/ de ni khro ba dang 'khon du 'dzin pa dang 'chab pa dang 'tshig pa dang pha ma la ngan du rjod pa dang khyim pa dang rab tu byung ba rgan gzhon la ngan du rjod pa dang / mchod rten dang gtsug lag khang dang mchod rten gyi sa gzhi mi sdug par
278b5(mdo sde): byas pa dang mchod rten dang sku gzugs kyi mar me bsad pa dang / sems can kha dog mi sdug pa rnams la phyas 'dogs pa dang gtsang sbra chung ba ste/ las de lta bu ni kha dog mi sdug par 'gyur ba'o/ /de la mdzes par 'gyur ba'i las yod de de gang zhe na/ de ni
278b6(mdo sde): mi khro ba dang 'khon du mi 'dzin pa dang mi 'chab pa dang mi 'tshig pa dang gos kyi sbyin pa byed pa dang mchod rten dang gtsug lag khang dag la rdo thal gyis rkyang nul byed pa dang snod spyad sdug gu'i sbyin pa byed pa dang / spos dang byug pa dang gos dang rgyan gyi sbyin pa byed pa dang /
278b7(mdo sde): pha ma'i legs pa rjod pa dang 'phags pa dang tshul khrims dang ldan pa dag gi legs pa rjod pa dang mchod rten gyi gzhi dang gtsug lag khang dang khyim gyi phyag dar rtag tu byed pa dang sems can mi sdug pa rnams la phyas mi byed pa dang / de bzhin du rgan pa'am gzhon
279a1(mdo sde): pa gzhan dag la phyas mi byed pa dang gtsang sbra che ba ste las de lta bu ni mdzes par 'gyur ba'o/ /de la mthu chung bar 'gyur ba'i las yod de/ de gang zhe na/ de ni ser sna byed pa dang phrag dog che ba dang gzhan gyis thob na mi dga' ba dang gzhan la mi snyan
279a2(mdo sde): par rjod na dga' ba dang pha ma la brnyas pa dang 'phags pa dang tshul khrims dang ldan pa la brnyas pa dang nad pa dang rgan pa dang gzhon pa la brnyas pa dang chos ngan pa dang mi dge ba'i rtsa ba'i legs pa rjod pa dang byang chub kyi sems las zlog pa ste/ las de lta bu ni mthu
279a3(mdo sde): chung bar 'gyur ba'o/ /de la mthu che bar 'gyur ba'i las yod de de gang zhe na/ de ni phrag dog med pa dang ser sna med pa dang gzhan gyis thob na dga' ba dang gzhan gyis ma thob na mi dga' ba dang gzhan gyi grags pa dang sgra dang tshigs su bcad pa snyan pa thos
279a4(mdo sde): na dga' ba dang gzhan gyi legs pa rjod pa la dga' ba dang / bcom ldan 'das kyi mchod rten dang gtsug lag khang brtsig pa dang chos ngan pa dang mi dge ba'i rtsa ba las zlog pa dang mthu che bar 'gyur ba'i dge ba'i rtsa ba la skul ba dang byang chub tu sems bskyed pa
279a5(mdo sde): dang dge ba'i rtsa ba thams cad kyis mthu chen por sems bskyed pa ste/ las de lta bu ni mthu che bar 'gyur ba'o/ /de la rigs dma' bar 'gyur ba'i las yod de de gang zhe na/ de ni pho theg che ba dang nga rgyal byed pa dang phar mi 'dzin pa dang mar mi 'dzin pa dang
279a6(mdo sde): d ge sbyong du mi 'dzin pa dang bram zer mi 'dzin pa dang rigs kyi gtso bo la rim gro mi byed pa dang pha ma la rim gro mi byed pa dang 'phags pa dang tshul khrims dang ldan pa rnams la rim gro mi byed pa dang bla mar gyur pa gzhan dang mkhan po dang slob dpon la rim gro mi byed pa
279a7(mdo sde): dang sems can rigs dma' ba rnams la brnyas pa ste/ las de lta bu ni rigs dma' bar 'gyur ba'o/ /de la rigs mtho bar 'gyur ba'i las yod de de gang zhe na/ de ni pho theg chung ba dang nga rgyal med pa dang phar 'dzin pa dang mar 'dzin pa dang dge sbyong du 'dzin
279b1(mdo sde): pa dang bram zer 'dzin pa dang rigs kyi gtso bo rnams la rim gro byed pa dang pha ma la rim gro byed pa dang 'phags pa dang tshul khrims dang ldan pa rnams la rim gro byed pa dang mkhan po dang slob dpon la rim gro byed pa dang bla mar gyur pa gzhan dag la rim gro byed pa dang / sems can rigs dma' ba rnams la mi brnyas pa ste/
279b2(mdo sde): dper na bcom ldan 'das kyis mdo las gsungs pa/ dge slong dag grong gang du rab tu byung ba tshul khrims dang ldan zhing tshangs par spyod pa/ dge ba'i chos can rnams 'ong ba'i grong der legs pa lnga
279b3(mdo sde): 'byung bar rig par bya ste/ lnga gang zhe na/ de ni tshul khrims dang ldan pa 'ongs pa rnams la sems dad par 'gyur ro/ /dge slong dag gzhan yang de'i tshe/ rigs de mtho ris su skye ba'i lam du zhugs pa yin no/ /dge slong dag gzhan yang tshul khrims
279b4(mdo sde): dang ldan pa dag 'ongs na gus par smra ba dang bsu ba'i las byed de/ de'i tshe rigs de dag rigs mtho bar 'gyur ba'i lam du zhugs pa yin no zhes gsungs pa lta bu ste/ las de lta bu ni rigs mtho bar 'gyur ba'o/ /de la longs spyod chung bar 'gyur ba'i
279b5(mdo sde): las yod de de gang zhe na/ de ni ma byin par len pa dang ma byin par len par skul ba dang ma byin par len pa'i legs pa rjod pa dang de la rjes su dga' ba dang ma byin par blangs pas dga' ba dang / pha ma'i 'tsho ba 'phrog pa dang 'phags pa dang tshul khrims dang ldan
279b6(mdo sde): pa'i 'tsho ba 'phrog pa dang rab tu byung ba rnams dang byis pa dang rgan pa dang phongs pa dang nad pa rnams kyi 'tsho ba 'phrog pa dang gzhan gyis ma thob na dga' ba dang / gzhan gyis thob par 'gyur ba la bgegs byed pa dang lo nyes su dga' ba ste/ las de lta bu ni longs spyod
279b7(mdo sde): chung bar 'gyur ba'o/ /de la longs spyod che bar 'gyur ba'i las yod de de gang zhe na/ de ni ma byin par len pa spangs pa dang gzhan gyis ma byin par len pa spangs na rjes su dga' ba dang pha ma la 'tsho ba 'bul ba dang 'phags pa dang tshul khrims dang ldan pa rnams
280a1(mdo sde): la 'tsho ba 'bul ba dang nad pa dang byis pa dang rgan pa dang phongs pa gzhan la yang 'tsho ba'i sbyin pa byed pa dang gzhan gyis thob na dga' ba dang lo legs par dga' ba ste/ mdo de nyid las dge slong dag gzhan yang tshul khrims dang ldan pa rnams 'ongs
280a2(mdo sde): pa dag la sbyin pa byed cing / bsod nams byed pa'i rigs de dag de'i tshe longs spyod che bar 'gyur ba'i lam du zhugs pa yin no zhes gsungs pa lta bu ste/ las de lta bu ni longs spyod che bar 'gyur ba'o/ /de la shes rab chung bar 'gyur ba'i las yod de/ de gang
280a3(mdo sde): zhe na/ de ni 'di la la la zhig dge sbyong ngam bram ze gzhan dag la chos ni gang yin/ chos ma yin pa ni gang yin/ bdag gis ci zhig byas na legs par 'gyur zhes mi 'dri'i/ shes rab 'chal pa la bstod cing mkhas pa rnams spong ba dang dam pa'i chos ma yin pa
280a4(mdo sde): yongs su ston cing chos smra ba rnams kyis legs par rjod par shes kyang 'jungs pa'i sems yod pas legs so zhes mi rjod cing / dam pa'i chos ma yin pa smra ba rnams la legs so zhes rjod cing log par lta ba'i bsngags pa rjod pa dang yang dag pa'i lta ba la nyes par smod
280a5(mdo sde): pa dang glegs bam 'dri ba dang klog pa la ngan du rjod pa dang de dag gi 'tsho ba 'phrog pa ste/ las de lta bu ni shes rab chung bar 'gyur ba'o/ /de la shes rab che bar 'gyur ba'i las yod de de gang zhe na/ de ni 'di la yongs su 'dri phod pa'i ngang tshul can la la zhig gis dge
280a6(mdo sde): sbyong dang bram ze mkhas pa la 'dri ba dang / shes rab 'chal pa yongs su spong ba dang / dam pa'i chos ston cing gsal bar byed pa dang / dam pa'i chos ma yin pa la rnam par smod pa dang / chos smra ba rnams la mi 'jigs pa nye bar sgrub pa dang / rigs pa la legs
280a7(mdo sde): so zhes zer ba dang / mi rigs pa yongs su spong ba dang / yang dag par lta ba'i legs pa rjod pa dang / log par lta ba la nyes par dmod pa dang / glegs bam dang snag tsa dang smyug gu la sogs pa'i sbyin pa byed pa dang chang mi 'thung ba ste/ dper na dga' bo'i mdo
280b1(mdo sde): las/ chang gi nyes pa sum cu rtsa lnga gsungs pa dge ba'i phyogs su sbyar ba lta bu ste/ las de lta bu ni shes rab che bar 'gyur ba'o/ /de la sems can dmyal bar skye bar 'gyur ba'i las yod de de gang zhe na/ de ni shin tu zhe sdang ba'i sems kyis lus dang ngag dang
280b2(mdo sde): yid kyi nyes pa cher byas pa dang chad par lta ba dang rtag par lta ba dang / med par lta ba dang ser sna che ba dang drin du mi gzo ba dang mtshams med pa'i las byed pa dang 'phags pa dang tshul khrims dang ldan pa rnams la skur pa 'debs pa ste/ las de lta bu ni sems can dmyal
280b3(mdo sde): bar skye bar 'gyur ro/ /de la dud 'gro'i skye gnas su skye bar 'gyur ba'i las yod de/ de gang zhe na/ lus dang ngag dang yid kyis nyes pa 'bring du byas pa dang / 'dod chags las byung ba'i las sna tshogs dang / zhe sdang las byung ba'i las sna tshogs dang / gti
280b4(mdo sde): mug las byung ba'i las sna tshogs dang / pha ma dang rab tu byung ba rnams la tshul dang mi 'dra ba'i sbyin pa byed pa dang / dud 'gro'i skye gnas su skyes pa'i sems can rnams la phyas byed pa dang de ltar smon pa ste/ dper na ba lang gi brtul zhugs can dang / bya'i brtul
280b5(mdo sde): zhugs can la sogs pa de ltar skye bar shog cig ces smon pa rnams dang / byang chub sems dpa'i ched du brjod pa seng ge'i skyes pa'i rabs las byung ba dang / bram ze char 'bebs spre'ur skyes par gyur pa ste/ dper na bram ze char 'bebs kyis gnas brtan 'od
280b6(mdo sde): srung chen po bya rgod 'phungs pa'i ri la/ rgyal po'i khab kyi steng nas nam mkha' la 'gro ba mthong nas/ lhas byin dang ma skyes dgra'i sten las zhe sdang ba'i sems su gyur te/ dge slong 'di ni ri las rir/ nam mkha' las nam mkhar/ spre'u shing las shing gi
280b7(mdo sde): steng du 'dzeg pa dang 'dra bar 'gro'o zhes mi snyan pa'i tshig tu brjod pa de bcom ldan 'das la gsol to/ /bram ze char 'bebs pa 'dis khros pa'i sems kyis mi snyan pa de skad du brjod na/ btsun pa bcom ldan 'das de'i rnam par smin pa cir 'gyur zhes zhus pa dang / bcom
281a1(mdo sde): ldan 'das kyis bka' stsal pa/ ngan du brjod pa de'i rnam par smin pas bram ze char 'bebs 'di/ tshe rabs lnga brgya'i bar du spre'ur 'gyur ro zhes bka' stsal pa dang / de mi dga' ba'i sems kyis dad pa'i sems bskyed de/ des bcom
281a2(mdo sde): ldan 'das mya ngan las 'da' kar/ bcom ldan 'das sug las de gang du bas par 'gyur zhes zhus pa dang / bcom ldan 'das kyis bka' stsal pa/ tshe rabs lnga brgya po de dag gis zad par 'gyur bar zad de/ du na 'dzam bu'i gling gi shing 'dzam bu zhes bya ba
281a3(mdo sde): shing tog lnga brgya tsam yod pa/ shing tog de dag kyang sbrang rtsi ltar mngar zhing gtang mi bra bar zhim pa dang ldan pa de'i drung du skyes te/ de nas rgyal po khab tu skyes nas tshe 'phos te thar pa dang mtho ris su skye bar 'gyur ro zhes gsungs pa lta bu dang / dper na zhe sdang gi sems kyis
281a4(mdo sde): seng ge'i nang du skyes nas de'i don du bcom ldan 'das kyis tshigs su bcad pa gsungs pa/ mel tshe byed na nam yang ring / /ngal ba dag la dpag tshad ring / /dam pa'i chos ni shes gyur kyang / /byis pa rnams la 'khor ba ring / /zhes gsungs pa lta bu ste/ las de lta
281a5(mdo sde): bu ni dud 'gro'i skye gnas su skye bar 'gyur ba'o/ /de la gshin rje'i 'jig rten du skye bar 'gyur ba'i las yod de de gang zhe na/ de ni khro zhing zhe sdang ba'i sems kyis lus dang ngag dang yid kyis ngan du spyad pa dang / 'dod chags dang mi rigs par 'dod pas log par 'tsho ba dang
281a6(mdo sde): bkres shing skom pa dang khros bzhin du tshe 'phos pa dang nor la mngon par chags pa'i sems kyis tshe 'phos pa ste/ dper na brgya bsdus pa'i mdo las/ bcom ldan 'das kyis kun dga' bo la bka' stsal pa/ kun dga' bo gang zag la la tshe rabs snga ma la byas pa'i las nye bar
281a7(mdo sde): gnas par gyur tam/ tshe 'pho ba'i tshe log par lta bar gyur pa btsan no zhes gsungs pa lta bu ste/ las de lta bu ni gshin rje'i 'jig rten du skye bar 'gyur ba'o/ /de la lha ma yin gyi 'jig rten du skye bar 'gyur ba'i las yod de de gang zhe na/ de ni lus dang ngag dang yid kyis nyes pa
281b1(mdo sde): chung ngu spyad pa dang nga rgyal dang mngon pa'i nga rgyal dang nga'o zhes pa'i nga rgyal dang chung ba'i nga rgyal dang legs pa spyad pa'i dge ba'i rtsa ba der bsngos pa dang / shes rab kyi sgo nas 'dod chags kun gyi rab las byung ba'i tshul khrims ngan pa spyad pa ste/ las de lta bu ni lha ma yin gyi 'jig rten
281b2(mdo sde): du skye bar 'gyur ba'o/ /de la mir skye bar 'gyur ba'i las yod de de gang zhe na/ de ni dge ba bcu'i las kyi lam goms par byas pa ste bcu gang zhe na/ srog gcod pa dang ma byin par len pa dang 'dod pas log par g.yem pa ste lus kyi las gsum dang / du smra ba dang
281b3(mdo sde): phra ma dang ngag rtsub pa dang tshig kyal pa ste ngag gi las bzhi dang / gzhan gyi nor la chags sems su byed pa dang gnod sems dang log par lta ba ste yid kyi las gsum dang mi dge ba'i las bcu po de dag spong ba ste/ las de lta bu ni mir skye bar 'gyur ba'o/ /de la 'dod
281b4(mdo sde): pa'i khams na spyod pa'i lhar skye bar 'gyur ba'i las yod de de gang zhe na/ de ni dge ba bcu'i las kyi lam yongs su rdzogs shing legs par sbyangs pa ste/ las de lta bu ni 'dod pa'i khams na spyod pa'i lhar skye bar 'gyur ba'o/ /de la gzugs kyi khams na spyod pa'i lhar
281b5(mdo sde): skye bar 'gyur ba'i las yod de de gang zhe na/ dge ba bcu'i las kyi lam rnams legs par sbyangs shing shin tu mnyam par bzhag pa dang khyad par du shin tu 'phags pa dang yongs su rdzogs par byas pa ste/ las de lta bu ni gzugs kyi khams na spyod pa'i lhar skye bar
281b6(mdo sde): 'gyur ba'o/ /de la gzugs med pa'i khams na spyod pa'i lhar skye bar 'gyur ba'i las yod de de gang zhe na/ gzugs med pa'i snyoms par 'jug pa bzhi ste/ gzugs kyi 'du shes rnams las rnam pa thams cad du yang dag par 'das te/ thogs pa'i 'du shes
281b7(mdo sde): rnams med par gyur cing sna tshogs kyi 'du shes rnams yid la mi byed pas nam mkha' mtha' yas so snyam nas nam mkha' mtha' yas skye mched rdzogs par byas te gnas pa dang / rnam pa thams cad du nam mkha' mtha' yas skye mched las yang dag par 'das
282a1(mdo sde): te/ rnam par shes pa mtha' yas so snyam nas rnam shes mtha' yas skye mched rdzogs par byas te gnas pa dang / rnam pa thams cad du rnam shes mtha' yas skye mched las yang dag par 'das te/ ci yang med do snyam nas ci yang med pa'i skye
282a2(mdo sde): mched rdzogs par byas te gnas pa dang / rnam pa thams cad du ci yang med pa'i skye mched las yang dag par 'das te/ 'du shes med 'du shes med min skye mched rdzogs par byas te gnas pa ste/ las de lta bu ni gzugs med pa'i khams la spyod pa'i lhar skye
282a3(mdo sde): bar 'gyur ba'o/ /de la byas la ma bsags pa'i las yod de de gang zhe na/ byas nas ngo tsha bar 'dzin pa dang 'gyod pa dang smod pa dang 'chags pa dang mthol ba dang / spong ba dang phyin cad mi byed par sdom pa ste/ las de lta bu ni byas pa ma bsags pa'o/ /de la
282a4(mdo sde): bsags la ma byas pa'i las yod de de gang zhe na/ las gang lus kyis yongs su rdzogs par byas pa de/ /sems kyis yongs su rdzogs par byas shing tshig tu yang las 'di bya'o zhes smras la de ma byas pa ste/ las de lta bu ni bsags la ma byas pa'o/ /de la byas
282a5(mdo sde): kyang byas la bsags kyang bsags pa'i las yod de de gang zhe na/ las gang byas nas mi 'dzem pa dang mi ldog pa dang mi 'gyod pa dang mi smod pa dang mi 'chags pa dang mi mthol ba dang mi 'dor ba dang / mi spong ba dang phyin cad mi sdom par byed pa ste/ las de lta bu ni
282a6(mdo sde): byas kyang byas la bsags kyang bsags so/ /de la byas kyang ma byas la bsags kyang ma bsags pa'i las yod de de gang zhe na/ las gang ched du ma bsags par byas pa/ rmi lam na byas pa'am byed du bcug pa lta bu ste/ las de lta bu ni byas kyang ma byas la bsags
282a7(mdo sde): kyang ma bsags pa'o/ /las gang dang ldan na gang zag sems can dmyal bar skyes nas sems can dmyal ba'i tshe yongs su rdzogs par zad par byas nas tshe 'pho bar 'gyur ba'i las yod de de gang zhe na/ 'di ni la la zhig gis sems can dmyal ba'i las byas shing bsags
282b1(mdo sde): kyang las de byas pas ngo tshar mi 'dzin mi 'gyod mi smod pa dang mi 'chags mi mthol zhing phyin cad mi sdom la phyir zhing dga' ba dang nyams bde ba skyed pa ste/ dper na lhas byin dang / dus min la sogs pa lta bu ste/ las de lta bu dang ldan na gang zag de sems can dmyal ba'i tshe
282b2(mdo sde): yongs su rdzogs nas tshe 'pho bar 'gyur ba'o/ /de la las gang dang ldan na gang zag sems can dmyal bar skyes nas/ sems can dmyal ba'i tshe phyed zad de tshe 'pho bar 'gyur ba'i las yod de de gang zhe na/ de ni 'di la la las sems can dmyal bar 'gyur ba'i las byas
282b3(mdo sde): nas 'dzem pa dang 'gyod pa dang smod pa dang 'chags pa dang mthol ba dang 'dor ba dang spong ba dang phyin cad sdom par byed pa ste/ 'di ni las gang dang ldan na gang zag sems can dmyal bar skye ste/ sems can dmyal ba'i tshe phyed zad par byas nas tshe 'pho bar 'gyur ba'o/ /
282b4(mdo sde): de la las gang dang ldan na gang zag sems can dmyal bar skyes ma thag tu tshe 'pho bar 'gyur ba'i las yod de de gang zhe na/ de ni 'di la gang zag la las sems can dmyal ba'i las byas shing bsags par na/ las de byas pas ngo tsha bar 'dzin la 'gyod cing smod pa dang
282b5(mdo sde): 'chags shing mthol na phyin cad mi bya'o zhes sdom par byed pas/ brgya la sems can dmyal bar skyes na yang skyes ma thag tu tshe 'pho bar 'gyur ba ste/ dper na rgyal po ma skyes dgras/ mtshams med pa'i las pha bsad pa dang / dge 'dun phye ba dang / glang po che
282b6(mdo sde): bkye ba dang / rdo'i 'khor lo 'phangs pa lta bu ste/ las des mnar med pa'i sems can dmyal bar 'gro bar thos nas/ de mi dga' ste/ sems mos par byas pa dang dge sbyong gi 'bras bu'i mdo las sdig gshegs te/ dge ba'i rtsa ba bsags pa dang tshe 'pho kar rus
282b7(mdo sde): pa yan cad kyang sangs rgyas la skyabs su mchi'o zhes gsol ba lta bu ste/ de skad du/ shin tu mi bzad las rnams byas pa ni/ /bdag la smod dang rab tu bshags pa dang / /sdom par byed pas de dag srabs 'gyur gyis/ shin tu rtsa nas phyin ces mi smra'o/ /zhes
283a1(mdo sde): gsungs pa lta bu ste/ las de lta bu dang ldan na gang zag sems can dmyal bar skyes ma thag tu tshe 'pho bar 'gyur ba'o/ /de la nges par skye bar 'gyur ba'i las yod de de gang zhe na/ de ni las byas nas che ge mo zhig tu skye bar shog cig ces yongs su bsngos
283a2(mdo sde): pas der skyes par 'gyur ba ste/ dper na bcom ldan 'das kyis dkar sham gyi skyes pa'i rabs las smon lam gyi dbang gis skye bar gsungs pa lta bu ste/ las de lta bu ni nges par skye bar 'gyur ba'o/ /de la ma nges par skye bar 'gyur ba'i las yod de de gang zhe na/ de ni
283a3(mdo sde): las byas nas che ge mo zhig tu shog cig ces yongs su mi bsngo ba ste/ las de lta bu ni ma nges par skye bar 'gyur ba'o/ /de la yul gzhan du rnam par smin par 'gyur ba'i las yod de de gang zhe na/ de ni tshe 'di nyid dam tshe gzhan la yul gzhan du bde ba'am mi bde ba rnam par
283a4(mdo sde): smin pa ste/ dper na bcom ldan 'das kyis bka' stsal pa/ dge slong dag sngon 'das pa'i dus na 'dzam bu'i gling gi mi'i tshe dpag tu med de/ rgyal po man da ta ltar gyur pa'i tshe/ grong khyer gcig cig na ded dpon gyi bu byams pa mchod sbyin zhes bya ba zhig yod
283a5(mdo sde): pa grogs lnga brgya tsam gyis bskor te/ bza' shing gi ra bar phyin pa dang grogs po de dag gis smras pa/ grong 'di na khyod kyi pha la sogs pa tshong pa rnams rgya mtsho las rgyu zhing / gser gnas la sogs pa yul gzhan dag tu yang 'dong / gling gzhan dag kyang
283a6(mdo sde): lta zhing nor la sogs pa yang byed na/ khyod la sogs pa bdag cag kyang rgya mtsho las rgyus te nor bsags par bya'o zhes smras pa dang / des de ltar bya'o zhes mnyan te dgongs ma'i gan du song nas/ ma gser gnas su 'gro'o zhes ma la dris pa dang / de'i
283a7(mdo sde): mas smras pa/ bu nor lta zhig khyim na dpag tu med pa yod kyis ma 'gro shig ces smras pa dang / des ma'i ngag mnyan te/ mi 'gro bar byas nas de'i 'og tu bza' shing gi ra bar phyin pa dang / grogs po rnams kyis don de nyid la da dung yang gsol ba 'debs
283b1(mdo sde): so zhes smras pa dang / des de ltar bya'o zhes nas de dag gi ngag mnyan te/ yang song nas ma la dris pa dang mas rkang pa nas bzung ste 'dug par gyur nas/ de ltar lan gsum byas pa'i 'og tu bza' shing gi ra ba der phyin pa dang / grogs po rnams kyis nges par mi 'dong
283b2(mdo sde): du mi rung ngo zhes bsgo nas/ des yang ma la yul gzhan du 'gro'o zhes zhus pa dang / mas bdog pa thams cad bsogs nas rkang pa ya gcig nas bzung ste mi 'gro bar byas pa las/ dus gzhan zhig na khye'u de bza' shing gi ra ba der phyin pa dang grogs po dag gis smras pa/
283b3(mdo sde): khyod kyis nyes pas bdag cag kyang da dung ma dong ste da ni tshes bcu gsum la 'dong ngo zhes smras pa dang / des ma la ma byas par rgya rdzas thams cad phyir bton nas de lam du 'jug par byas pa dang / de'i mas sgo khar bsdad de rkang pa nas bzung ba dang bu ma 'gro shig ces byas pa
283b4(mdo sde): dang / de khros nas ma'i mgo la 'goms te song nas rgya mtsho'i ngogs su phyin pa dang des grogs po rnams la bsgo ba/ rgya mtshor 'jug par ni bya na 'tsho 'am mi 'tshor yang gtol med kyis/ bdag cag kun gyis khrims brgyad mnod par bya'o zhes smras nas/ de dag
283b5(mdo sde): gis kyang de'i ngag mnyan te khrims mnos so/ /de ltar de dag rgya mtshor zhugs te dong dong ba las dbus su phyin pa dang rlung chen po langs nas gru bub ste/ gzhan thams cad ni tshe 'phos/ byams pa mchod sbyin ni zangs kyi ral chen kha skya 'dar gyis bcad pa zhig la/ 'ju 'ju
283b6(mdo sde): nas rgya mtsho mthar phyin te 'phyan cing song song na/ grong khyer gser gyi ra ba can bza' shing gi ra ba dang ldan pa rdzing bu dang ldan pa bdug spos kyis bdugs pa/ me tog sil mas gtor ba dar gyi lda ldi mang po bres pa zhig mthong nas/ de'i nang na lha mo bzhi zhig 'thon te de dag gis
283b7(mdo sde): lag nas bzung ste nang du khrid do/ /de nas de dag dang lo mang po lo brgya phrag mang po lo stong phrag mang po lo brgya stong phrag mang por rtse rtse nas lha mo de dag gis bsgo ba/ 'phags pa'i bu 'di ni sngan cad khyod la med pa'i yul yin gyis 'di nas phyi rol tu byung ta re/ brgya
284a1(mdo sde): la 'byung na yang kha byang phyogs su bltas te byung shig ces smras so/ /de dus gzhan zhig na de nas phyi rol tu byung ste yang 'phyan cing song song ba dang / grong khyer dngul gyi ra ba can bza' shing gi ra ba dang ldan pa rdzing bu dang ldan pa bdug spos kyis bdugs pa me tog
284a2(mdo sde): sil mas gtor ba dar gyi lda ldi mang po bres pa zhig mthong ngo / /de'i nang nas lha mo brgyad 'thon te/ snga ma bzhin du rtse rtse nas de nas kyang dus gzhan zhig na phyir byung ste 'khyam 'khyam pa las grong khyer bai dU r+ya'i ra ba can nas/ dar gyi lda ldi mang po bres pa snga ma bzhin du mthong nas/ /
284a3(mdo sde): de'i nang nas lha mo bcu drug 'thon te de dag gis kyang de'i lag nas bzung ste nang du khrid do/ /de dag dang yang lo brgya stong mang por rtse rtse nas/ de nas kyang dus gzhan zhig nas phyir byung ste 'khyam 'khyam pa las/ grong khyer shel gyi ra ba can nas dar gyi lda ldi mang po bres pa'i bar du
284a4(mdo sde): snga ma bzhin du mthong nas/ de'i nang nas lha mo sum cu rtsa gnyis 'thon te de dag gis kyang lag nas bzung ste nang du khrid do/ /de dag dang yang snga ma bzhin du rtse rtse ba las de dag gis bsgo ba/ 'phags pa'i bu 'di ni khyod la med pa'i sa phyogs yin gyis/ gnas 'di
284a5(mdo sde): nas phyi rol tu byung ta re/ brgya la 'byung na yang kha byang phyogs su ltos te byung shig ces smras pa'i 'og tu de khang pa de nas byung ste kha byang phyogs su bltas nas song song ba las/ tsher ma'i nags tshal zhig tu phyin pa dang grong khyer lcags kyi ra ba nag po can zhig mthong ste/
284a6(mdo sde): der song song ba dang nang du phyin ma thag tu grong khyer gyi sgo 'gags nas/ ra ba'i gong du bltas na yang mtho bar gyur te mthar sgra 'jigs pa zhig kyang thos nas/ de na gnas bzhin du 'di ci zhig snyam du bsams pa dang / ral gri 'khor lo mgo la 'khor zhing gcod pa'i mi
284a7(mdo sde): zhig mthong nas dngangs te/ kye mi 'di ci zhig ces dris pa dang / sems can dmyal ba pa'i mi des 'di ni nyi tshe ba'i sems can dmyal ba'o zhes smra ba dang / byams pa mchod sbyin gyis/ khyod kyis sdig pa'i las ci zhig byas zhes smras so/ /des smras pa/ 'dzam bu'i
284b1(mdo sde): gling na grong khyer ko sa li zhes bya ba zhig yod de/ bdag kyang de na ded dpon gyi bu zhig tu gyur cing 'dug 'dug pa las/ bdag grogs lnga brgyas bskor te bza' shing gi ra ba chen por phyin pa dang / grogs po de dag gis smras pa/ khyod kyi pha ni ded dpon yin te/ de dag
284b2(mdo sde): la sogs pa bdag cag gi pha rnams yul gzhan du dong zhing nor la sogs pa yang byed/ gser gnas dang / sing g+ha la'i gling la sogs pa gling gzhan dag kyang lta na/ bdag cag kyang khyod kyis gtso bo byas te yul gzhan du 'dong ngo zhes smras pa dang / de dag gis
284b3(mdo sde): mnyan te khyim du phyin nas ma la bdag grur zhugs te yul gzhan du 'gro'o zhes dris pa dang / bdag gi mas smras pa/ bu khyod kyi pha yang rgya mtsho las grur zhugs te yul gzhan du song song ba las tshe 'phos te/ bu yang khyod gcig pur zad la/ khyim yang nor gyis gang
284b4(mdo sde): bar yod kyis ma 'gro shig ces nas/ bdag gis kyang mi 'gro'o zhes ma'i ngag mnyan te/ de ltar lan gsum mam bzhir mas rkang pa nas bzung ste bsgo nas 'dug 'dug pa nas/ dus gzhan zhig na bdag bza' shing gi ra bar phyin pa dang grogs po rnams kyis nges
284b5(mdo sde): par 'dong ngo / /zhes smras nas/ 'o na 'dong bar bya'o zhes bdag gis khas blangs te 'gro bar byas pa dang / bdag gi mas sgo kar rkang pa nas bzung ste bu nga dor ba'i mi rigs so zhes smras pa dang / bdag gi ma'i mgo la 'goms te song nas grogs po lnga brgya dang
284b6(mdo sde): bdag cag rgya mtsho'i ngogs su phyin te/ khrims brgyad mnos nas rgya mtshor zhugs te/ gser gnas su dong dong ba las rlung chen po langs nas gru bub ste grogs po de dag ni tshe 'phos par gyur/ bdag ni nyi ma du ma zhig na rgya mtsho'i mthar phyin te/ 'khyam zhing
284b7(mdo sde): song song ba las/ grong khyer gser gyi ra ba can/ bza' shing gi ra ba dang ldan pa rdzing bu dang ldan pa/ bdug spos kyis bdugs pa/ me tog sil mas gtor ba/ dar gyi lda ldi mang po bres pa zhig mthong ngo / /de'i nang nas lha mo bzhi zhig 'thon pa nas/ lha mo sum
285a1(mdo sde): cu rtsa gnyis 'thon pa dang / grong khyer lcags kyi ra bas bskor ba zhig mthong ba'i bar du snga ma bzhin te/ bdag de'i nang du phyin pa dang / de ma thag tu sgo yang 'gags/ de ni mi zhig kyang ral gri 'khor lo mgo la 'khor zhing 'dug pa mthong nas/ bdag 'di na
285a2(mdo sde): 'dug 'dug pa'i mgo la 'khor lo 'phos par gyur to/ /bdag ma'i tshig gis lan bzhi phyir log pa dang / khrims brgyad mnos pa'i las kyi rnam par smin pas/ grong khyer bzhir nyi tshe ba'i mtho ris nyams su myong bar gyur to/ /bdag gis ma'i mgo la 'goms te song ba'i
285a3(mdo sde): las kyi rnam par smin pas ni/ ral gri 'khor lo mgo la 'khor zhing gcod pa 'di yin no zhes byas pa dang / byams pa mchod sbyin gyis bsams pa/ bdag gis kyang sngon las de kho na dang 'dra bar byas kyis/ bdag gi las rnam par smin pa yang nye bar gnas par gyur pa
285a4(mdo sde): lta'o snyam pa dang / sems can dmyal ba'i mi des byams pa mchod sbyin khyod gang nas 'ongs zhes smras pa dang / byams pa mchod sbyin gyis smras pa/ 'dzam bu'i gling na grong khyer ta ma li ba ti zhes bya ba zhig yod de/ bdag ni de nas 'ongs te/ bdag gis kyang las de dag
285a5(mdo sde): thams cad byas so/ /sems can dmyal ba pa'i mi des smras pa/ de bden pa lta ste/ bdag gis kyang bar snang las sgra thos nas/ khyod kyi las kyi rnam par smin pa zad de/ ded dpon gyi bu byams pa mchod sbyin zhes bya ba/ las de dang 'dra bar byas pa zhig 'ong ngo zhes
285a6(mdo sde): thos so/ /byams pa mchod sbyin gyis zas su ci za zhes smras pa dang / des mgo 'di nyid kyi sha rnyil ba las/ sha dang rnag khrag 'ong bza'o zhes smras nas/ mi de yang der tshe 'phos par gyur to/ /byams pa mchod sbyin 'jigs shing mi dga' bas/ ma'i don du smon lam
285a7(mdo sde): btab ste/ 'di skad ces smras so/ /'jig rten bgrang du med pa thams cad kyi/ /srid rtse man cad mnar med yan cad na/ /lha dang lha min lto 'phye chen po'i tshogs/ /bde bar gyur cig sdug bsngal bdag gis blang / /de skad ces smras nas/ bsam pa thag pas
285b1(mdo sde): pha ma la phyag 'tshal te smon lam btab bo/ /gar skyes gar skyes kyang pha ma'i rim gro bya'o/ /nyi tshe ba'i sems can dmyal ba 'dir skye bar 'gyur ba de dag gi don du bdag 'di na gnas so/ /'jig rten na rigs pa dang ldan pa dang / grol bar gyur pa su bzhugs pa de
285b2(mdo sde): dag la phyag 'tshal lo/ /de dag gis kyang bdag bskyab tu gsol zhes smras nas/ sems can dmyal ba pa 'dug 'dug pa der 'dug nas/ yang pha ma'i don du smon lam btab pa/ sems can dmyal ba mnar med mtha' nas srid rtse man chad nas/ sems can tshe
285b3(mdo sde): 'pho'i rnam pa 'ching bas ji snyed bcings pa dag / thams cad ma lus chos dang ldan zhing bde bar 'tsho 'gyur te/ rgan med tshe 'pho med pa'i mya ngan 'das pa thob gyur cig /de skad ces brjod de bsdad pa dang / 'khor lo de mgo la ma reg par steng gi nam mkha' la 'khor bar
285b4(mdo sde): gyur to/ /de'i mas kyang gal te bdag gi sbyin pa'am tshul khrims sam bdag gis khyim thab kyi brtul zhugs byas pa'i bsod nams kyi 'bras bu zhig yod na/ bsod nams kyi 'bras bu des/ bdag gi bu gang dang gang na gnas kyang bde bar gyur cig ces rtag par smon lam btab pas
285b5(mdo sde): de ltar zhi bar gyur to/ /de yang nyi tshe ba'i sems can dmyal ba de na 'dug 'dug nas/ lo drug cu yang ma lon par tshe 'phos par gyur te/ dper na rgyal po ma skyes dgra sems can dmyal ba'i tshe yongs su ma rdzogs par tshe 'phos pa lta bu ste/ las kyi 'bras bu chud za ba
285b6(mdo sde): med pa'i phyir bar bar klad pa na bar gyur to/ /de nas skabs su bab nas/ bcom ldan 'das kyis dge slong rnams la bka' stsal pa/ dge slong dag de'i tshe de'i dus na ded dpon gyi bu byams pa mchod sbyin zhes bya ba de gzhan zhig yin par sems na de ni de ltar mi blta
285b7(mdo sde): ste/ nga nyid de'i tshe de'i dus na ded dpon gyi bu byams pa mchod sbyin zhes bya bar gyur to/ /dge slong dag de lta bas na nga'i tshig la yid ches par byas te sangs rgyas bcom ldan 'das la rim gro yod par bya'o/ /chos dang dge 'dun la rim gro yod par bya'o/ /pha ma dang
286a1(mdo sde): mkhan po dang slob dpon la rim gro yod par bya'o/ /dge slong dag khyed kyis 'di ltar shes par bya ste/ gang yul gzhan du song zhing bde ba dang sdug bsngal nyams su myong ba yod de/ dper na byams pa mchod sbyin yul gzhan du song nas tshe de nyid la
286a2(mdo sde): nyi tshe ba'i mtho ris dang / nyi tshe ba'i sems can dmyal ba myong bar gyur pa lta bu ste/ de ltar yul gzhan du bde ba dang sdug bsngal nyams su myong bar gyur pa'i las de lta bu ni yul gzhan du rnam par smin par 'gyur ba'o/ /de la yang bcom ldan 'das kyis de skad ces
286a3(mdo sde): gsungs te/ nga la ci byas pa dang pha ma dang mkhan po dang slob dpon la ci byas pa de dag ni bye brag med cing mtshungs te tshe 'di dang phyi ma la yang rnam par smin pa mi mnyam pa med do/ /ji ltar na tshe 'di 'di la rnam par smin pa mtshungs shing mnyam pa yin zhe na/ dper na mnyan
286a4(mdo sde): du yod pa na bcom ldan 'das dang nyan thos kyi dge 'dun bshos gsol ba mi phongs pa gcig cig gis mthong nas sems mos par byas pas des bsod nams kyi tshogs chen po yang bsags par gyur/ rgyal por 'gyur ba'i las kyang byas/ de nyid thar pa'i sa bon du
286a5(mdo sde): gyur pa de thugs su chud nas/ bcom ldan 'das kyis tshigs su bcad de gsungs pa/ de la rjes su yi rang su byed gang / /de yi las ni nyams su su len pa/ /zhes bya ba la sogs pa gsungs pa dang / chos rnams sngon du yid 'gro ste/ /yid kyis chos 'gyur yid
286a6(mdo sde): kyis 'gro/ /yid ni legs par mos 'gyur na/ /smra ba'am byed pa kun du 'gyur/ /grib ma rjes su 'brang ba bzhin/ /de las bde ba 'thob par 'gyur/ /zhes gsungs pa dang / de nas tshe 'phos pa'i 'og tu lhar skyes pa lta bu dang / dper na grong khyer gtsug phud ces
286a7(mdo sde): bya ba'i rang sangs rgyas lta bu ste/ de la lo nyes pa zhig gi tshe mi dbul po zhig gis bsod snyoms zhig phul bas/ de de nyid kyi tshe rgyal por dbang bskur nas/ dus gzhan zhig na rang sangs rgyas su gyur pa lta bu'o/ /de yang mdo sde dag las gsungs pa/ grong khyer
286b1(mdo sde): gtsug phud ces bya ba de dang 'dra bar sems mos pa'i 'bras bu tshe 'di nyid la rnam par smin par 'gyur ro zhes gsungs pa dang / pha ma la rim gro byas na/ ded dpon gyi bu byams pa mchod sbyin gyis ma'i ngag mnyan te lan bzhi phyir log pas grong khyer chen po bzhir nyi tshe
286b2(mdo sde): ba'i mtho ris myong bar gyur pa de de'i thar pa'i sa bon du gyur pa ltar/ tshe 'di la 'bras bu rnam par smin par 'gyur ro zhes gsungs pa lta bu'o/ /ji ltar na bcom ldan 'das dang pha ma la zhe sdang bar byas pa'i sems kyis/ sems can dmyal bar 'gro bar 'gyur zhe na/ de ni
286b3(mdo sde): dper na lhas byin gyis bcom ldan 'das la zhe sdang ba'i sems bskyed nas tshe 'phos pa'i 'og tu mnar med pa'i sems can dmyal bar lhung ba lta bu dang / dper na yul sin du na 'o dod can zhes bya ba'i grong khyer zhig yod par rgyal po'i bu u tra ka zhes bya bas pha bsad de sems
286b4(mdo sde): can dmyal bar lhung ba lta bu ste/ de ltar na bcom ldan 'das dang pha ma la zhe sdang bar byas pa'i sems kyis sems can dmyal bar 'gro bar 'gyur ro/ /de dag la bye brag med pa yin nam zhe na bye brag med pa'ang ma yin te/ bcom ldan 'das ni bskal pa brgya stong du mar dge
286b5(mdo sde): ba'i rtsa ba bskyed pa tshogs bsags pa lam ma skyes pa rnams la chos ston cing byang chub tu stobs pa ste/ de la mos pa bskyed na/ 'bras bu rnam par smin pa tshad med par 'gyur te/ de mya ngan las 'da' ba'i tshe yang yab yum thar pa'i lam la bkod do/ /de lta yin yang
286b6(mdo sde): pha ma'i tshig ni thams cad mnyan par bya ba ma yin no/ /de ci'i phyir zhe na/ la la log par lta ba dang ldan pa dag bu la 'di skad ces zer te/ bu nged kha 'tsho ba'i gnas su khrid cig dang khyod la phan pa dang bde bar 'gyur ro zhes zer ba dang / nged g.yang du thong shig mer chug
286b7(mdo sde): shig ces zer yang de lta bu ni mi bya'o/ /de ci'i phyir zhe na/ pha ma bsad pas ni gdon mi za bar sems can dmyal bar 'gro'o/ /de lta bas na bcom ldan 'das kyis kyang pha ma gsod pa ni rab tu 'byung bar mi bya ste/ de la rab tu 'byung ba'i rgyu med bsnyen pa rdzogs par
287a1(mdo sde): bya ba'i rgyu med de/ de lta bas na de dag spang bar bya'o zhes gsungs so/ /ji ltar na pha ma dang mkhan po dang slob dpon dag tu mnyam zhing mtshungs pa yin zhe na/ de ni bcom ldan 'das kyis pha ma bu la byams pa ni rkang dang rus pa'i khong nas
287a2(mdo sde): byams so zhes gsungs te/ de lta bas na pha mas ma gnang na rab tu mi 'byung ngo / /de yang dper na 'phags pa pho brang 'khor skyong la sogs pa pha mas ma bkye na bcom ldan 'das kyis kyang rab tu ma phyung ba lta bu ste/ da dung yang pha mas ma gnang bar rab tu mi dbyung ste/
287a3(mdo sde): dper na bcom ldan 'das rab tu byung ba la/ rgyal po zas gtsang ma sras kyi mya ngan gyis mig rub par gyur pa lta bu'i pha mas ni bu 'di bdag cag gis bskyed bskyed kyis/ skyes nas rim gror byed par 'gyur ro/ /bdag cag gi dgos pa bsgrub par 'gyur ro/ /
287a4(mdo sde): nor gyi bdag por 'gyur ro/ /tshe 'phos na yang gtor ma byed par 'gyur ro/ /rigs kyi rgyud 'tshob par 'gyur ro zhes gnas lnga po de dag la re zhing pha ma bu 'dod do/ /mkhan po dang slob dpon ni snying rje'i sems sngon du btang zhing ji ltar na thog ma med pa nas 'khyam
287a5(mdo sde): 'khyam pa 'di/ da dung pha mas ma gnang na rab tu mi 'byung gi bar du phyin par bya snyam sems te/ dper na bcom ldan 'das kyis 'dul ba las gsungs pa/ mkhan po ni slob ma la bu'i 'du shes 'jog go/ /slob ma ni mkhan po la pha'i 'du shes 'jog go/ /
287a6(mdo sde): de bzhin du phan tshun pha ma dang bu'i 'du shes 'jog go zhes gsungs pa lta bu ste/ de ltar na mkhan po dang slob dpon ni pha ma dang mtshungs shing mnyam mo/ /de yang bcom ldan 'das kyis 'khor los sgyur ba'i mdo las gsungs pa/ las kyi rnam par smin pa
287a7(mdo sde): gang gis 'khor los sgyur ba'i rgyal po glang po rin po che dang rta rin po che 'thob ce na/ de ni pha ma khur du khyer khyer ba dang / glang po dang rta dang shing rta la sogs pa la bskyon pa dang / mkhan po dang slob dpon bdag gis bkur ba dang / gzhan la bskyon pa'i las kyi
287b1(mdo sde): rnam par smin pas/ 'khor los sgyur ba'i rgyal po glang po dang rta rin po che 'thob bo zhes gsungs pa lta bu ste/ rgyu des kyang pha ma dang mkhan po dang slob dpon dag tu mtshungs shing mnyam mo/ /de la'ang khyim pa dag la ni pha ma mchod pa'i gnas yin no/ /rab
287b2(mdo sde): tu byung ba rnams la ni mkhan po dang slob dpon mchod pa'i gnas yin no/ /de ltar na mkhan po dang slob dpon dang pha mar mtshungs shing mnyam pa yin no zhes gsungs pa lta bu'o/ /dper na bcom ldan 'das kyis dge slong dag la bka' stsal pa/ dge slong dag la la zhig
287b3(mdo sde): gis pha ma phrag pa la blangs te 'dzam bu'i gling bskor ba dang 'tsho ba thams cad sbyar ba dang gling bzhi thams cad nor dbyig dang gser gyis bkang ste byin yang pha ma la phan pa'i lan lon par mi 'gyur gyi/ la la zhig gis sangs rgyas la dad pa bskyed pa dang / chos dang dge
287b4(mdo sde): 'dun la dad pa bskyed pa dang / bslab pa lnga la gzhag pa dang / 'phags pas bsngags pa'i lam la skyabs su gtong ba'i gang zag de la ni/ gus par smras pa dang bsu ba dang / thal mo sbyar ba dang gding ba dang chos gos dang bsod snyoms dang mal cha dang / na ba'i
287b5(mdo sde): sman byin pa tsam gyis phan pa'i lan lon par mi nus so zhes gsungs pa lta bu ste/ de ltar na pha ma bas kyang mkhan po dang slob dpon khyad par du 'phags so/ /mdor na bcom ldan 'das mya ngan las 'das phyin cad dge slong ngam/ dge slong ma'am/ dge bsnyen nam
287b6(mdo sde): dge bsnyen ma ji snyed cig mngon par mos pa dang dul bar gyur pa de dag thams cad kyang / mkhan po dang slob dpon gyis mngon par mos shing dul bar byas so/ /de'i phyir bcom ldan 'das kyis gsungs pa/ dge slong dag nga'i tshig la yid ches pa rnams kyis sangs
287b7(mdo sde): rgyas bcom ldan 'das la dad pa mchog bskyed par bya'o/ /chos dang dge 'dun dang / pha ma dang mkhan po dang slob dpon la dad pa mchog bskyed par bya'o/ /de ni khyod la yun ring por phan pa dang bde ba'i rgyur 'gyur ro zhes gsungs pa lta bu ste/ las de lta bu ni yul gzhan du
288a1(mdo sde): rnam par smin par 'gyur ro/ /de la las gang dang ldan na gang zag sngar bde bar gyur la/ phyis sdug bsngal bar 'gyur ba'i las yod de/ de gang zhe na bshad par bya ste/ 'di la la la zhig sbyin pa bslangs na rab tu dga' ste/ khas len cing rab tu dga'
288a2(mdo sde): bas byin la/ byin nas de'i 'og tu 'gyod pa yin te/ de nas mir skyes na yang phyug cing longs spyod che ba'i rigs su skye ste/ longs spyod de dag phyis zad cing dengs par 'gyur ro/ /de phyis dbul por 'gyur ba ni khye'u grags pa zhes bya ba bzhin te/ des yang dag
288a3(mdo sde): par rdzogs pa'i sangs rgyas log par dad sel dang / dge slong gi dge 'dun la ba bzhon gcig phul nas/ de phyis gzhan dag gis gyod btab pa dang / de ltar byin pa ni ma legs pa zhig byas so snyam nas/ de sems la 'gyod pa skyes pas de gar skyes
288a4(mdo sde): kyang thog ma phyug por ni gyur na/ phyis sems 'gyod pa skyes pa des tha mar dbul por gyur to/ /de phyis rgyal po'i khab tu skyes te/ skye ba na de'i ma tshe 'phos par gyur pa dang / 'di skyes pas ma yang tshe 'phos te/ 'di ni skar ma snrubs las skyes pas rigs phung
288a5(mdo sde): bar byed par 'gyur te/ 'di ni bkra mi shis so zhes nas ma dang lhan cig tu dur khrod du bor ro/ /de na yang de'i bsod nams kyi mthus ma'i nu ma ya gcig nas 'o ma byung ste/ des gsos nas cher skyes pa dang / bcom ldan 'das kyi gan du song ste rab tu byung ngo / /de ltar
288a6(mdo sde): des sngar dad pa skyes te ba bzhon phul la phyis 'gyod par gyur pas las de'i 'bras bus sngar sems dad pas phul bas ni de nyid de'i thar pa'i sa bon du gyur to/ /phyis 'gyod pas ni tha ma dbul por gyur pa lta bu ste/ 'di ni las gang dang ldan na gang zag sngar bde la phyis
288a7(mdo sde): sdug bsngal bar 'gyur ba'o/ /de la las gang dang ldan na gang zag sngar sdug bsngal la phyis bde bar 'gyur ba'i las yod de/ /de gang zhe na/ bshad par bya ste/ 'di la kha cig sbyin pa byed du bcug na kha sra ba las khas len cing / /kha sra bzhin du sbyin pa byed la/
288b1(mdo sde): sbyin pa byin pa'i 'og tu sems dga' ba skyed do/ /de ni mi'i nang du skyes na dbul po'i rigs su skyes te phyis longs spyod de dag 'phel bar 'gyur ro/ /de bslangs na kha sra bar khas len pa dang / kha sra bzhin du sbyin pa byed nas/ phyis dga' bar gyur pa de'i rgyus/
288b2(mdo sde): sngon dbul por gyur la phyis nor mang por gyur pa yin no/ /'di ni gang zag las gang dang ldan na/ sngar sdug bsngal bar gyur la phyis bde ba yin no/ /de la gang zag las gang dang ldan na/ sngar yang bde la phyis kyang bde bar 'gyur ba'i las yod de/ de gang zhe na/
288b3(mdo sde): kha cig bslangs ma thag tu dga' zhing khas len/ dga' bzhin du sbyin pa byin nas kyang dga' bar 'gyur ro/ /de nas mi'i nang du skyes na phyug cing longs spyod che ba'i rigs su skye'o/ /'di ni gang zag las gang dang ldan na sngar yang bde la phyis kyang bde bar 'gyur
288b4(mdo sde): ba'o/ /de la las gang dang ldan na/ gang zag sngar yang sdug bsngal bar gyur la phyis kyang sdug bsngal bar 'gyur ba'i las yod de/ de gang zhe na/ 'di la gang zag la la dge ba'i bshes gnyen dang bral bar gyur te/ de sus kyang sbyin pa byed du ma bcug des kyang sbyin pa ci
288b5(mdo sde): yang ma byin/ des sdig pa'i las kyang ci yang ma byas shing ma bsags pa yin te/ gang zag de gang gi tshe mi rnams kyi nang du skyes na/ dbul po bza' ba dang btung ba nyung ba sdug bsngal bas 'tsho ba'i rigs su skye bar gyur te/ de der skyes nas tshegs chen pos
288b6(mdo sde): bza' ba dang bgo ba rnyed par 'gyur la/ de'i longs spyod de dag phyis kyang ma 'phel ba ste/ 'di la gang zag las gang dang ldan na sngar yang sdug bsngal la phyis kyang sdug bsngal bar 'gyur ba'o/ /de la gang zag las gang dang ldan na/ phyug cing ser sna can du
288b7(mdo sde): 'gyur ba'i las yod de/ de gang zhe na/ 'di gang zag la las tshul khrims dang ldan pa sbyin gnas su gyur pa dag la sbyin pa cung zad tsam yang byin pa yin te/ de yang sbyin pa la sems goms pa ni ma yin no/ /de nas mi'i nang du skye ba na/ sbyin pa de'i mthus phyug cing
289a1(mdo sde): longs spyod che ba'i rigs su skye ste/ yang gtong ba la sems goms pa ma yin pa ste/ las des phyug la ser sna can du 'gyur ro/ /gang zag 'di ni las gang dang ldan na phyug cing ser sna can du 'gyur ba'o/ /de la gang zag las gang dang
289a2(mdo sde): ldan na dbul zhing gtong phod par 'gyur ba'i las yod de/ de gang zhe na/ 'di la gang zag kha cig dud 'gro dang mi log pa'i ngang tshul can la sbyin pa mang du byin pa yin te/ de nam mi'i nang du skyes na yang dbul zhing gtong phod par 'gyur ba ni sngon sbyin pa la goms
289a3(mdo sde): pas dbul yang gtong phod par 'gyur ro/ /'di ni gang zag las gang dang ldan na dbul zhing gtong phod par 'gyur ba'o/ /de la gang zag las gang dang ldan na/ phyug cing gtong phod par 'gyur ba'i las yod de/ de gang zhe na/ 'di la gang zag kha cig
289a4(mdo sde): gis tshul khrims dang ldan pa sbyin gnas su gyur pa dag la sbyin pa mang du byas pa yin/ sbyin pa la sems goms pa yin te/ de las des mi'i nang du skyes na yang phyug cing longs spyod che bar 'gyur te/ dper na khyim bdag mgon med pa la zas byin pa lta bu'o/ /
289a5(mdo sde): des yang dag par rdzogs pa'i sangs rgyas log par dad sel la rgyal bu rgyal byed kyi tshal phul/ gtsug lag khang brtsigs pa/ de bzhin du yang dag par rdzogs pa'i sangs rgyas gser thub dang 'od srung dang don thams cad grub pa dang byams pa la gser gyi yag
289a6(mdo sde): mag bting ba phul ba lta bu ste/ 'di ni gang zag las gang dang ldan pa phyug cing gtong phod par 'gyur ba'o/ /de la gang zag la la tshe zad la las ma zad pa yod de/ de gang zhe na/ gang zag gang sems can dmyal ba las tshe 'phos te sems can dmyal ba
289a7(mdo sde): nyid du skye ba dang / dud 'gro las tshe 'phos te dud 'gro nyid du skye ba dang / gshin rje'i 'jig rten las tshe 'phos te gshin rje'i 'jig rten nyid du skye ba dang / lha las tshe 'phos te lha nyid du skye ba dang / bram ze be sh+ya ka ra yang dang yang tshe 'phos shing spre'ur skyes
289b1(mdo sde): pa dang / sngar smos pa'i khyim bdag yang dang yang phyugs su skyes pa bzhin no/ /mnyan du yod pa na khyim bdag dbul po gcig tshe 'phos pa nas/ de'i khyim sgo na glang sgal pa can zhig yod do/ /khyim bdag de sems khyim la chags pas tshe 'phos nas
289b2(mdo sde): glang de'i sgal pa'i srin bur skyes te/ skyes ma thag tu bya rog gis zos pa dang / yang de nyid du srin bur skyes so/ /de ltar de nyid du nyin gcig la lan bdun tshe 'phos shing skyes pa lta bu dang / 'phags pa maud gal gyi bu chen po yul ma ga d+hAr bsod snyoms
289b3(mdo sde): la song song ba las khyim zhig gi sgo'i nang du phyin pa dang / khyim de na khyim bdag bud med dang bcas pa zhig pang na bu thogs te/ nya sha'i byan dang bcas pa'i kha zas za zhing mdun na khyi nag mo zhig 'dug pa de la nya'i rus pa 'dor ro/ /de nas khyim bdag des maud
289b4(mdo sde): gal gyi bu chen po mthong nas/ 'phags pa 'di na slong ba la sbyin pa su yang ma mchis kyis slar bzhud cig ces smras te slar log pa dang / khyim de'i sgo na yul gzhan nas 'ongs pa'i skyes bu mkhas pa zhig snga na 'dug 'dug pa des/ des de mthong nas ngo
289b5(mdo sde): mtshar du gyur te/ kye ma btsun pa 'di ni rdzu 'phrul can gyi mchog ste/ klu'i rgyal po dga' bo dang nyer dga' bo ni btul/ lha'i pho brang rnam par rgyal ba yang phyag g.yon pa'i mthe bos bsgul te brgya byin yang ngo mtshar du gyur/ stong gsum gyi stong chen po'i
289b6(mdo sde): 'jig rten gyi khams kyang mig btsums pa tsam gyis bskor ba lags na/ bsod snyoms ma gsol bar slar btang ba ni ngo mtshar che'o zhes byas pa dang / de nas gnas brtan gyis de dag skyo bar bya ba'i phyir smras pa/ khye'u ngo mtshar mi che'o/ /mi des
289b7(mdo sde): smras pa 'o na ngo mtshar chen po ci mchis/ des smras pa 'di na khyim bdag nya sha'i byan dang bcas pa'i kha zas za ba de/ nya de ni khyim bdag de'i pha yin te/ 'di ni khyim gyi rgyab na rdzing nya mang po zhig yod pa nas nya rnams bcus shing bcus shing zos te/ mi de tshe
290a1(mdo sde): 'phos pa dang nya de dag nyid kyi nang du skyes so/ /de'i bu 'dis kyang lan brgya phrag du mar nya de bcus shing bcus shing zos te/ 'di nyid du yang dang yang du lan du mar skyes so/ /khyi mo 'di ni khyim bdag de'i ma yin te/ 'di yang chags pa'i zil gyis
290a2(mdo sde): non pas su la yang sbyin pa yang ma byin/ tshul khrims kyang ma bsrungs par gyi nar rigs dang rgyud kyi don du rdzas rnams bsrungs te/ de yang khyim 'di nyid la sems chags bzhin du tshe 'phos nas khyi mo der skyes te/ de nas tshe 'phos nas kyang yang dang yang du 'di nyid du skyes
290a3(mdo sde): te/ khyim 'dir mi gzhan zhugs su dogs nas mtshan thog thag kyang khyim phyi skor ro/ /mi de'i pang na 'dug pa'i bu de yang de'i chung ma'i byi bo yin te/ khyim bdag 'dis chung ma mi gzhan dang nyal bar thos nas/ khyim bdag de grong gzhan du 'gro ba ltar byas te khyim
290a4(mdo sde): nas phyir byung ba dang / bud med de yang mi gzhan dang nyal ba la khyim bdag 'di slar ldog ste mi de bsad do/ /de yang bud med de la chags shing sdug pa'i rgyus bud med 'di'i rum du skyes so/ /khye'u ltos/ pha gang yin pa de'i sha ni za/ ma gang yin pa de la ni nya'i rus pa
290a5(mdo sde): dang gra ma 'dor/ byi bo byed byed pa'i dgra bo khros pas bsad pa gang yin pa de ni pang du blangs so/ /de lta bas na 'khor ba'i nyes pa 'di la skyo bar bya ba'i rigs te ngo mtshar ni 'di che'o/ /de nas dge slong maud gal gyi bu des phyi ma'i skye bo phal po che rnams skyo bar bya ba'i
290a6(mdo sde): phyir don 'di nyid tshigs su bcad pas bstan pa/ de yi pha yi sha za zhing / /ma la rus pa gra ma 'dor/ /chung ma'i byi bo gso byed pa/ /gti mug dang ni chags pas bsgribs/ /gang zag 'di ni tshe zad la las ma zad pa'o/ /de la gang zag la la las zad la tshe
290a7(mdo sde): ma zad pa yod de/ de gang zhe na/ gang zag sngar bde bar gyur la phyis sdug bsngal bar gyur pa dang / sngar sdug bsngal bar gyur la phyis bde bar gyur pa ste/ gang zag de ni las zad la tshe ma zad pa'o/ /de la gang zag las kyang zad la tshe yang zad pa yod de/ de
290b1(mdo sde): gang zhe na/ gang zag gang sems can dmyal ba nas tshe 'phos te dud 'gror skyes pa dang / dud 'gro las tshe 'phos te su skye ba dang / las tshe 'phos te lha ma yin du skye ba dang / lha ma yin las tshe 'phos te mi'i nang du skye ba dang / mi las tshe
290b2(mdo sde): 'phos te lha'i nang du skye ba lta bu ste/ gang zag de ni tshe yang zad la las kyang zad pa'o/ /de la gang zag gang tshe yang ma zad cing las kyang ma zad la/ de'i nyon mongs pa zad pa yod de/ de gang zhe na/ rgyun du zhugs pa dang lan cig phyir 'ong ba dang phyir mi 'ong ba dang dgra bcom
290b3(mdo sde): pa lta bu ste/ gang zag de ni tshe yang ma zad cing las kyang ma zad la de'i nyon mongs pa zad pa yin no/ /de la gang zag lus bde la sems mi bde ba yod de/ de gang zhe na/ so so'i skye bo phal pa bsod nams byas pa ni lus bde la sems mi bde ste/ dper na yul ma ga d+ha'i bram
290b4(mdo sde): ze dang khyim bdag dang rgyal po man ta la sogs pa lta bu ste/ gang zag 'di ni lus bde la sems mi bde ba'o/ /de la gang zag la la sems bde la lus mi bde ba yod de/ de gang zhe na/ dper na dgra bcom pa ka ra ma sha lta bu ni/ sems bde la lus mi bde ba yin no/ /'di lta
290b5(mdo sde): ste 'phags pa sho no ta ras tshe rabs snga ma la rang sangs rgyas khrus byed pa la ba lang gi lci ba dang ka pi ta su ka ra bsregs te bkru ba'i phyir byin pas de'i las kyi rnam par smin pas lus mdzes gang bar mthong ngo / /'di ltar tshigs su bcad pas smras pa/ las ni shin tu stobs
290b6(mdo sde): che ste/ /rdo rje lta bu'i las rnams las/ /gang la bdag gi dbang byas kyang / /sdug bsngal ba yi las rnams myong / /zhes bya ba lta bu dang / 'dzang ga ka shas/ rang sangs rgyas shig yul bA rA Na sIr byon pa la/ zan spyad de sbyin no snyam nas/ de la ring shig lon te dus yol
290b7(mdo sde): bar zas byin no/ /de yang las des tshe phyi ma la 'phags par gyur kyang snga dro bsod snyoms bslangs na/ dus yol la thug pa na zan rnyed pa lta bu ste/ gang zag de lta bu ni sems bde la lus mi bde ba'o/ /gang zag la la lus kyang bde la sems kyang bde ba yod de/ de gang zhe na/
291a1(mdo sde): 'di la dgra bcom pa zag pa zad pa bsod nams byas pa yin te/ 'di lta ste dper na rgyal po chos grags kyi bu la ku ba lta bu seng ge'i sgra sgrog na/ de ni rab tu byung nas lo brgyad cu lon te/ nam yang chung ngu na klad pa na ba tsam yang ma myong ngo zhes zer ba lta
291a2(mdo sde): bu ste/ de yang sngon yul bA rA Na sIr spos 'tshong zhig tu gyur na/ sangs rgyas log par dad sel nyan thos kyi dge 'dun dang bcas pa la na ba'i gsos sman phul ba dang dgra bcom pa la a ru ra phul ba'i las kyi rnam par smin pa des nad med cing bde ba'i mchog thob bo
291a3(mdo sde): zhes gsungs pa lta bu ste/ gang zag de ni lus kyang bde la sems kyang bde ba'o/ /las gang dang ldan na/ gang zag lus kyang mi bde la sems kyang mi bde ba yod de/ de gang zhe na/ 'di la so so'i skye bo bsod nams ma byas pa dag rigs dang rgyud kyi gos dang zas skom
291a4(mdo sde): dang bral ba gzhan gyi khyim rgyu ba dag yod de/ 'di lta ste nad mdze dang lud pa dang rims dang shu ba dang g.yan pa la sogs pa'i nad rnams kyis yongs su gzir cing rkang lag med pa mig dang bral ba dag yod de/ gang zag 'di ni lus kyang mi bde la sems kyang mi bde ba yin
291a5(mdo sde): no/ /de la gang zag las gang dang ldan na ngan song rnams su skyes kyang gzugs bzang zhing mdzes la lus snum zhing mdog 'tsher la mig tu sdug cing blta na dga' bar 'gyur ba'i las yod de/ de gang zhe na/ gang zag gang 'dod chags las byung ba'i ngang tshul ngan pa dang ldan
291a6(mdo sde): pa de ni ngan song rnams su skye ste/ dper na rma bya dang ne tso dang bya sha ri ka dang bya kA ran Da ba dang / ngur pa la sogs pa lta bu ste/ 'di ni gang zag las gang dang ldan na/ ngan song rnams su skyes kyang gzugs bzang zhing mdzes la lus snum zhing mdog 'tsher ba mig tu
291a7(mdo sde): sdug cing blta na dga' bar 'gyur ba'o/ /de la gang zag las gang dang ldan na/ ngan song du skyes la mdog mi bzang zhing lus rtsub pa blta na mi sdug par 'gyur ba'i las yod de/ de gang zhe na/ gang zag de ni zhe sdang las byung ba'i ngang tshul ngan pa dang ldan pas ngan song
291b1(mdo sde): rnams su skyes pa ste/ 'di lta ste seng ge dang stag dang bya rog dang wa dang dred mo dang sbrul nag po dang dang sha za la sogs pa lta bu'o/ /'di ni gang zag las gang dang ldan na/ ngan song rnams su skyes nas mdog mi bzang zhing lus rtsub la blta na mi sdug pa'i
291b2(mdo sde): las yin no/ /gang zag las gang dang ldan na/ ngan song rnams su skyes nas lce'i dbang po dri nga bar 'gyur ba yod de/ de gang zhe na/ gang zag de ni gti mug las byung ba'i ngang tshul ngan pa dang ldan pas ngan song rnams su skyes pa ste/ 'di lta ste srog chags tshu tshun
291b3(mdo sde): da ri dang srin bu dang sbrul dang shig dang / sbrang ma dang mang kun la sogs pa dang / lus la srin bu'i rigs nyi shu yod pa lta bu ste/ 'di ni gang zag las gang dang ldan na/ ngan song rnams su skyes nas lce'i dbang po dri nga zhing dbang po mi gsal bar 'gyur ba'i las so/ /
291b4(mdo sde): mi dge ba'i las kyi lam bcu ste/ bcu gang zhe na/ lus kyi las rnam gsum dang / ngag gi las rnam bzhi dang / yid kyi las rnam gsum ste/ mi dge ba'i las kyi lam bcu po 'di dag gi rnam par smin pas phyi rol gyi dngos po bcu rgud par 'gyur te/ srog gcod
291b5(mdo sde): pa mi dge ba'i las kyi rnam par smin pas sa'i mdangs dang gzi byin nub par 'gyur ro/ /las de nyid kyi rnam par smin pas tshe thung bar 'gyur ro/ /ma byin par len pa mi dge ba'i las kyi rnam par smin pas/ sa la ser ba dang bya dang ba lang dang byi ba dang srin bu la
291b6(mdo sde): sogs pa lo thog la za ba rnams 'byung ngo / /las de nyid kyi rnam par smin pa las longs spyod 'khyam par 'gyur ro/ /'dod pa la log par g.yem pa mi dge ba'i las kyi rnam par smin pas/ sa la rtswa dri nga ba dang nags tshal dri nga ba dag skye bar 'gyur ro/ /
291b7(mdo sde): las de nyid kyi rnam par smin pas lo legs pa'i khyim na gnas pa'i rtog pa brjod pa/ ka shi rgyal po dga' bas lha 'ongs pa la/ nag po 'char ldan gyis tshe rabs snga ma'i rtogs pa brjod pa smos pa rnams bya'o/ /smra ba'i mi dge ba'i las kyi rnam par smin
292a1(mdo sde): pas kha na ba dang lkog ma na ba dang kha mnam pa la sogs par 'gyur ro/ /las de nyid kyi rnam par smin pas/ mi bden pas bslus par 'gyur ba'o/ /phra ma zer ba'i mi dge ba'i las kyi rnam par smin pas/ sa la gseg ma dang gyo mo la sogs pa
292a2(mdo sde): reg na mi bde ba rnams 'byung ngo / /las de nyid kyi rnam par smin pas/ g.yog 'khor dbyer rung bar 'gyur ro/ /tshig rtsub po mi dge ba'i las kyi rnam par smin pas/ sa la rdul dang nyal nyil gyi rlung ldang zhing char chen po la sogs pa 'bab bo/ /las de nyid kyi
292a3(mdo sde): rnam par smin pas/ yid du mi 'ong ba'i sgra thos pa dang / yid du mi 'ong ba mthong bar 'gyur ro/ /tshig kyal par smra ba mi dge ba'i las kyi rnam par smin pas/ sa mtho dman dang / sman ljongs dang / ngam grog dang g.yang sa la sogs pa 'byung ngo / /las de
292a4(mdo sde): nyid kyi rnam par smin pas/ tshig mi btsun par 'gyur ro/ /chags sems mi dge ba'i las kyi rnam par smin pas/ 'bras dang / nas dang / gro la sogs pa'i 'bras bu nyung zhing gra ma dang spun pa la sogs pa'i skyon mang bar 'gyur ro/ /las de nyid kyi rnam par smin
292a5(mdo sde): pas/ longs spyod gzhan gyis khyer bar 'gyur ro/ /gnod sems mi dge ba'i las kyi rnam par smin pas/ lo tog dang / 'bras bu dang / sa bon tsha ba dang / kha ba 'byung bar 'gyur ro/ /las de nyid kyi rnam par smin pas/ mthong na mi sdug par 'gyur ro/ /
292a6(mdo sde): log par lta ba mi dge ba'i las kyi rnam par smin pas/ 'bras bu med pa dang / chung ba dang / dug dang rku ba la sogs pa 'byung bar 'gyur ro/ /las de nyid kyi rnam par smin pas/ med par smra ba dang chad par lta zhing 'jig rten rgyang pan pa'i gtsug lag la sogs pa
292a7(mdo sde): la dad par 'gyur ro/ /mi dge ba'i las kyi lam 'di bcu ji lta ji ltar bsgoms pa de lta de ltar rab tu 'phel bar 'gyur te/ de'i phyir rnam par 'jig pa'i tshe/ til yod kyang til mar mi 'byung bu ram shing yod kyang bu ram mi 'byung / bu ram yod kyang hwags dang kha ra
292b1(mdo sde): mi 'byung / ba yod kyang 'o ma mi 'byung / 'o ma yod kyang mar mi 'byung / de ltar mi dge ba bcu'i las kyi rnam par smin pas/ phyi rol gyi dngos po rnams rgud par 'gyur ro/ /dge ba bcu'i las kyi lam rnams yang dag par blangs pa'i rgyus/ phyi rol gyi dngos po
292b2(mdo sde): rnams phun sum tshogs par 'gyur te/ bcu gang zhe na/ srog gcod pa spangs pa'i rnam par smin pas ni sa'i mthu dang gzi byin med par mi 'gyur ro/ /ma byin par len pa spangs pa'i rnam par smin pas ni ser ba dang / byi ba dang / srin dang / mu ge la sogs
292b3(mdo sde): pa 'byung bar mi 'gyur ro/ /'dod pa la log par g.yem pa spangs pa'i rnam par smin pas ni/ btsa' dang sa 'bab pa dang / rdul dang / rlung dang / char drag po 'bab par mi 'gyur ro/ /du smra ba spangs pa'i rnam par smin pas ni dri mi zhim pa 'byung bar mi
292b4(mdo sde): 'gyur ro/ /phra ma spangs pa'i rnam par smin pas ni ngam grog dang / g.yang sa dang / 'dam rdzab dang / ngan skyugs kyi ljan ljin dang / dong la sogs par 'byung bar mi 'gyur ro/ /ngag rtsub po spangs pa'i rnam par smin pas ni gseg ma dang gyo mo dang gyo dum gyis reg pa
292b5(mdo sde): 'byung bar mi 'gyur ro/ /tshig kyal pa spangs pa'i rnam par smin pas ni rtswa tshang tshing dang nags thibs po dang / tsher ma tshang tshing rnams 'byung bar mi 'gyur ro/ /chags sems spangs pa'i rnam par smin pas ni lo thog la sogs pa 'bras bu dang bcas pa 'byung bar 'gyur ro/ /
292b6(mdo sde): gnod sems spangs pa'i rnam par smin pas ni/ lo legs pa dang / 'bras bu dang / sa bon mi kha ba dang mi tsha ba rnams 'byung bar 'gyur ro/ /log par lta ba spangs pa'i rnam par smin pas ni/ 'bras bu med pa dang 'bras bu chung ba ma yin pa'i sa bon rnams 'byung bar
292b7(mdo sde): 'gyur te/ dge ba bcu'i las kyi lam bcu po 'di dag yang dag par blangs pa'i rgyus phyi rol gyi dngos po bcu phun sum tshogs par 'gyur ro/ /de la srog gcod pa la nyes dmigs bcu po 'di dag 'byung bar rig par bya ste/ bcu gang zhe na/ dgra mang ba dang / mthong na
293a1(mdo sde): yid du mi 'ong ba dang / sdig pa rnams sems pa dang / des sems can rnams 'jig par 'gyur ba dang / mi bde zhing nyal zhing mi bde bzhin sad pa dang / sdig pa can gyi rmi lam rmi ba dang / rmugs te tshe 'pho ba'i dus byed pa dang / 'gyod par 'gyur ba
293a2(mdo sde): dang / tshe thung bar 'gyur ba'i las byed cing bsogs pa dang / lus zhig ste tshe 'phos pa'i 'og tu ngan song ngan 'gro log par ltung ba sems can dmyal ba rnams su skye bar 'gyur ro/ /ma byin par len pa la nyes dmigs bcur rig par bya ste/ bcu gang zhe na/ 'khon
293a3(mdo sde): gcugs su 'gyur ba dang / dogs par 'gyur ba dang / dus ma yin par rgyu ba dang / mtshan mo rgyu ba dang / sdig pa'i grogs pos yongs su zin pa dang / dge ba'i bshes gnyen gyis rnam par spangs pa dang / tshul khrims 'chal par 'gyur ba dang / rgyal po'i gnod pa
293a4(mdo sde): dang / chad pa'i gnod pa 'byung ba dang / longs spyod kyis phongs par 'gyur ba'i las byed cing sog pa dang / lus zhig nas tshe 'phos pa'i 'og tu ngan song ngan 'gro log par ltung ba sems can dmyal ba rnams su skye bar 'gyur ba'o/ /'dod pa la log par g.yem pa la
293a5(mdo sde): nyes dmigs bcur rig par bya ste/ bcu gang zhe na/ gang dag gi chung ma la nyal po byed pa de dag de la glags tshol bar 'gyur ba dang / de chung ma dang rtsod par 'gyur ba dang / de la mi dge ba'i chos 'phel bar 'gyur ba dang / de'i dge ba'i chos yongs su 'grib cing yongs
293a6(mdo sde): su zad par 'gyur ba dang / bdag ma sbas shing ma bsrungs pa dang / de'i bu dang / chung ma dang / nor rnams ma sbas shing ma bsrungs pa dang / dogs par 'gyur ba dang / mdza' bshes dang / blon po dang / nye du dang / snag gi gnyen mtshams rnams yid mi rton pa dang / byi bo
293a7(mdo sde): byed pa dang bcas par 'gyur ba'i las byed cing sog pa dang / lus zhig nas tshe 'phos pa'i 'og tu ngan song ngan 'gro log par ltung ba sems can dmyal ba rnams su skye bar 'gyur ba'o/ /du smra ba la nyes dmigs bcur rig par bya ste/ bcu gang zhe na/ de kha mnam
293b1(mdo sde): par 'gyur ba dang / de'i lus las lha rnams 'phang ba dang / mi ma yin pa rnams kyis de la glags rnyed par 'gyur ba dang / bden pa smras kyang de la su yang yid ches par mi 'gyur ba dang / smra bar 'gyur ba dang / yid ches par bya ba'i gnas rnams su mkhas
293b2(mdo sde): pa rnams de la dri bar bya bar mi sems pa dang / de'i bden pa ma yin pa bsngags pa dang / brjod pa dang sgra dang / tshigs su bcad pa ma yin pa 'byung ba dang / gzung ba'i tshig tu mi 'gyur ba dang / skur pa 'debs pa'i las byed cing sog pa dang / lus zhig nas tshe 'phos
293b3(mdo sde): pa'i 'og tu ngan song ngan 'gro log par ltung ba sems can dmyal ba rnams su skye ba'o/ /'bru'i chang dang sbyar ba'i chang bag med pa'i gnas la/ nyes dmigs sum cu rtsa drug tu rig par bya ste/ sum cu rtsa drug gang zhe na/ tshe 'di la nor zad pa dang / nad kyi gzhir
293b4(mdo sde): 'gyur ba dang / 'thab pa dang / mtshang 'dru ba dang / rtsod pa 'phel ba dang / sba ba'i gnas ston pa dang / mi snyan pa skyed pa dang / shes rab nyams par byed pa dang / ma thob pa'i longs spyod rnams mi 'thob pa dang / longs spyod thob pa rnams las yongs su nyams par
293b5(mdo sde): 'gyur ba dang / gsang ba rnams smra ba dang / las su bya ba rnams yongs su nyams pa dang / mya ngan gyi rtsa bar 'gyur ba dang / nyam chung bar 'gyur ba dang / mar mi 'dzin par 'gyur ba dang / phar mi 'dzin par 'gyur ba dang / dge sbyong du mi 'dzin par 'gyur ba dang / bram zer mi
293b6(mdo sde): 'dzin par 'gyur ba dang / rigs kyi gtso bo la rim gro med par 'gyur ba dang / sangs rgyas la gus par mi 'gyur ba dang / chos la gus par mi 'gyur ba dang / dge 'dun la gus par mi 'gyur ba dang / sdig pa'i grogs pos yongs su zin par 'gyur ba dang / dge ba'i bshes
293b7(mdo sde): gnyen gyis rnam par spangs pa dang / ngo tsha med par 'gyur ba dang / 'dzem pa med par 'gyur ba dang / dbang po'i sgo ma bsdams par 'gyur ba dang / bud med rnams la shin tu bag med par 'gyur ba dang / skye bo mang po'i yid du mi 'ong bar 'gyur ba dang / skye bo mang po dang mi
294a1(mdo sde): 'thun pa dang nye du dang snag gi gnyen mtshams btsun pa rnams kyis smad par 'gyur ba dang / dam pa'i chos ma yin pa yongs su 'dzin pa dang / dam pa'i chos yongs su spong ba dang / mkhas pa rnams de la yid mi 'jog par sems pa dang / bag bya ba
294a2(mdo sde): la g.yel ba dang de mya ngan las 'das pa las ring du 'gyur ba dang myos par 'gyur ba'i las byed cing sog pa dang / lus zhig nas tshe 'phos pa'i 'og tu ngan song ngan 'gro log par ltung ba sems can dmyal ba rnams su skye ba'o/ /de bzhin gshegs pa'i mchod rten la thal mo sbyor
294a3(mdo sde): ba'i phan yon ni bcu yod de/ bcu gang zhe na/ rgya chen po'i khyim du skye ba 'thob pa dang rgya che ba'i gzugs dang rgya che ba'i g.yog 'khor dang rgya che ba'i mchod pa dang bkur sti dang nor rgya che ba dang thos pa rgya che ba dang dad pa rgya che ba dang dri ba rgya che ba dang shes rab rgya che ba dang rtogs
294a4(mdo sde): pa rgya che ba 'thob pa ste/ bcu po de dag ni de bzhin gshegs pa'i mchod rten la thal mo sbyar ba'i phan yon no/ /de bzhin gshegs pa'i mchod rten la phyag 'tshal ba'i phan yon bcu yod de/ bcu gang zhe na/ gzugs bzang zhing mdog gser gyi kha dog lta bur
294a5(mdo sde): 'gyur ba dang mdzes shing mig tu sdug par 'gyur ba dang / skad snyan cing gzung ba'i chig tu 'gyur ba dang bag tsha ba med par 'khor gyi nang du 'gro ba dang lha dang mi rnams dga' bar 'gyur ba dang gzi byin chen por 'gyur ba dang gzi byin chen po'i gang zag 'di lta ste/ sangs
294a6(mdo sde): rgyas bcom ldan 'das rnams dang byang chub sems dpa' rnams dang sangs rgyas kyi nyan thos rnams dang 'grogs par 'gyur ba dang longs spyod che bar 'gyur ba dang mtho ris su skye bar 'gyur ba dang myur du yongs su mya ngan las 'da' ba ste/ bcu po de dag ni de bzhin gshegs
294a7(mdo sde): pa'i mchod rten la phyag 'tshal ba'i phan yon no/ /de bzhin gshegs pa'i mchod rten la phyag dar byas pa'i phan yon bcu yod de/ bcu gang zhe na/ gzugs bzang ba dang blta na sdug pa dang mdzes pa dang skad snyan pa dang de'i 'dod chags dang zhe sdang dang / gti mug
294b1(mdo sde): bsrabs par 'gyur ba dang lam du 'gro na rtswa dang gyo mo dang gseg ma rnams med par 'gyur ba dang btsun pa'i rigs su skye bar 'gyur ba dang longs spyod che bar 'gyur ba dang mtho ris su skye bar 'gyur ba dang myur du yongs su mya ngan las 'da' ba ste/ bcu po de dag ni de bzhin
294b2(mdo sde): gshegs pa'i mchod rten la phyag dar byas pa'i phan yon no/ /de bzhin gshegs pa'i mchod rten la gdugs dbul ba'i phan yon bcu yod de/ bcu gang zhe na/ 'jig rten na gdugs lta bur 'gyur ba dang lus la tsha bas gdung ba med par 'gyur ba dang sems la
294b3(mdo sde): gdung ba med par 'gyur ba dang 'jig rten gyi rten du 'gyur ba dang bdag por 'gyur ba'i las byed cing sog pa dang 'khor los sgyur ba'i rgyal srid yang dag par 'thob pa dang dbang che bar grags par 'gyur ba dang / longs spyod che bar 'gyur ba dang / mtho ris su skye bar 'gyur ba
294b4(mdo sde): dang / myur du yongs su mya ngan las 'da' ba ste/ bcu po de dag ni de bzhin gshegs pa'i mchod rten la gdugs phul ba'i phan yon no/ /de bzhin gshegs pa'i mchod rten la dril bu dbul ba'i phan yon bcu yod de/ bcu gang zhe na/ gzugs bzang bar 'gyur ba dang
294b5(mdo sde): skad snyan par 'gyur ba dang yid du 'ong ba smra ba dang ldan par 'gyur ba dang ka la ping ka'i sgra lta bu smra ba dang ldan par 'gyur ba dang gzung ba'i tshig tu 'gyur ba dang rab tu dga' bar 'gyur ba dang / kun tu dga' ba rgya chen po'i sgra 'thob pa dang longs spyod che bar 'gyur ba dang mtho ris su skye bar
294b6(mdo sde): 'gyur ba dang myur du yongs su mya ngan las 'da' ba ste/ bcu po de dag ni de bzhin gshegs pa'i mchod rten la dril bu phul ba'i phan yon no/ /de bzhin gshegs pa'i mchod rten la ba dan dbul ba'i phan yon bcu yod de/ bcu gang zhe na/ 'jig rten na rgyal mtshan lta bur 'gyur ba dang
294b7(mdo sde): mdza' bshes dang blon po dang nye du dang snag gi gnyen mtshams rnams bsti stang byed bla mar byed ri mor byed mchod par byed pa dang / phyogs dang phyogs mtshams rnams su de'i grags pa dang brjod pa dang sgra dang tshigs su bcad pa mngon du 'byung ba dang gzugs bzang zhing blta na sdug la
295a1(mdo sde): mdzes par 'gyur ba dang skye ba gzhan rnams su tshe ring zhing ring du gnas par 'gyur ba dang / dbang che bar grags par 'gyur ba dang rigs btsun par skye bar 'gyur ba dang longs spyod chen por 'gyur ba dang mtho ris su skye bar 'gyur ba dang myur du yongs su mya ngan
295a2(mdo sde): las 'da' bar 'gyur ba ste/ bcu po de dag ni de bzhin gshegs pa'i mchod rten la ba dan phul ba'i phan yon no/ /de bzhin gshegs pa'i mchod rten la na bza' dbul ba'i phan yon bcu gnyis yod de/ bcu gnyis gang zhe na/ mdzes shing blta na sdug par 'gyur ba dang /
295a3(mdo sde): pags pa 'jam pa dang / pags pa snum pa dang / pags pa srab pa dang / de'i lus la rdul dang dri ma mi 'chags pa dang de'i gos bzang por 'gyur ba dang / gding ba dang / bgo ba phra mo rnyed par 'gyur ba dang / ngo tsha shes pa dang / khrel yod pa phun sum tshogs par 'gyur
295a4(mdo sde): ba dang / mthong na dga' bar 'gyur ba dang / longs spyod che bar 'gyur ba dang / mtho ris su skye bar 'gyur ba dang / yongs su mya ngan las 'da' ba ste/ bcu gnyis po de dag ni de bzhin gshegs pa'i mchod rten la na bza' phul ba'i phan yon no/ /de bzhin gshegs pa'i
295a5(mdo sde): mchod rten la me tog dbul ba'i phan yon bcu yod de/ bcu gang zhe na/ 'jig rten na me tog lta bur 'gyur ba dang / de'i sna'i dbang po nam yang nyams par mi 'gyur ba dang / lus la dri nga ba med par 'gyur ba dang / lus la dri zhim po 'byung bar 'gyur ba dang /
295a6(mdo sde): phyogs dang phyogs mtshams rnams su de'i tshul khrims kyi dri'i ngad ldang bar 'gyur ba dang / 'jig rten pa rnams 'khor zhing 'du bar 'gyur ba dang / yid du 'ong ba'i chos rnams 'thob par 'gyur ba dang / longs spyod che bar 'gyur ba dang / mtho ris su skye bar 'gyur ba dang / myur du yongs
295a7(mdo sde): su mya ngan las 'da' ba ste/ chos bcu po de dag ni de bzhin gshegs pa'i mchod rten la me tog phul ba'i phan yon no/ /de bzhin gshegs pa'i mchod rten la phreng ba dbul ba'i phan yon bcu yod de/ bcu gang zhe na/ 'jig rten na phreng ba lta bur 'gyur ba dang / lus kyi
295b1(mdo sde): dri nga ba med par 'gyur ba dang / phyogs dang phyogs mtshams rnams su tshul khrims kyi dri zhim po'i ngad ldang ba dang / rtag tu dri zhim par 'gyur ba dang / brgyan par 'gyur ba dang / g.yog 'khor mi phyed par 'gyur ba dang / skyes pa dang bud med rnams kyi yid du 'ong
295b2(mdo sde): bar 'gyur ba dang / longs spyod che bar 'gyur ba dang / mtho ris su skye bar 'gyur ba dang / myur du yongs su mya ngan las 'da' ba ste/ bcu po de dag ni de bzhin gshegs pa'i mchod rten la phreng ba phul ba'i phan yon no/ /de bzhin gshegs pa'i mchod rten la mar
295b3(mdo sde): me dbul ba'i phan yon bcu yod de/ bcu gang zhe na/ 'jig rten na mar me lta bur 'gyur ba dang / sha'i mig rnam par dag par 'gyur ba dang / lha'i mig 'thob par 'gyur ba dang / dge ba dang mi dge ba'i chos rnams la shes rab 'byung bar 'gyur ba dang / ma rig pa dang
295b4(mdo sde): gti mug gi mun pa sel ba dang / shes rab kyi snang ba 'thob par 'gyur ba dang / de 'khor ba na 'khor ba'i tshe nam yang mun pa na gnas par mi 'gyur ba dang / longs spyod che bar 'gyur ba dang / mtho ris su skye bar 'gyur ba dang / myur du yongs su mya ngan las 'da' ba ste/ bcu
295b5(mdo sde): po de dag ni de bzhin gshegs pa'i mchod rten la mar me phul ba'i phan yon no/ /de bzhin gshegs pa'i mchod rten la byug spos dbul ba'i phan yon bcu yod de/ bcu gang zhe na/ 'jig rten na byug spos lta bur 'gyur ba dang / sna'i dbang po rnam par dag par 'gyur ba dang /
295b6(mdo sde): lus la dri mi zhim pa med par 'gyur ba dang / rtag tu dri zhim par 'gyur ba dang / gzugs bzang bar 'gyur ba dang / 'jig rten pa rnams 'khor zhing 'du bar 'gyur ba dang / yid du 'ong ba'i chos rnams thos par 'gyur ba dang / longs spyod chen por 'gyur ba dang / mtho ris
295b7(mdo sde): su skye bar 'gyur ba dang / myur du yongs su mya ngan las 'da' ba ste/ chos bcu po de dag ni de bzhin gshegs pa'i mchod rten la byug spos phul ba'i phan yon no/ /de bzhin gshegs pa'i mchod rten la rol mo dang sil snyan dbul ba'i phan yon bcu yod de/ bcu gang zhe na/
296a1(mdo sde): gzugs bzang zhing blta na sdug par 'gyur ba dang / skad snyan par 'gyur ba dang / yid du 'ong ba smra ba dang ldan par 'gyur ba dang / grags pa dang ldan par 'gyur ba dang / gzung ba'i tshig tu 'gyur ba dang / rtag tu dga' bar 'gyur ba dang / thams cad
296a2(mdo sde): dga' ba'i sgra rgya chen po 'thob par 'gyur ba dang / longs spyod che bar 'gyur ba dang / mtho ris su skye bar 'gyur ba dang / yongs su mya ngan las 'da' bar 'gyur ba ste/ bcu po de dag ni/ de bzhin gshegs pa'i mchod rten la rol mo sil snyan phul ba'i phan yon no/ /
296a3(mdo sde): de bzhin gshegs pa'i mchod rten byed pa'i phan yon bco brgyad yod de/ bco brgyad gang zhe na/ rgya chen po'i rigs su skye bar 'gyur ba dang / gzugs bzang bar 'gyur ba dang / mdzes shing mig tu sdug par 'gyur ba dang / dbang che bar grags par 'gyur ba dang / g.yog
296a4(mdo sde): 'khor rgya chen por 'gyur ba dang / g.yog 'khor mi phyed par 'gyur ba dang / longs spyod che bar 'gyur ba dang / 'jig rten pa rnams 'khor zhing 'du bar 'gyur ba dang / kun gyi rten du 'gyur ba dang / phyogs bcur brjod pa dang / sgra dang tshigs su bcad pa rgya chen po mngon
296a5(mdo sde): du 'byung bar 'gyur ba dang / lha dang mis mchod par 'gyur ba dang / phyug cing nor mang po dang ldan par 'gyur ba dang / 'khor los sgyur ba'i rgyal srid 'thob par 'gyur ba dang / tshe ring bar 'gyur ba dang / lus rdo rje ltar mkhregs par 'gyur ba dang / lus mtshan dang
296a6(mdo sde): dpe byad dang ldan par 'gyur ba dang / mtho ris su skye bar 'gyur ba dang / myur du yongs su mya ngan las 'da' ba ste/ bco brgyad po de dag ni de bzhin gshegs pa'i mchod rten byed pa'i phan yon no/ /khri stan byin pa'i phan yon bcu yod de/ bcu gang zhe na/ 'jig rten
296a7(mdo sde): gyi bla ma'i gnas su 'gyur ba dang / bsngags par 'gyur ba dang / skye bo mang po la grags pa dang / brjod pa dang / sgra dang tshigs su bcad pa mang po mngon du 'byung bar 'gyur ba dang / bde ba dang / yid bde ba mang bar 'gyur ba dang / bzhon pa dang / khri stan dang /
296b1(mdo sde): rim gro byed pa dang ldan par 'gyur ba dang / 'jig rten pa rnams 'khor zhing 'du bar 'gyur ba dang / longs spyod che bar 'gyur ba dang / dbang che bar grags par 'gyur ba dang / mtho ris su skye bar 'gyur ba dang / myur du yongs su mya ngan las 'da' ba ste/ bcu po de
296b2(mdo sde): dag ni khri stan byin pa'i phan yon no/ /lham byin pa'i phan yon bcu yod de/ bcu gang zhe na/ de bzhon pa rnams kyis brel bar mi 'gyur ba dang / rkang pa legs par gnas par 'gyur ba dang / lam du 'gro na stobs dang ldan par 'gyur ba dang / de'i lus ngal bar
296b3(mdo sde): mi 'gyur ba dang / de 'gro na tsher ma dang gseg ma dang gyo mo rnams kyis rkang pa snad par mi 'gyur ba dang / rdzu 'phrul thob par 'gyur ba dang / de la rim gro byed pa dang ldan par 'gyur ba dang / longs spyod che bar 'gyur ba dang / myur du yongs su mya ngan las 'da' ba ste/
296b4(mdo sde): bcu po de dag ni lham byin pa'i phan yon no/ /snod spyad byin pa'i phan yon bcu yod de/ bcu gang zhe na/ 'jig rten gyi yon tan gyi snod lta bur 'gyur ba dang / mdog snum par 'gyur ba dang / sems kyi rgyud mnyen par 'gyur ba dang / skom par mi 'gyur ba dang /
296b5(mdo sde): skom na yang chu 'byung bar 'gyur ba dang / su skye bar mi 'gyur ba dang / lha dang mi rnams dga' bar 'gyur ba dang / longs spyod che bar 'gyur ba dang / mtho ris su skye bar 'gyur ba dang / myur du yongs su mya ngan las 'da' ba ste/ bcu po de dag ni snod spyad byin
296b6(mdo sde): pa'i phan yon no/ /kha zas sbyin pa'i phan yon bcu yod de/ bcu gang zhe na/ tshe ring bar 'gyur ba dang / mdog bzang bar 'gyur ba dang / stobs dang ldan par 'gyur ba dang / dran pa dang ldan zhing spobs pa dang ldan par 'gyur ba dang / bag tsha ba med par 'khor gyi nang
296b7(mdo sde): du 'gro ba dang / 'khor 'dun par 'gyur ba dang / lha dang mi rnams dga' bar 'gyur ba dang / longs spyod che bar 'gyur ba dang / mtho ris su skye bar 'gyur ba dang / myur du yongs su mya ngan las 'da' ba ste/ bcu po de dag ni kha zas byin pa'i phan yon no/ /bzhon
297a1(mdo sde): pa byin pa'i phan yon bcu yod de/ bcu gang zhe na/ rkang pa shin tu gzhon sha chags par 'gyur ba dang / rkang pa shin tu gnas par 'gyur ba dang / rkang pas 'gro ba na lus ngal bar mi 'gyur ba dang / bde bar 'gyur ba dang / mi mdza' ba mang bar mi 'gyur
297a2(mdo sde): ba dang / rdzu 'phrul gyi rkang pa rgya chen po 'thob par 'gyur ba dang / bzhon pa rnams kyis brel bar mi 'gyur ba dang / rim gro byed pa dang ldan par 'gyur ba dang / mtho ris su skye bar 'gyur ba dang / myur du yongs su mya ngan las 'da' ba ste/ bcu po de dag ni bzhon pa byin pa'i
297a3(mdo sde): phan yon no/ /gnas byin pa'i phan yon ni rab tu mang ste/ mang po gang zhe na/ de la 'jigs pa mi 'byung ngo / /gding ba dang bgo ba shin tu 'jam po rnyed par 'gyur ro/ /lha dang mi rnams kyi 'dod pa'i yon tan lnga rnyed par 'gyur ro/ /gal te 'dod de rgyal rigs che zhing
297a4(mdo sde): mtho ba'i rigs su skye bar gyur cig ce'am/ bram ze'i rigs che zhing mtho ba'i rigs su skye bar gyur cig ce 'am/ khyim bdag che zhing mtho ba'i rigs su skye bar gyur cig ce na/ de'i smon pa de 'grub par 'gyur ro/ /gal te 'dod de bdag grong gi gtso bor gyur cig
297a5(mdo sde): ce'am/ grong khyer gyi gtso bor gyur cig ce 'am/ grong rdal gyi gtso bor gyur cig ce'am/ ri brags kyi rgyal por gyur cig ce 'am/ rgyal phran du gyur cig ce'am/ rgyal po btsan par gyur cig ce na/ de'i smon lam de bzhin du 'grub par 'gyur ro/ /gal te 'dod
297a6(mdo sde): de gling gcig pa'i rgyal por gyur cig ce'am/ gling gnyis kyi rgyal por gyur cig ce 'am/ gling gsum gyi rgyal por gyur cig ce'am/ 'khor los sgyur ba'i rgyal por gyur cig ce na/ de'i smon pa de 'grub par 'gyur ro/ /gal te 'dod de/ rgyal chen bzhi'i ris kyi lha
297a7(mdo sde): rnams dang skal ba mnyam par skye bar gyur cig ce na yang de'i smon pa de 'grub par 'gyur ro/ /sum cu rtsa gsum dang / 'thab bral dang / dga' ldan dang / 'phrul dga' dang / gzhan 'phrul dbang byed kyi lha rnams dang skal ba mnyam par skye bar gyur cig ce na yang de'i
297b1(mdo sde): smon pa de 'grub par 'gyur ro/ /gal te 'dod de/ bdag tshangs rigs kyi lha rnams dang skal ba mnyam par skye bar gyur cig ce na yang de'i smon pa de 'grub par 'gyur ro/ /tshangs pa'i mdun na 'don dang / tshangs chen dang / 'od chung dang / tshad med 'od dang / 'od gsal
297b2(mdo sde): dang / dge chung dang / tshad med dge dang / dge rgyas dang / sprin med dang / bsod nams skyes dang / 'bras bu che ba dang / mi che ba dang / mi gdung ba dang / gya nom snang dang / shin tu mthong dang / 'og min gyi lha rnams dang skal ba mnyam par skye bar gyur cig ce na yang de'i
297b3(mdo sde): smon pa de 'grub par 'gyur ro/ /gal te 'dod de/ nam mkha' mtha' yas skye mched dang / rnam shes mtha' yas skye mched dang / med pa'i skye mched dang / 'du shes med 'du shes med min gyi skye mched kyi lha rnams dang skal ba mnyam par skye bar
297b4(mdo sde): gyur cig ce na yang de'i smon pa de 'grub par 'gyur ro/ /gal te 'dod de/ rgyun du zhugs pa'i 'bras bu mngon sum du bya'o zhe na yang de'i smon pa de 'grub par 'gyur ro/ /gal te 'dod de/ lan cig phyir 'ong ba'i 'bras bu dang / phyir mi 'ong ba'i 'bras bu dang / dgra bcom pa'i
297b5(mdo sde): 'bras bu dang byang chub mngon du bya'o zhe na yang de'i smon pa de 'grub par 'gyur ro/ /gal te 'dod de/ bla na med pa yang dag par rdzogs pa'i byang chub mngon par rdzogs par byang chub par gyur cig ce na yang de'i smon pa de 'grub par 'gyur te/ /mang po de dag ni gnas byin pa'i phan yon no/ /
297b6(mdo sde): btung ba byin pa'i phan yon bcu yod de/ bcu gang zhe na/ dbang po thams cad yongs su tshang bar 'gyur ba dang / dpral ba dag cing 'dzum pa'i bzhin du 'gyur ba dang / yon tan dang ldan par 'gyur ba dang / sems kyi rgyud mnyen par 'gyur ba dang / skom par mi 'gyur ba dang /
297b7(mdo sde): skom na yang chu 'byung bar 'gyur ba dang / su skye bar mi 'gyur ba dang / longs spyod che bar 'gyur ba dang / mtho ris su skye bar 'gyur ba dang / myur du yongs su mya ngan las 'da' ba ste/ bcu po de dag ni btung ba byin pa'i phan yon no/ /rab tu byung ba'i phan yon bcu yod
298a1(mdo sde): de/ bcu gang zhe na/ de bu dang chung ma dang nor la sred par mi 'gyur ba dang / de 'dod pa'i yongs su 'dzin par mi 'gyur ba dang / dgon par gnas pa la dga' ba dang / sangs rgyas la gus par 'gyur ba dang / bdud kyi spyod yul rnam par spong ba dang / bde 'gro
298a2(mdo sde): thob par byed pa'i chos rnams yongs su tshol ba dang / ngan 'gro 'thob par byed pa'i chos rnams spong ba dang / lha dang mir smon pa med pa dang / rtag tu de bzhin gshegs pa'i gsung rab la rab tu 'byung bar 'gyur ba dang / mtho ris su skye bar 'gyur ba dang / myur du yongs
298a3(mdo sde): su mya ngan las 'da' ba ste/ chos bcu po de dag ni rab tu byung ba'i phan yon no/ /dgon pa la gnas pa'i phan yon bcu yod de/ bcu gang zhe na/ 'du 'dzi rnam par spong ba dang / rab tu dben pa la sten pa dang / de'i sems bsam gtan la dmigs par 'gyur ba dang /
298a4(mdo sde): sangs rgyas bcom ldan 'das rnams la smon pa dang / dga' ba dang / bde ba dang / yid bde ba lus la skyed pa dang / de la bar du gcod par mi 'gyur ba dang / ji ltar thos pa'i chos rnams kyi don rgya cher shes par 'gyur ba dang / zhi gnas 'thob pa dang / lhag mthong
298a5(mdo sde): thob pa ste/ bcu po de dag ni dgon pa la gnas pa'i phan yon no/ /bsod snyoms len pa'i phan yon bcu yod de/ bcu gang zhe na/ de 'gro ba la goms par 'gyur ba dang / de spyod yul la goms par 'gyur ba dang / nga rgyal bcag par 'gyur ba dang / bdag rnyed pa la
298a6(mdo sde): sbyor ba dang / gzhan dag kyang bsod nams la rab tu 'god pa dang / ston pa'i bstan pa yongs su ston pa dang / phyi ma'i skye bo la snang bar byas par 'gyur ba dang / tshangs pa mtshungs par spyod pa rnams la nyam nga ba med par byas par 'gyur ba dang / dma' ba'i sems nye
298a7(mdo sde): bar gzhag par 'gyur ba dang / bsod snyoms kyis yongs su dul ba'i dge sbyong gi phyogs la mun pa med par snang ba'o/ /'jigs pa med pa'i phan yon bcu yod de/ bcu gang zhe na/ 'jigs pa med par grong du 'jug pa dang / 'jigs pa med par grong nas
298b1(mdo sde): 'byung ba dang / 'jigs pa med par khyim rnams su 'gro ba dang / 'jigs pa med par 'khor rnams la chos ston pa dang / 'jigs pa med par dge 'dun gyi nang du 'jug pa dang / 'jigs pa med par slob dpon dang mkhan po'i drung du 'gro ba dang / 'jigs
298b2(mdo sde): pa med par byams pa'i sems kyis slob ma'i gan du 'gro ba dang / 'jigs pa med par gos dang / zas dang / mal cha dang / na ba'i gsos sman dang / yo byad rnams yongs su spyod pa dang / 'jigs pa med par kha ton 'don pa dang / 'jigs pa med par
298b3(mdo sde): tshe 'pho ba'i dus byed pa'o/ /bram ze'i khye'u de ltar na/ sems can rnams ni bdag gi las las gyur pa/ las kyi rgyu las skyes pa/ las kyi skal ba la spyod pa/ las la rten pa yin te/ sems can rnams ni las kyis rab dang / 'bring dang / tha mar rnam
298b4(mdo sde): par phye ba'o zhes ngas gang smras pa de ni 'di las dgongs te smras so/ /chos kyi rnam grangs 'di bshad pa na/ bram ze'i khye'u shu ka bcom ldan 'das la sems mngon par dad do/ /de nas bram ze'i khye'us/ bcom ldan 'das la 'di skad ces gsol to/ /
298b5(mdo sde): gau ta ma khyod mnyan du yod par/ dge bsnyen gzhan dag gi khyim du gshegs par dgongs na/ bdag gi pha bram ze to'u de ya'i khyim du yang gshegs par dgongs su gsol/ de ni bram ze to'u de ya'i khyim du yun ring po'i don du bde ba dang phan par 'gyur ro/ /bcom ldan
298b6(mdo sde): 'das cang mi gsung bas/ bram ze'i khye'u shu ka la gnang ba mdzad do/ /de nas bram ze'i khye'u shu kas/ bcom ldan 'das cang mi gsung bas gnang bar rig nas/ bcom ldan 'das kyis gsungs pa la mngon par dga' ste/ rjes su yi rangs nas bcom
298b7(mdo sde): ldan 'das kyi gan nas song ngo / /las rnam par 'byed pa rdzogs so// @#/ /rgya gar skad du/ karma bi b+hang+ga nA ma d+ha rma gran+tha/ bod skad du/ las kyi rnam par 'gyur ba zhes bya ba'i chos kyi gzhung /
299a1(mdo sde): bam po gcig go/ /sangs rgyas dang / byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba
299a2(mdo sde): na/ dge slong gi dge 'dun chen po brgya phrag phyed dang bcu gsum dang lhan cig tu bzhugs te/ de nas to'u te ya'i bu shu ko ma na ba/ bcom ldan 'das ga la ba der song ste phyin nas/ bcom ldan 'das dang lhan cig tu yang dag par mgu ba dang / yang dag par rangs
299a3(mdo sde): pa'i gtam rnam pa mang po bshad de phyogs gcig tu 'dug go/ /to'u te ya'i bu shu ko ma na ba phyogs gcig tu 'dug nas/ bcom ldan 'das la 'di skad ces gsol to/ /gau ta ma khyod la bdag cung shas shig 'dri na dris pa'i lan slar bka' stsal du gsol/ de
299a4(mdo sde): skad ces gsol pa dang / bcom ldan 'das kyis to'u te ya'i bu shu ko ma na ba la 'di skad ces gsungs so/ /ma na ba ji ltar 'dod pa bzhin du dris shig /ngas khyod la bshad par bya'o/ /de nas to'u te ya'i bu shu ko ma na bas bcom ldan 'das la 'di skad ces
299a5(mdo sde): gsol to/ /kye gau ta ma sems can rnams la tshe thung ba dang / tshe ring ba dang / nad mang ba dang / nad nyung ba dang / mi sdug pa dang / bzang po dang / dbang chung ba dang / dbang che ba dang / ma rabs kyi rigs dang / ya rabs kyi rigs dang / dbul po dang / phyug
299a6(mdo sde): po dang / ngan pa dang / shes rab che chung dang / skyid sdug la sogs pa rnam pa mang du mchis na/ kye gau ta ma las kyi rnam par smin pa gang gi phyir na sems can sna mang por 'gyur/ bcom ldan 'das kyis bka' stsal pa/ ma na ba khyod nyon la dge bar shin tu yid
299a7(mdo sde): la zung shig dang / de'i phyir ngas bshad do/ /ma na ba sems can rnams ni tshe rabs kyi las las gyur te/ sbyin pa'i rnams kyang las/ skye ba'i rnams kyang las/ so sor rgyu ba yang las te/ ma na ba sems can rnams ni las kyis rnam par bsgyur ro/ /de bas
299b1(mdo sde): na ngan pa dang / bar ma dang / bzang po'i phyir sems can rnam pa mang po yang las rnam pa mang po dang / mya ngan rnam pa mang po dang / lta ba rnam pa mang por sbyar ba de 'di ltar nag po dang / dkar po las rnam par smin pa'i 'bras bu bshad do/ /ma na ba 'di lta
299b2(mdo sde): ste/ las nag po rnams kyis ni sems can dmyal ba dang / byol song dang / dang / ring du 'khyams pa dang / a su ra la sogs pa ngan song du skye'o/ /las dkar po bgyis pa rnams kyis ni lha dang mir skye'o/ /ma na ba de lta bas na/ las kyi rnam
299b3(mdo sde): par smin pas tshe thung ba yang yod/ las kyis tshe ring por gyur pa yang yod/ las kyis nad mang por gyur pa yang yod/ las kyis nad nyung ngur 'gyur ba yang yod/ las kyis mi sdug par 'gyur ba yang yod/ las kyis bzang por 'gyur ba yang yod/ las
299b4(mdo sde): kyis dbang chung ngur 'gyur ba yang yod/ las kyis dbang che bar 'gyur ba yang yod/ las kyis ma rabs kyi rigs su 'gyur ba yang yod/ las kyis ya rabs kyi rigs su 'gyur ba yang yod/ las kyis dbul por 'gyur ba yang yod/ las kyis phyug por 'gyur
299b5(mdo sde): ba yang yod/ las kyis ngan par 'gyur ba yang yod/ las kyis shes rab chen por 'gyur ba yang yod/ las kyis sems can dmyal bar 'gyur ba yang yod/ las kyis byol song gi skye gnas su skye bar 'gyur ba yang yod/ las kyis ring du 'khyams par
299b6(mdo sde): 'gyur ba yang yod/ las kyis a su rar skye bar 'gyur ba yang yod/ las kyis mir skye bar 'gyur ba yang yod/ las kyis gzugs yod pa'i lhar skye ba yang yod/ las kyis gzugs med pa'i lhar skye ba yang yod/ las bzhin du mi 'gyur bar skye ba yang
299b7(mdo sde): yod/ las kyis 'gyur bar skye ba yang yod/ las kyis yul gzhan du skye bar 'gyur ba yang yod/ las ma bsams par byas pas skye bar 'gyur ba yang yod/ las bsams te ma byas kyang skye bar 'gyur ba yang yod/ las bsams te byas nas skye bar 'gyur
300a1(mdo sde): ba yang yod/ las ma bsams ma byas kyang skye bar 'gyur ba yang yod do/ /gang zag las 'di lta bu 'dus pas na sems can dmyal bar skyes nas sems can dmyal ba'i tshe kun rdzogs te/ skye ba'i las kyang yod/ gang zag las 'di lta bu
300a2(mdo sde): 'dus pas na sems can dmyal ba'i tshe phyed zad nas skye ba'i las kyang yod do/ /sems can dmyal bar phyin ma thag tu skyes pa yang yod/ gang zag yang las 'di lta bu 'dus pas na sngar bde ba la phyi nas mi bde ba'i las kyang yod/ gang zag yang 'di lta bu 'dus
300a3(mdo sde): pas na sngar mi bde ba la phyi nas bde bar gyur pa'i las kyang yod/ sems can gang zag thams cad kyang 'di lta bu 'dus pas na sngar bde la phyis kyang bde bar 'gyur ba'i las kyang yod/ gang zag yang 'di lta bu 'dus pas na ser sna byed pa'i las kyang yod/ gang zag
300a4(mdo sde): yang 'di lta bu 'dus pas na dbul ba gtong phod pa'i las kyang yod/ gang zag yang 'di lta bu 'dus pas na phyug por 'gyur zhing gtong phod pa'i las kyang yod/ gang zag yang 'di lta bu 'dus pas na dbul ba ser sna can du 'gyur ba'i las kyang yod do/ /gang zag tshe
300a5(mdo sde): zad la las ma zad pa yang yod/ gang zag las zad la tshe ma zad pa yang yod/ gang zag tshe dang las bcas te zad par 'gyur ba yang yod/ gang zag tshe dang las bcas te ma zad kyang mya ngan spangs par 'gyur ba yang yod/ gang zag lus bde la sems mi bde bar
300a6(mdo sde): 'gyur ba yang yod/ gang zag lus mi bde la sems bde bar 'gyur ba'i las kyang yod/ gang zag lus kyang bde la sems kyang bde bar 'gyur ba yang yod/ gang zag lus mi bde la sems kyang mi bde bar 'gyur ba yang yod/ gang zag las 'di lta bu 'dus pas
300a7(mdo sde): na sems can ngan pa'i sar yang skyes te/ gzugs ngan pa dang / bzang po dang / sdug gu dang / kha dog mdzes pa dang / mdog snum pa dang / mthong na dga' ba'i las kyang yod/ gang zag yang las 'di lta bu 'dus pas na ngan pa'i sar yang skyes la gzugs
300b1(mdo sde): ngan pa dang / lus rtsub pa dang / mi sdug par snang ba dang / mthong na yid du mi 'ong ba'i las kyang yod de/ ma na ba yang 'di lta ste/ mi dge ba bcu'i las kyi lam byas pa'i rgyus phyi rol gyi yul sa'i don ngan du 'gyur ba yang yod do/ /de la ji ltar las kyis tshe
300b2(mdo sde): thung bar 'gyur zhe na/ chos bcus na tshe thung bar 'gyur zhe na/ bcu gang zhe na/ srog gcod pa/ srog gcod du bcug pa/ srog gcod pa la stod pa/ srog gcod pa la smon pa/ mngal gnas med par byed pa/ mngal gnas med par byed du bcug pa/ dgra bo
300b3(mdo sde): la gsad par sems pa/ mi mdza' ba shi na dga' ba/ rten bcas shing sems can gsad pa/ thab mo la lta zhing dad pa dang bcu ste/ chos 'di bcus na tshe thung zhing nad mang bar 'gyur ro/ /ji ltar las bzang po byas pas tshe ring por 'gyur zhe na/ chos rnam pa
300b4(mdo sde): bcus na tshe ring por 'gyur te/ bcu gang zhe na/ srog gcod pa spangs pa/ srog gcod pa spong bar byed pa/ srog gcod pa spangs pa la stod pa/ srog gcod pa spangs pa la smon pa/ gsad par chad pa'i sems can rnams gtong ba/ gsad par chad pa'i mi rnams gtong ba/
300b5(mdo sde): 'jigs shing skrag pa'i sems can rnams la skyabs byas pa/ mgon med pa'i sems can rnams la snying rje bar sems pa/ na ba'i sems can rnams la byams pas sdud pa/ brel zhing phongs pa'i sems can rnams la gos dang / zas skom sbyin pa dang /
300b6(mdo sde): chos bcus na tshe ring zhing nad med par 'gyur ro/ /ji ltar las kyis nad mang po 'gyur zhe na/ chos bcus na nad mang por 'gyur te/ bcu gang zhe na/ dbyug pa dang thal mo la sogs pas btsogs pa dang / byug pa dang / thal mo la sogs pas 'tshog tu bcug
300b7(mdo sde): pa dang / dbyug pa dang thal mo la sogs pas 'tshog pa la stod pa dang / dbyug pa dang thal mo la sogs pas 'tshog pa la smon pa/ pha ma rnams kyi sems nyon mongs pa/ mya ngan bsring ba rnams kyi sems nyon mongs pa/ mi mdza' ba rnams na na dga' ba/ mi
301a1(mdo sde): mdza' ba rnams nad mi sos na dga' ba/ sman log pa byin pa/ zas mi zhu ba za ba dang bcu ste/ chos 'di bcus na nad mang bar 'gyur ro/ /ji ltar las bzang po byas pas nad nyung ngur 'ong zhe na/ chos bcus na nad nyung bar 'gyur te/ bcu
301a2(mdo sde): gang zhe na/ dbyug pa dang thal mo la sogs pas gzhan mi 'tshog pa/ dbyug pa dang thal mo la sogs pas 'tshog tu mi gzhug pa/ dbyug pa dang thal mo la sogs pas 'tshog pa la mi stod pa/ dbyug pa dang thal mo la sogs pas 'tshog pa la mi smon pa/ pha ma
301a3(mdo sde): la sogs pa na ba rnams la rim gro byed pa/ mya ngan bsrings pa rnams na ba la rim gro byed pa/ mi mdza' ba rnams na na mi dga' ba/ mi mdza' ba rnams nad sos na dga' ba/ nad pa la sman byin pa/ zas zhu nas za ba dang bcu ste/ chos 'di bcus nad nyung bar 'gyur ro/ /
301a4(mdo sde): ji ltar las kyis mi sdug par 'gyur zhe na/ chos bcus mi sdug par 'gyur te/ /bcu gang zhe na/ khro ba gnong bcabs pa/ cung zad las kyang 'khon du 'dzin pa/ gtum pa pha ma rnams la ngan du smra ba/ mya ngan bsrings pa rnams la ngan du smra ba/ mya ngan bsrings pa'i spyad pa kun
301a5(mdo sde): la ngan du byed pa/ yang dag par gshegs pa'i mchod rten la 'od gcod pa/ gang zag mi sdug pa rnams la dngan can byed pa/ ci la yang mi gtsang bar byed pa 'di dang chos bcu'o/ /ji ltar las kyis bzang por 'gyur zhe na/ chos bcus bzang por 'gyur te/ bcu gang zhe na/ mi khro ba
301a6(mdo sde): gos byin pa/ yang dag par gshegs pa'i mchod rten la rtag tu phyag dar byed pa/ gtsug lag khang la byi dor byed pa/ pha ma la snyan du smra ba/ mya ngan las bsrings pa rnams la snyan du smras pa/ gang zag mi sdug pa rnams la dngan can mi byed pa/ ci la yang gtsang bar byed pa
301a7(mdo sde): ste/ chos 'di dang bcu'o/ /ji ltar na las kyis dbang chung ngur 'gyur zhe na/ chos bcus na dbang chung ngur 'gyur te/ bcu gang zhe na/ gzhan gyis thob pa la phrag dog pa dang / gzhan gyis ma thob pa la dga' ba dang / gzhan gyis thob pa la mi dga' ba dang / gzhan skyid pa dang /
301b1(mdo sde): grags pa dang / tshigs su bcad cing sgra bstod pa med pa la dga' ba gzhan skyid pa dang / grags pa dang / tshigs su bcad cing sgra bstod pa la mi dga' ba/ pha ma dang dge ba'i bshes gnyen la sri zhu mi byed pa/ mya ngan bsrings pa rnams la rim gro mi byed pa/ dbang chung
301b2(mdo sde): ngu la mi dge ba'i rtsa ba skyed pa/ dbang chen po la dge ba'i rtsa ba gcod pa/ gang zag ngan pa byed pa rnams la stod pa 'di dang bcu'o/ /ji ltar las kyis dbang che bar 'gyur zhe na/ chos bcus na dbang che bar 'gyur te/ bcu gang zhe na/ gzhan gyis thob pa la phrag dog mi byed
301b3(mdo sde): pa/ gzhan gyis thob na dga' ba/ gzhan gyis ma thob pa la mi dga' ba/ gzhan skyid pa dang / grags pa dang / tshigs su bcad cing sgras stod pa med pa la mi dga' ba/ grags pa dang tshigs su bcad cing sgras stod pa la dga' ba/ byang chub kyi sems skye bar byed
301b4(mdo sde): pa/ yang dag par gshegs pa'i mchod rten dang gnas byed pa/ dbang chung ngu la mi dge ba'i rtsa ba gcod par byed pa/ dbang chen po rnams la dge ba'i rtsa ba skyed pa dang bcu'o/ /ji ltar las kyis ma rabs su skye bar 'gyur zhe na/ chos bcus na ma rabs su skye bar 'gyur te/ bcu
301b5(mdo sde): gang zhe na/ pha ma la pha mar mi 'dzin pa/ dge sbyong du mi shes pa/ bram zer mi shes pa/ rigs kyis btsun pa la mi bkur ba/ mkhan po dang / bla ma dang / thar par zhugs pa rnams la rim gro dang / bsti stang du mi byed pa nams kyang mgron mi gnyer ba/ pha ma
301b6(mdo sde): la sri zhu mi byed pa/ mkhan po dang bla ma dang / thar par zhugs pa rnams khyad du gsod cing sri zhu mi byed pa/ rigs chen po las skyes pa'i gang zag rnams spong ba/ rigs chung ngu las skyes pa'i gang zag rnams la bkur ba 'di dang bcu'o/ /ji ltar las kyis ya rabs
301b7(mdo sde): su skyes par 'gyur zhe na/ chos bcus na ya rabs su skyes par 'gyur te/ /bcu gang zhe na/ pha ma dran pa thar par zhugs par shes pa/ bram zer shes pa rigs kyis btsun pa la bkur ba/ mkhan po dang / bla ma dang / thar par zhugs pa rnams dang / thar par spyod
302a1(mdo sde): pa gzhan la yang stan las langs te spag cing bsti stang ri mo dang / stan la sogs pa stobs pa dang / pha ma la sri zhu byed pa dang / mkhan po dang bla ma thar par zhugs pa rnams la gzhan la yang sri zhu byed pa/ ya rabs dang / ma rabs su yang khyad par mi byed cing snyoms pa/ yang
302a2(mdo sde): dag par gshegs pa'i mchod rten gyi srog shing 'dzugs pa/ me tog gi phreng ba dang / gdugs 'dzugs pa dang bcu'o/ /ji ltar las kyis dbul por 'gyur zhe na/ chos bcus na dbul por 'gyur te/ bcu gang zhe na/ ma byin par len pa/ ma byin par len par 'jug pa/ ma byin par len pa la stod
302a3(mdo sde): pa/ ma byin par len pa la smon pa/ pha ma la 'tsho ba rnams gcod pa mkhan po dang bla ma dang / thar par zhugs pa rnams kyi gtsug lag khang dang / gnas khang dang / mchod cing spyod pa kun gcod pa/ gzhan thob tu mi dga' ba/ gzhan gyis ma thob na dga' ba/ gzhan gyis thob pa la bgegs byed pa/
302a4(mdo sde): mu ge byung du smon pa dang bcu'o/ /ji ltar las kyis phyug por 'gyur zhe na/ chos bcus na phyug por 'gyur te/ bcu gang zhe na/ ma byin par len pa spong ba/ ma byin par len pa spong bar 'jug pa/ ma byin par len pa spong ba la dga' ba/ pha ma la 'tsho ba sbyin pa/ mkhan po dang bla ma lhag ma dang gzhan rnams la
302a5(mdo sde): gtsug lag khang dang / gnas dang rim par spyod pa dang / chos gos dang / mal stan dang / na ba'i gsos sman dang / g.yog dang / 'tsho ba sbyin pa gzhan gyis thob pa la dga' bar sems pa/ gzhan gyis don thob par nan tan du bsgrubs pa/ gzhan gyis ma thob pa la mi dga' ba/ phyogs bcu thams cad du
302a6(mdo sde): lo legs par smon pa/ sbyin pa la sogs pa gtong ba'i gang zag rnams la rab tu dga' ba dang bcu'o/ /ji ltar las kyis ngan par 'gyur zhe na/ chos bcus na ngan par 'gyur te/ bcu gang zhe na/ gang zag su yang rung ste/ 'dri mi shes pa/ yang dag pa'i chos ma yin pa kun 'phel bar byed pa/
302a7(mdo sde): yang dag pa'i chos spong ba/ yang dag pa'i chos 'chad pa la bsti stang dang ri mor mi byed pa/ ma gtsigs par smra ba la dge bar stod pa/ ngan pa'i gang zag rnams la 'khor zhing snyen pa/ yang dag pa la mkhas pa rnams spong ba/ log par lta ba la tshad mar 'dzin cing bstod pa/ yang
302b1(mdo sde): dag par lta ba la spong ba/ shes rab dang ldan pa'i gang zag rnams la spong ba dang bcu'o/ /ji ltar las kyis shes rab chen por 'gyur zhe na/ chos bcus na shes rab chen por 'gyur te/ bcu gang zhe na/ gang zag su yang rung ste/ rim par 'dri shes pa/ mi mkhas pa'i
302b2(mdo sde): dge sbyong dang / bram ze dang / ngan pa'i gang zag rnams la mi 'khor mi snyen cing ri mo bsti stang mi byed pa/ mkhas pa'i gang zag rnams la 'khor zhing bsnyen nas ri mo bsti stang byed pa/ yang dag pa'i chos ma yin pa kun gtong ba/ yang dag pa'i chos 'phel bar byed pa/
302b3(mdo sde): chos kyi snod gang zag rnams mi 'jigs pa la goms par byed pa/ yang dag pa'i tshig snyan par smra ba la dge'o zhes stod pa/ ngan par smra ba la dge'o zhes mi stod pa/ log par lta ba la mi smon pa/ yang dag par lta ba la stod pa dang bcu'o/ /ji ltar las kyis sems
302b4(mdo sde): can dmyal bar skye bar 'gyur zhe na/ chos bcus na sems can dmyal bar 'gyur te/ bcu gang zhe na/ lus kyis ngan pa cher spyod pa/ ngag gis ngan pa cher spyod pa/ yid kyis ngan pa cher spyod pa/ chad par lta ba/ rtag par lta ba/ bya ba'i mi rigs par lta ba/ phan pa med
302b5(mdo sde): par byed pa/ mya ngan bsrings pa la ngan du smra ba/ 'dod pas log par spyod du bcug pa dang bcu'o/ /ji ltar las kyis byol song du 'gyur zhe na/ chos bcus na byol song du 'gyur te/ bcu gang zhe na/ lus kyis ngan pa 'bring du spyod pa/ ngag gis ngan pa 'bring du spyod pa/ yid
302b6(mdo sde): kyis ngan pa 'bring du spyod pa/ 'dod pa sna tshogs kun g.yos pa'i las byas pa/ khro ba sna tshogs kun g.yos pa'i las byas pa/ glen pa sna tshogs kun g.yos pa'i las byas pa/ mi rigs pa byin pa byol song du 'gyur ba rnams la khro ba/ byang chub sems dpa'i smon lam
302b7(mdo sde): gyi mthus seng ger skyes pa/ bram ze khyad par byed pa/ kha ngan par byas pa'i lan gyis spre'ur skyes pa lta bu dang bcu'o/ /ji ltar las kyis ring du 'khyams pa'i 'jig rten du skye bar 'gyur zhe na/ chos bcus na ring du 'khyams pa'i 'jig rten du skye bar 'gyur te/ lus kyis ngan pa
303a1(mdo sde): chung ngu spyod pa/ ngag gis ngan pa chung ngu spyod pa/ yid kyis ngan pa chung ngu spyod pa/ ngan pa la dad pa/ shin tu dad pa/ log pas 'tsho ba/ ser sna la dad cing mi gtong ba/ sbyin pa la gegs byed pa/ 'dod pa la chags bzhin du shi ba/ bru ba tsha zhing
303a2(mdo sde): skom bzhin du shi ba dang bcu'o/ /ji ltar las kyis a su ra'i 'jig rten par 'gyur zhe na/ chos bcus na a su ra'i 'jig rten du skye bar 'gyur te/ bcu gang zhe na/ thams cad la'ang lus kyis ngan pa spyod pa/ thams cad la'ang ngag gis ngan pa spyod pa/
303a3(mdo sde): thams cad la'ang yid kyis ngan pa spyod pa/ ngar sems pa/ mi mtshungs pa'i nga / zla las lhag pa'i nga / gong ma las lhag pa'i nga / gong ma las kyang gong ma'i nga / bdag la mi srid pa'i nga / dge ba'i rtsa ba bskyed pa la log par smon pa dang bcu ste/ chos 'di
303a4(mdo sde): bcus na a su rar skye bar 'gyur ro/ /ji ltar las kyis mi'i 'jig rten du skye bar 'gyur zhe na/ chos bcus na mi'i 'jig rten du skye bar 'gyur te/ bcu gang zhe na/ dge ba bcu'i lam ma nyams shing ma god pas mi'i 'jig rten du skye bar 'gyur ro/ /ji ltar las kyis 'dod
303a5(mdo sde): pa drug na spyod pa'i lhar skye bar 'gyur zhe na/ chos bcus na 'dod pa drug na spyod pa'i lhar skye bar 'gyur te/ dge ba bcu'i lam las ma nyams shing brtson 'grus su bsdams pas na 'dod pa drug na spyod pa'i lhar skye bar 'gyur ro/ /ji ltar las kyis gzugs yod pa na spyod pa'i
303a6(mdo sde): lhar skye bar 'gyur zhe na/ chos bcus na gzugs yod pa na spyod pa'i lhar skye bar 'gyur te/ bcu gang zhe na/ dge ba bcu'i las kyi lam la dad cing pha rol tu phyin pa drug tshad med pa bzhi kun rdzogs pa ni gzugs yod pa na spyod pa'i lhar skye bar 'gyur ro/ /ji ltar las kyis gzugs
303a7(mdo sde): med pa na spyod pa'i lhar skye bar 'gyur zhe na/ dge ba bcu'i chos dang / mi g.yo ba 'dzin pa bzhi'i chos spyad na gzugs med pa na spyod pa'i lhar skye bar 'gyur te/ mi g.yo ba bzhi ni gzugs thams cad las 'das te/ rig pa'i ming thams cad brjod du med pa nas
303b1(mdo sde): chos sna tshogs smra bsam las 'das par nam mkha' mtha' yas pa bsams nas nam mkha' mtha' yas skye mched stengs kyi mi g.yo mi 'dzin pa dang / nam mkha' mtha' yas pa'i skye mched thams cad kun las 'das nas rnam par shes pa mtha' yas pa bsams
303b2(mdo sde): nas rnam par shes pa mtha' yas pa'i skye mched stengs kyi mi g.yo mi 'dzin pa dang / rnam par shes pa mtha' yas pa'i skye mched thams cad las 'das nas cung zad kyang med par bsams te/ cung zad med pa'i skye mched stengs kyi mi g.yo mi 'dzin pa dang / cung zad
303b3(mdo sde): med pa'i skye mched las 'das te/ sems med pa sems med pa ma yin pa bsams te/ sems med pa dang / sems med pa ma yin pa'i skye mched stengs kyi mi g.yo mi 'dzin pa dang / chos 'di bzhes na gzugs med pa na spyod pa'i lhar skye bar 'gyur ro/ /ji ltar
303b4(mdo sde): las kyis bzhin mi 'gyur bar skye ba gang zhe na/ dge ba'i rtsa ba las byas la des bdag cir smon lam btab pa dang / mtshams med pa'i sdig las byas pa de lta bu ni las kyis bzhin mi 'gyur bar skye bar 'ong ngo / /ji ltar las kyis 'gyur bar skye zhe na/ sus dge
303b5(mdo sde): ba'i las byas nas smon lam btab pa ni las des 'gyur zhing skye bar 'ong ngo / /ji ltar las kyis gang yul gzhan du skye bar 'gyur zhe na/ sangs rgyas kyang rung / chos kyang rung / dge 'dun kyang rung / tshul khrims thub pa'i gang zag kyang rung ste/ de la shin tu dad par
303b6(mdo sde): bsams nas byin pas yul gzhan du smon lam btab pa dang / las gang byas kyang rung ste/ bzang po dang / ngan pa gar 'gyur ba ni 'di lta ste/ dper na tshong pa bzhin te/ las de lta bus yul gzhan du song nas rnam par smin par 'gyur ro/ /ji ltar las kyis ma bsams
303b7(mdo sde): par byas pa gang zhe na/ las byas nas 'gyod pa dang / khrel gyis dogs pa dang / nyes par sems pa dang / mi rigs pa dang / 'chags pa dang / yal bar mi gtong ba dang / slar mi 'jug pa dang / da phyin cad mi byed par dam 'cha' ba dang / 'di lta bu'i las ni ma
304a1(mdo sde): bsams par byas pa'o/ /ji ltar las bsams la ma byas pa gang zhe na/ lus kyis ma byas pa dang / sems rgyus shing las 'di bya'o zhes khar smras la ma byas pa de lta bu'i las ni bsams te ma byas pa'o/ /ji ltar las bsams te byas pa gang
304a2(mdo sde): zhe na/ las gang byas kyang rung ste mi 'gyod pa/ khrel gyis mi dogs pa nyes par mi sems pa/ mi 'chags pa/ yal bar gtong ba/ slar 'jug pa/ phyin cad mi byed par dam mi 'cha' ba'o/ /ji ltar gang zag las 'di lta bu 'dus pas na sems can las dmyal bar
304a3(mdo sde): skyes te/ sems can dmyal ba'i tshe kun rdzogs nas skye ba'i lam yin zhe na/ gang zag su yang rung ste/ sems can dmyal ba'i las bsams te byas nas/ des kyang mi 'gyod pa khrel gyis mi dogs pa dang / nyes par mi sems pa/ mi rigs par mi sems
304a4(mdo sde): pa/ mi 'chags pa/ yal bar gtong ba/ slar ngan du 'jug pa/ phyin chad byed par dam 'cha' ba/ de lta bu'i las la dga' ba de lta bu la smon pa/ de lta bu'i las 'dus pa'i gang zag sems can dmyal bar skyes te/ sems can dmyal ba'i tshe kun rdzogs nas slar
304a5(mdo sde): skye'o/ /ji ltar gang zag las 'di lta bu 'dus pas sems can dmyal bar skyes te sems can dmyal ba'i tshe phyed zad nas slar skye ba'i las gang yin zhe na/ gang zag su yang rung / sems can dmyal ba'i las byas nas/ 'gyod pa/ khrel gyis dogs pa/ nyes par sems
304a6(mdo sde): pa/ mi rigs par sems pa/ 'chags pa/ yal bar mi gtong ba slar ngan du mi 'jug pa/ phyin cad mi byed par dam 'cha' ba 'di lta bu'i las 'dus pa'i gang zag ni sems can dmyal bar skye ste/ sems can dmyal ba'i tshe phyed zad nas slar skye'o/ /ji ltar gang
304a7(mdo sde): zag las 'di lta bu 'dus pas sems can dmyal bar skyes ma thag tu slar skye ba'i las gang yin zhe na/ gang zag su'ang rung ste/ sems can dmyal ba'i las bsams te byas nas las de byas pa dang 'gyod pa/ khrel gyis dogs pa/ nyes par sems pa/ mi rigs par
304b1(mdo sde): sems pa/ 'chags pa/ yal bar mi gtong ba/ slar ngan du mi 'jug pa/ phyin cad mi byed par dam 'cha' ba/ de lta bu'i las la phyis mi dga' zhing mi smon pa spong zhing gtong ba/ phyis shin tu mi dga' ba'i yid skyod pa 'di lta bu'i las 'dus pa'i gang zag ni sems can dmyal
304b2(mdo sde): bar skyes ma thag tu slar skyes te/ de ni rgyal po ma skyes dgra bzhin no/ /ji ltar gang zag las 'di lta bu 'dus pas na sngar bde la phyis mi bde ba'i las gang yin zhe na/ gang zag su'ang rung ste sbyin pa byin yang yi rangs bzhin du ma byin/ dga' zhing bde ba yid du ma byas/ byin nas
304b3(mdo sde): phyis 'gyod par sems pa/ gang zag de lta bu mir skyes na yang phyug po'i rigs su skye ste nor mang po dang / spyod pa mang po dang / mang po'i jo bor 'gyur te/ blon po dang / grogs po dang / gnyen dang / rigs gcig pa mang du bdog pa dang / mdzod dang bang ba kun kyang
304b4(mdo sde): gang ba/ shin tu bde zhing bzhon pa mang po dang ldan pa de lta bu ni skyid pa kun spyod de phyis dmas pa dang / zad par 'gyur te mi bde bar song ba las 'di lta bu 'dus pa'i gang zag ni sngar btsan phyug cing bde yang phyis bkres shing dmas pas mi bde bar 'gyur ro/ /ji ltar gang zag
304b5(mdo sde): las 'dus pas sngar mi bde ba la phyis bde bar 'gyur ba'i las kyi 'bras bu ni gang yin zhe na/ gang zag su yang rung ste/ sbyin pa sngar ma dad par byin nas dad cing rangs pa'i sems phyis skyes pa'i gang zag de ni mir skyes na yang dbul po'i rigs su skye ste/ zas dang spyod pa nyung ba/
304b6(mdo sde): nyon mongs shing zas dang gos med pa las phyis btsan phyug cing skyid par gyur te/ ci'ang 'phel te/ cis kyang mi brel bar 'gyur ba 'di lta bu'i gang zag ni sngar mi bde la phyis bde bar gyur pa'o/ /ji ltar gang zag las 'di lta bur gyur pas sngar kyang bde la phyis kyang bde bar 'gyur ba'i
304b7(mdo sde): las gang yin zhe na/ gang zag su'ang rung ste sbyin pa byin pa yang mang po dang rangs par byin/ bdag kyang yid dga' ste byin pas phyis mi 'gyod pa'i gang zag de'i 'bras bu ni mir skyes na yang phyug pa'i rigs su skyes te/ nor mang po spyod pa dang / mang po'i jo bor gyur nas blon po dang /
305a1(mdo sde): grogs po dang / gnyen dang rigs gcig pa mang du bdog pa dang / bang mdzod thams cad kyang gang ba/ shin tu bde zhing bzhon pa mang po dang / de lta bu'i rigs su skye ste/ /skyid pa de lta bu'i phyir skye zhing 'phel bar 'gyur te/ gang zag las 'di lta bu 'dus
305a2(mdo sde): pas sngar yang bde/ phyis kyang bde bar 'gyur ro/ /ji ltar gang zag las 'di lta bu 'dus pas sngar mi bde la phyis kyang mi bde bar 'gyur ba'i las kyi 'bras bu ni gang yin zhe na/ gang zag su yang rung ste/ dge ba'i grogs po spangs pa yin/ sus kyang sbyin pa la ma bcug pa
305a3(mdo sde): yin/ bdag nyid kyis kyang gzhan la sbyin pa ma byas pa yin pa'i gang zag de lta bu ni mir skyes na yang dbul po bkres pa dang / zas skom gyis phongs pa/ gos rgyab kyis phongs shing brel te/ nyon mongs bzhin du 'tsho ba dang / zas skom dang / gos rgyab kyis mi 'tsho ba dang /
305a4(mdo sde): phyis kyang de las skyid cing spyod pa 'phel bar 'gyur ba yang med de/ gang zag las de lta bu 'dus pas na sngar yang mi bde/ phyis kyang bde bar mi 'gyur ro/ /ji ltar gang zag las 'di lta bu 'dus pas phyug la ser sna can du byed par 'gyur ba'i las kyi 'bras bu gang yin zhe na/ gang
305a5(mdo sde): zag su yang rung ste sbyin pa'i gnas la ci yang bungs mi che zhing nyung ngu byin pa yin/ gtong ba la ni bsri zhing goms par byas pas gang zag de mir skyes na yang phyug po'i rigs su skye ste/ nor dang spyod pa mang po yod kyang ser sna byed par 'gyur te/ de lta bu'i las 'dus pa'i gang zag ni phyug la
305a6(mdo sde): ser sna che ba yin no/ /ji ltar phyug la gtong phod pa'i las kyi 'bras bu ni gang zhe na/ gang zag su yang rung ste/ sbyin pa'i gnas la mang du byin zhing / sbyin pa phyir zhing goms par byas pa yin te/ gang zag de mir skyes na yang phyug po'i rigs su skye ste/ zas dang spyod pas 'tsho zhing gtong ba yin
305a7(mdo sde): te/ las de lta bu 'dus pa ni phyug la gtong phod pa'o/ /ji ltar na dbul la gtong phod pa'i las kyi 'bras bu yin zhe na/ gang zag su yang rung / sbyin pa'i gnas ma yin pa la mang du byin yang sbyin pa phyir zhing goms par byas pa yin pas gang zag de mir skyes na yang dbul po'i rigs su
305b1(mdo sde): skye ste/ zas dang spyod pas mi 'tsho zhing nyon mongs nas sdug cing gos zas kyis mi 'tsho yang gtong ba yin te/ las de lta bu 'dus pa'i gang zag ni dbul la/ gtong phod pa'o/ /ji ltar gang zag las 'di lta bu 'dus pas dbul la ser sna byed pa'i las su gyur pa yin zhe na/
305b2(mdo sde): gang zag su yang rung / dge ba'i grogs po spangs pa sus kyang sbyin pa la ma bcug pa yin/ nyid kyis kyang sbyin pa ma byin pa yin/ sdig pa'i las kyang ma bsams ma byas pa yin te/ gang zag su yang rung ste/ de mir skyes na yang dbul po'i rigs su skye ste/ zas dang spyod pa
305b3(mdo sde): la sogs pas mi 'tsho zhing nyon mongs nas sdug cing gos zas kyis brel nas ser sna byed pa yin te/ las de lta bu 'dus pa'i gang zag ni dbul po la ser sna byed pa'o/ /gang zag tshe zad la las ma zad pa gang zhe na/ gang zag su yang rung / sems can dmyal bar shi nas yang sems
305b4(mdo sde): can dmyal bar skye ba/ byol song las shi nas yang byol song du skye ba/ ring du 'khyams pa las shi na yang ring du 'khyams par skye ba/ a su ra las shi nas yang a su rar skye ba/ mi las shi nas yang mir skye ba de lta bu'i gang zag ni tshe zad la las ma zad pa yin no/ /gang zag
305b5(mdo sde): las zad la tshe ma zad pa gang zhe na/ gang zag su yang rung ste/ sngon skyid la phyis sdug par gyur pa/ snga na sdug la phyi nas skyid par gyur pa de lta bu'i gang zag ni las zad la tshe ma zad pa yin no/ /gang zag las dang tshe gnyis ka zad pa gang zhe na/ gang zag su yang rung ste/ sems can
305b6(mdo sde): dmyal ba las shi nas byol song du skyes pa/ byol song las shi nas ring du 'khyams par skyes pa/ ring du 'khyams pa las shi nas a su rar skyes pa/ a su ra las shi nas mir skyes pa/ mi las shi nas lhar skyes pa/ de lta bu'i gang zag ni las dang tshe gnyis ka zad pa yin no/ /
305b7(mdo sde): gang zag las gang gis na tshe yang ma zad las kyang ma zad la mya ngan spangs pa gang zhe na/ rgyun du zhugs pa dang / lan cig phyir 'ong ba dang / phyir mi 'ong ba dang / dgra bcom pa gang zag de rnams las dang tshe ma zad mod kyi mya ngan spangs pa'o/ /gang zag lus bde la sems mi bde
306a1(mdo sde): ba gang zhe na/ ma rabs kyis bsod nams byas nas 'khor lo skor ba'i rgyal por gyur pa de lta bu'i gang zag ni lus bde la sems mi bde ba'o/ /gang zag sems bde la lus mi bde ba gang zhe na/ bsod nams ma byas pa'i dgra bcom pa ste khrims rdzogs pa/
306a2(mdo sde): 'gug pa lta bu dgra bcom pa'i gang zag ni sems bde la lus mi bde zhes bya'o/ /gang zag lus dang sems gnyis ka bde ba gang zhe na/ bsod nams byas pa'i dgra bcom pa ste/ khrims rdzogs pa rdo stobs lta bu'i gang zag ni lus dang sems gnyis ka bde ba'o/ /
306a3(mdo sde): gang zag lus dang sems gnyis ka mi bde ba gang zhe na/ ma rabs kyis bsod nams ma byas pa de lta bu'i gang zag ni lus dang sems gnyis ka mi bde ba'o/ /ji ltar gang zag las 'di lta bu 'dus pas na ngan pa'i sar skyes la gzugs legs pa dang / bzang po dang / sdug gu dang /
306a4(mdo sde): kha dog mdzes pa dang / mdog snum pa dang mthong na dga' ba'i las gang zhe na/ chags pa g.yos te tshul khrims nyams pa dang ldan pa'i gang zag ni ngan pa'i sar skyes la gzugs legs pa dang / bzang po dang sdug gur 'gyur ro/ /ji ltar gang zag las 'di lta bu 'dus pas na
306a5(mdo sde): ngan pa'i sar skyes la/ gzugs ngan pa dang / lus rtsub pa dang / mi sdug pa dang / mthong na mi sdug par 'gyur ba'i las gang zhe na/ khro ba skyes shing khrims mi thub pa dang ldan pa'i gang zag 'di lta bu 'dus pas na ngan pa'i sar skyes la gzugs ngan pa dang / lus rtsub pa
306a6(mdo sde): dang / mi sdug par snang ba dang / mthong na yid du mi 'ong bar 'gyur ro/ /ji ltar gang zag las 'di lta bu 'dus pas na ngan pa'i sar skyes la dri mi zhim pa dang / dbang po ma tshang ba dang / dbang po mi 'thun par 'gyur ba'i las gang yin zhe na/ glen par skyes shing khrims mi thub
306a7(mdo sde): pa dang ldan pa gang zag las 'di lta bu 'dus pas na ngan pa'i sar skyes la dri mi zhim pa dang / dbang po ma tshang ba dang / dbang po mi 'thun par 'gyur ro/ /ji ltar mi dge ba bcu'i las byas pa'i rgyus phyi rol gyi yul sa rnams ngan du 'ong bar 'gyur ba yin zhe na/ srog gcod na de'i
306b1(mdo sde): lan gyis sa'i mdog nyams par 'ong ngo / /ma byin par blangs na de'i lan gyis ser ba dang / bye ba dang / byi ba dang / srin mang du 'ong bar 'gyur ro/ /mi tshangs par spyod pa byas pas de'i las kyis khug rna dang / rlung dang rdul dang rdul chen po 'ong ba'i sar skye'o/ /mang du
306b2(mdo sde): byas pa'i las kyi 'bras bu ni khar mnam por 'gyur ba/ dbugs mi zhim par 'ong ngo / /phra ma mang du byas pa'i las kyi 'bras bu ni yul mtho dman can dang / lcang lcong can dang / mi gtsang ba dang / na rkong dang / rdo ba gram khrod can gyi yul du skye'o/ /kha khyal pa byas pa'i las
306b3(mdo sde): kyi 'bras bu ni grog po mang ba/ rtsi shing dang / yal ga dang / 'dab ma tsher ma can dang / nags tshang tshing can gyi yul du skye'o/ /brkam par byas pa'i 'bras bu ni 'bru 'bras ci yang phra mor 'ong ngo / /khro ba byas pa'i lan gyis sa bon 'bras bu tsha ba dang / skyur ba dang / kha bar 'ong ngo /
306b4(mdo sde): log par bltas pa dang / byed du bcug pa'i las kyi rgyus ni sa bon dang 'bras bu chung zhing ngan par 'ong ngo / 'di ltar mi dge ba bcu'i las byas pas phyi rol gyi yul sa rnams ngan par 'gyur zhing mi bde ba'i gnas su skye bar 'gyur ro/ /bcom ldan 'das kyis yang bka' stsal pa/
306b5(mdo sde): man pa ngan pa rnam pa bcur 'gyur ba yang go zhing shes par byos shig /bcu gang zhe na/ dgra mang du 'gyur ba/ yid du mi 'ong bar snang ba/ tshe thung ba/ sdig pa'i las la sems pa/ sems can rnams 'jigs par 'gyur ba/ mi dga' bzhin nyal ba/ mi dga' bzhin sad pa/
306b6(mdo sde): rmi lam na sdig pa mthong ba/ phyis 'gyod pa/ tshe thung ba'i las sems shing byed pa yin te/ shi nas lus dang bral na lam ngan par ltung zhing sems can dmyal bar skye'o/ ma byin par blangs na las kyi rnam par smin pa bcur 'gyur te/ bcu gang zhe na/ dgrar 'gyur ba yin/ dogs par
306b7(mdo sde): 'gyur ba yin/ mi rigs par 'gro ba yin/ mtshan mo 'khyam pa yin/ sdig pa'i grogs po kun gyi nad kyis zin pa yin/ dge ba'i grogs po kun spangs pa yin/ khyims mi thub pa yin/ rgyal pos gyod btab pa yin/ chad pas bcad pa yin/ mi skyid par byed par 'gyur
307a1(mdo sde): ba'i las sems shing byed pa yin te/ shi nas lus dang bral nas lam ngan par ltung zhing sems can dmyal bar skye'o/ /mi tshangs par spyod pas na ngan pa bcur 'gyur ba shes par byos shig /bcu gang zhe na/ gzhan gyi khyo shug dang nyal ba yin/ glags tshol ba
307a2(mdo sde): yin/ khyo shug dang 'thab pa yin/ khyo shug 'phrogs pa yin/ mi dge ba'i chos kun skye ba yin/ dge ba'i chos kun byang zhing 'bri bar 'gyur ba yin/ bdag kyang bden par mi srung ba yin/ bu smad la sogs pa yang bden par ma bsrungs pa yin/ dogs par 'gyur ba yin/
307a3(mdo sde): gnyen dang / grogs po dang / rigs gcig pa dgrar 'gyur ba'i las sems shing byed pa yin te/ shi nas lus dang bral na lam ngan par ltung zhing sems can dmyal bar skye'o/ /byas na ngan pa bcur 'gyur te/ bcu gang zhe na/ de'i lus la lha rnams mi 'khor ba/ mi ma yin pa
307a4(mdo sde): rnams 'khor ba/ gzhan gyis slu ba/ bdag gi tshig mi brtan pa/ kha mnam pa/ drang por smras kyang su yang yid mi ches pa/ po che de la dri ba'i mi rigs zhes zer ba/ de la tshigs su bcad cing bstod pa med par grags par 'gyur ba/ su yang mi nyan pa'i tshig tu 'gyur ba kun
307a5(mdo sde): du ngan du rjod pa'i las sems shing byed pa yin te/ shi nas lus dang bral na lam ngan par ltung zhing sems can dmyal bar skye'o/ /chang 'thungs na ngan pa bag med pa sum cu rtsa lngar 'gyur ba shes par byos shig /sum cu rtsa lnga gang zhe na/ mngon par snang bzhin du nor zad pa/ ma dad
307a6(mdo sde): pa mang po 'du ba/ 'thab mo dang rtsod pa rnams skye ba/ khrel zhing ngo tshas mi 'dzem pa/ mi snyan par grags par byed pa/ shes rab nyams par byed pa/ skyid pa sngan cad ma bsags pa/ da yang mi sogs pa/ skyid pa'i bsags pa kun zad cing med par byas pa/ gsang ba rnams smra ba/ las
307a7(mdo sde): su bya ba rnams shor ba/ zhan te nyam chung bar gyur pa/ mya ngan gyi rtsa ba/ mar mi 'dzin pa/ phar mi 'dzin pa/ thar par zhugs par mi shes pa/ bram zer mi shes pa/ rigs btsun pa la bsti stang rim gro mi byed pa/ sangs rgyas la rim gro mi byed pa/ chos la rim gro mi byed pa/ dge
307b1(mdo sde): 'dun la rim gro mi byed pa/ sdig byed pa'i grogs po la rim gro byed pa/ dge ba'i grogs po kun spong zhing khyad du gsod pa/ ngo tsha mi shes pa/ khrel gyis dogs pa med pa/ spa zhing mdzes pa'i bag mi byed pa/ g.yem pa la bag med pa/ 'gro ba mang po'i yid du mi 'ong ba/ 'gro
307b2(mdo sde): ba mang pos smad pa/ rigs chen po dang / gnyen pa dang / rigs gcig pa spangs pa/ yang dag pa'i chos ma yin pa/ kun 'dzin pa/ yang dag pa'i chos kun spong ba/ nyes par byed kyis stod pa'i mi rigs zhes bla mas smad pa/ mya ngan las 'das pa dang ring du bral ba/
307b3(mdo sde): smyon par gyur pa'i las sems shing ngan pa'i skyon rnams sna tshogs su byed pa yin te/ shi nas sems can dmyal bar ltung zhing lus dang bral na yang lam ngan par 'gro bas bla 'og kun gyis kyang mi btung zhing spang bar bya'o/ /man pa bde bar gshegs pa'i mchod rten la thal mo sbyar nas
307b4(mdo sde): gus pas phyag byas nas legs pa bcu thob par 'gyur te/ bcu gang zhe na/ chen po'i rigs su skye ba/ gzugs che ba/ 'khor mang ba/ pha ma la rim gro bsti stang che ba/ nor mang ba/ mang du thos pa/ dad pa dang ldan pa/ mang du dran pa shes rab chen po mtho ris kyi lam chen po thob par
307b5(mdo sde): 'ong ngo / /yang dag par gshegs pa'i mchod rten la phyag 'tshal na legs pa bcu thob par 'gyur te/ bcu gang zhe na/ gzugs bzang por 'gyur/ skad snyan par 'gyur/ ngag kun gyis mnyan par 'gyur/ 'khor kun gyis stod par 'gyur/ skyid pa dang ldan par 'gyur/
307b6(mdo sde): lha dang mi'i nang na yang dbang che bar 'gyur/ spyod pa mang por 'gyur/ /mtho ris su skye bar 'gyur/ mya ngan las 'das pa yang myur du thob par 'gyur ro/ /yang dag par gshegs pa'i mchod rten la gdugs phul na legs pa bcu thob par 'gyur te/ bcu gang zhe na/ gdugs dang 'dra
307b7(mdo sde): bar 'gyur/ 'jig rten la mi gnod par 'gyur/ smon pa'i gnas su 'gyur/ 'jig rten gyi dbang por 'gyur/ las sems shing byed par 'gyur/ phyi phyir 'khor los sgyur ba'i rgyal po thob par 'gyur/ dbang po chen por 'gyur/ spyod pa mang por 'gyur/ mtho ris su skye bar 'gyur/ mya ngan
308a1(mdo sde): las 'das pa yang myur du thob par 'gyur ro/ /yang dag par gshegs pa'i mchod rten la dril bu phul na legs pa bcu thob par 'gyur te/ bcu gang zhe na/ gzugs bzang por 'gyur ba yin/ dbyangs snyan pa yin/ yid du 'ong ba smra ba yin/ bya ka la
308a2(mdo sde): ping ka'i sgra skad du smra ba yin/ kun gyis mnyan par 'gyur ba yin/ rtag tu dga' zhing rangs pa yin/ phyi phyir yid du 'ong ba'i sgra thos pa yin/ spyod pa mang po yin/ mtho ris su skye ba yin/ mya ngan las 'das par 'gyur ba yin no/ /yang dag par gshegs
308a3(mdo sde): pa'i mchod rten la na bza' phul na legs pa bcu thob par 'gyur te/ bcu gang zhe na/ mdog 'jam pa yin/ lus rdul mi chags pa yin/ khrel ltas dang ldan pa yin/ mthong na dga' ba yin/ rtag tu gos dang ldan pa yin/ 'jam zhing bzang po'i gos rtag pa yin/
308a4(mdo sde): ci yang rnyed pa yin/ spyod pa mang po yin/ mtho ris su skye ba yin/ myur du mya ngan las 'das pa thob pa yin no/ /yang dag par gshegs pa'i mchod rten la me tog phul na legs pa bcu thob par 'gyur te/ bcu gang zhe na/ 'jig rten gyi nang na me tog dang 'dra bar 'gyur/
308a5(mdo sde): gsung gi dbang po gtsang mar 'gyur/ lus la mnam pa'i dri zhim par 'gyur/ lus gtsang mar 'gyur/ phyogs bcur khrims thub pa'i gzugs rgyas par 'gro/ kun kyang de las 'du bar 'gyur/ 'jig rten gyi nang na rnyed par 'gyur/ dad pa'i chos rnams mang du
308a6(mdo sde): 'grub par 'gyur/ mtho ris su skye bar 'gyur/ myur du mya ngan las 'das par 'gyur ro/ /yang dag par gshegs pa'i mchod rten la me tog phreng ba phul na de'i legs pa bcu thob par 'gyur te/ bcu gang zhe na/ 'jig rten gyi nang na me tog gi phreng ba dang 'dra bar lus
308a7(mdo sde): la mnam pa'i dri zhim par 'gyur/ lus gtsang bar 'gyur/ rtag tu dri zhim par 'gyur/ rgyan dang ldan par 'gyur/ 'khor gyi rnams gtong zhing nye bar 'gyur/ pho mo thams cad kyi yid du 'ong bar 'gyur/ spyod pa mang du 'gyur/ mtho ris su skye bar 'gyur/ myur
308b1(mdo sde): du mya ngan las 'das par 'gyur ro/ /yang dag par gshegs pa'i mchod rten la mar me phul na legs pa bcu thob par 'gyur te/ bcu gang zhe na/ 'jig rten gyi nang na mar me dang 'dra bar 'gyur/ sha'i mig gtsang bar 'gyur/ 'phrul gyi mig thob par 'gyur/
308b2(mdo sde): mi shes pa'i mun pa nag po med par 'gyur/ shes rab kyi 'od thob par 'gyur/ dge ba dang mi dge ba'i don rnams bye brag phyed par 'gyur/ 'khor ba na 'khor yang mun pa dang myos par mi 'gyur/ spyod pa mang por 'gyur/ mtho ris su skye bar 'gyur/ myur
308b3(mdo sde): du mya ngan las 'das par 'gyur ro/ /yang dag par gshegs pa'i mchod rten la spos phul na legs pa bcu thob par 'gyur te/ bcu gang zhe na/ 'jig rten gyi nang na spos dang 'dra bar 'gyur/ sna'i dbang po rno bar 'gyur/ lus dri zhim pa gtsang mar 'gyur/
308b4(mdo sde): rtag tu dri zhim par 'gyur/ gzugs bzang por 'gyur/ sems can dga' zhing 'du bar 'gyur/ 'jig rten gyi nang na rnyed par 'gyur/ dad pa'i chos rnams mang du 'grub par 'gyur/ mtho ris su skye bar 'gyur/ myur du mya ngan las 'das par 'gyur ro/ /yang
308b5(mdo sde): dag par gshegs pa'i mchod rten la rnga phul na legs pa bcu thob par 'gyur te/ bcu gang zhe na/ gzugs bzang por 'gyur/ skad snyan par 'gyur/ smras pa yid du 'ong bar 'gyur/ skyid pa dang ldan par 'gyur/ rtag tu dga' bar 'gyur/ tshig
308b6(mdo sde): kun gyis nyan par 'gyur/ phyi phyir sgra skad snyan pa thob par 'gyur/ spyod pa mang por 'gyur/ mtho ris su skye bar 'gyur/ myur du mya ngan las 'das par 'gyur ro/ /yang dag par gshegs pa'i mchod rten brtsigs na legs pa bcu thob par 'gyur te/ bcu
308b7(mdo sde): gang zhe na/ rigs chen por 'gyur/ gzugs dang mig bzang zhing sdug par 'gyur/ dbang che zhing 'khor mang la 'khor snying nye bar 'gyur/ spyod pa mang por 'gyur/ kun 'dum pa'i gnas su 'gyur/ tshigs su bcad pa dang / bstod cing bskyed pas phyogs
309a1(mdo sde): bcur cher grags shing lha dang mi rnams kyis mchod par 'gyur/ phyi phyir nor mang zhing 'khor los sgyur ba'i rgyal por 'gyur/ byang chub sems dpa' rdo rje snying po'i lus su 'gyur/ myur du mya ngan las 'das par 'gyur ro/ /stan gyi
309a2(mdo sde): sbyin pa gtong ba byas na legs pa bcu thob par 'gyur te/ bcu gang zhe na/ 'jig rten gyi nang na bla mar 'gyur/ bzang por snang bar 'gyur/ 'gro ba mang po la skyid pa'i sgra grags par 'gyur/ spyod pa mang por 'gyur/ mtho ris su skye bar 'gyur/
309a3(mdo sde): myur du mya ngan las 'das par 'gyur ro/ /lham gyi sbyin pa byas pas legs pa bcu thob par 'gyur te/ bcu gang zhe na/ bzhon pa kun gyis mi brel bar 'gyur/ rkang pa legs par 'gyur/ lam du zhugs na mthu dang ldan par 'gyur/ lus mi zhan par 'gyur/
309a4(mdo sde): lam du zhugs na rdo shing gis mi snad par 'gyur/ rdzu 'phrul gyi rkang pa thob par 'gyur/ g.yog bran dang ldan par 'gyur/ mtho ris su skye zhing myur du mya ngan las 'das par 'gyur ro/ /snod kyi sbyin gtong byas na legs pa bcu thob par 'gyur te/ bcu gang zhe na/
309a5(mdo sde): snod spyad dang ldan par 'gyur/ 'jig rten gyi yon tan du 'gyur/ skom dad chung bar 'gyur/ skom na yang btung ba dang ldan par 'gyur/ sems mnyen par 'gyur/ ring du 'khyams par mi skye bar 'gyur/ lha dang mi kun dga' bar 'gyur/ spyod pa
309a6(mdo sde): mang por 'gyur/ mtho ris su skye bar 'gyur/ myur du mya ngan las 'das par 'gyur ro/ /zas kyi sbyin pa gtong ba byas na legs pa bcu thob par 'gyur te/ bcu gang zhe na/ tshe ring bar 'gyur/ dbang dang ldan par 'gyur/ stobs dang ldan par 'gyur/ dran pa dang ldan par
309a7(mdo sde): 'gyur/ smra ba dang ldan par 'gyur/ 'khor 'du zhing mgu bar byed par 'gyur/ lha dang mi kun mgu bar 'gyur/ longs spyod mang por 'gyur/ bde bar 'gyur/ mtho ris su skye bar 'gyur/ myur du mya ngan las 'das par 'gyur ro/ /gnas kyi sbyin gtong byas na legs pa bcu thob
309b1(mdo sde): par 'gyur te/ bcu gang zhe na/ rgyal phran du 'gyur/ 'khor gyi rgyal por 'gyur/ gzhan gyis mi tshugs pa'i rgyal por 'gyur/ gling gcig gi rgyal por 'gyur/ gling gnyis kyi rgyal por 'gyur/ gling gsum gyi rgyal por 'gyur/ gling bzhi'i rgyal por 'gyur/ spyod pa mang
309b2(mdo sde): por 'gyur/ mtho ris su skye bar 'gyur/ myur du mya ngan las 'das par 'gyur ro/ /thar par zhugs na legs pa bcu thob par 'gyur te/ bcu gang zhe na/ bu dang chung ma dang / gnyen dang 'du 'dzi la ma chags pa dang / ser sna med pa yin/ 'dod pa len pa med pa yin/ shing
309b3(mdo sde): khrod na gnas pa la mi dga' ba yin/ rin po che gsum la ri mor byed pa yin/ mi shes pa'i gnas dang bral ba yin/ ngan par 'gro ba'i chos dang bral ba yin/ dge ba'i chos kun tshol ba yin/ lha dang mi la dben pa yin/ rtag tu yang dag par gshegs pa'i 'phags pa
309b4(mdo sde): bzhin du thar par zhugs shing chos byed pa yin/ myur du mi bde ba las thar te mya ngan las 'das par 'gyur ro/ /skom gyi sbyin pa byas na legs pa bcu thob ste/ bcu gang zhe na/ dbang po thams cad tshang bar 'gyur/ dpral ba'i dbyes legs par 'gyur/ smras pa kun mgu bar
309b5(mdo sde): 'gyur ro/ /sems mnyam par 'gyur/ skom dad chung bar 'gyur/ skom na yang btung ba dang ldan par 'gyur/ ring du 'khyams par mi skye/ longs spyod mang bar 'gyur/ mtho ris su skye bar 'gyur/ myur du mya ngan las 'das par 'gyur ro/ /bzhon pa sbyin gtong byas na legs pa
309b6(mdo sde): bcu thob par 'gyur te/ bcu gang zhe na/ rkang pa 'jam pa yin/ rkang pa'i dbyibs legs par 'gyur/ rkang gis 'gro na lus la gnod par mi 'gyur/ mi mdza' ba med par 'gyur/ rdzu 'phrul gyi rkang pa dang ldan par 'gyur/ bzhon pas mi brel bar 'gyur/ spyod pa mang bar
309b7(mdo sde): 'gyur/ bde bar 'gyur/ mtho ris su skye bar 'gyur/ myur du mya ngan las 'das par 'gyur ro/ /khrod dben par gnas pa la legs pa bcu thob par 'gyur te/ bcu gang zhe na/ mang po 'dus pa rnams spangs pa/ shin tu dben par spyod pa/ bsam gtan la dmigs pa'i sems
310a1(mdo sde): su 'gyur ba/ chung ngu byed pa/ sangs rgyas la bsnyen pa/ lus dge zhing bde bar spyod pa/ bar ma dor mi 'khyam pa/ chos ji lta bur thos pa'i don rgyas par shes pa/ mi g.yo 'dzin rab tu thob pa/ shes rab shin tu thob pa'o/ /slong ba legs pa bcu
310a2(mdo sde): thob par 'gyur te/ bcu gang zhe na/ 'gro ba la goms par 'gyur/ gnas kun ring bar 'gyur/ nga rgyal spangs par 'gyur/ bdag rang khe dang ldan par 'gyur/ gzhan bsod nams la bkod par 'gyur/ bstan pa'i chos rgyas par 'gyur/ phyis byung ba rnams la snang bar
310a3(mdo sde): byed par 'gyur/ thar par zhugs pa'i tshul las mi 'gal bar byed par 'gyur/ snang ba'i sems su 'gyur/ dge ba'i khrims tshang ba'i sems slongs mo la zhugs pas phyogs gang du'ang mun par mi 'gyur ba yin no/ /thub cing mi 'jigs pas na legs pa bcu thob par 'gyur te/
310a4(mdo sde): bcu gang zhe na/ mi 'jigs bzhin du grong du 'jug pa/ mi 'jigs bzhin du grong nas 'byung ba/ mi 'jigs bzhin du rigs pa 'jug pa/ mi 'jigs bzhin du 'khor la chos 'chad pa/ mi 'jigs bzhin du dge 'dun gyi nang du 'jug pa/ mi 'jigs bzhin du mkhan
310a5(mdo sde): po dang slob dpon gyi nang du 'jug pa/ byams pa'i stobs rnams la sbyong ba/ mi 'jigs bzhin du chos gos dang / zas dang / mal stan dang / sman dang / g.yog la sogs pa rnams spyod pa/ mi 'jigs par kha ton dang / klog pa dus zad pa'i tshe yang mi 'jigs
310a6(mdo sde): pa yin no/ /bcom ldan 'das kyis de skad gsungs pa dang / to'u te ya'i bu shu ko ma na ba stan las langs te phyogs gcig tu 'dug ste/ /pus mo g.yas pa'i lha nga sa la btsugs te/ bcom ldan 'das logs su thal mo sbyar te phyag 'tshal nas 'di skad ces gsol to/ /bcom ldan
310a7(mdo sde): 'das dkon mchog gsum la phyag 'tshal zhing skyabs su mchi'o/ /deng phan cad bdag gi nam du yang dge ba'i bshes gnyen mdzad par dgongs su gsol zhes gsol to/ /las kyi rnam par 'gyur ba bam po gcig pa rdzogs so// //

