1a1(mdo sde): (da) @#/ ! /mdo sde sna tshogs kyi skor bzhugs so/ /
1a2(mdo sde): (黃) 經藏第十一部
1b1(mdo sde): @##/ /rgya gar skad du/ Ar+ya sarba d+harma swa b+hA ba sa ma ta pi pan tsi ta sa mA d+hi rA dza nA ma ma hA yA na sU tra/
1b2(mdo sde): bod skad du/ 'phags pa chos thams cad kyi rang bzhin mnyam pa nyid rnam par spros pa ting nge 'dzin gyi
1b3(mdo sde): rgyal po zhes bya ba theg pa chen po'i mdobam po dang po/ sangs rgyas dang byang chub sems dpa' thams
1b4(mdo sde): cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i
1b5(mdo sde): khab na/ bya rgod kyi phung po'i ri la dge slong 'bum du tshang ba'i dge slong gi dge 'dun chen po dang thabs gcig
1b6(mdo sde): tu bzhugs so/ /byang chub sems dpa' bye ba khrag khrig phrag brgyad bcu dang yang thabs gcig ste/ thams
1b7(mdo sde): cad kyang skye ba gcig gis thogs pa/ mngon par shes pas mngon par shes pa/ phyogs bcu'i 'jig
1b8(mdo sde): rten gyi khams dag nas 'dus pa/ gzungs dang mdo sde rtogs par khong du chud pa/ sems can thams cad
2a1(mdo sde): la chos kyi sbyin pas tshim par byed pa/ mngon par shes pa chen po'i ye shes brjod pa la mkhas pa/ pha rol tu phyin pa thams cad kyi dam pa'i pha rol tu son pa/ byang chub sems dpa'i ting nge 'dzin dang snyoms par
2a2(mdo sde): 'jug pa thams cad rnam par gzhag pa shes pa la mkhas pa/ sangs rgyas thams cad kyis bstod cing bsngags te rab tu bkur ba/ sangs rgyas kyi zhing thams cad du rdzu 'phrul gyis 'gro ba la mkhas pa/
2a3(mdo sde): bdud thams cad skrag par bya ba'i shes pa la mkhas pa/ chos thams cad ji lta ba bzhin du shes pa la mkhas pa sems can thams cad kyi dbang po mchog dang mchog ma yin pa shes pa la mkhas pa/ sangs rgyas
2a4(mdo sde): thams cad la mchod pa'i las yang dag par sgrub pa shes pa la mkhas pa/ 'jig rten pa'i chos thams cad kyis mi gos pa/ lus dang ngag dang sems yang dag par brgyan pa/ byams pa chen po dang snying rje chen po'i go
2a5(mdo sde): cha bgos pa/ bskal pa grangs med par yid mi skyo bar brtson 'grus che ba/ seng ge'i sgra chen po sgrog pa/ phas kyi rgol ba thams cad kyi zil gyis mi non pa/ phyir mi ldog pa'i phyag rgyas btab pa/ sangs rgyas thams cad
2a6(mdo sde): kyi chos kyi dbang bskur ba thob pa sha stag la 'di lta ste/ byang chub sems dpa' sems dpa' chen po lhun po dang rab tu lhun po dang lhun po'i rtse mo 'dzin dang lhun po mar me'i rgyal po dang lhun po brtsegs pa dang lhun po'i rgyal mtshan dang
2a7(mdo sde): lhun po'i rgyal po dang lhun po'i rtsi kun g.yo bar byed pa'i rgyal po dang lhun po'i dbyangs dang / sprin gyi rgyal po dang rnga dbyangs dang rin po che'i 'byung gnas dang rin po che'i tog dang rin po che'i rtse mo dang rin po che 'byung ba dang / rin po che
2a8(mdo sde): snang ba dang rin po che'i khar ba dang lag na phyag rgya rin po che dang rin po che'i bkod pa dang rin po che'i dra ba dang rin po che'i 'od dang rin po che'i gling dang / dga' bar byed pa dang chos bkod pa dang bkod pa'i rgyal po dang mtshan gyis kun
2b1(mdo sde): du brgyan pa dang dbyangs bkod pa dang dbyangs rnam par dag pa'i 'od dang rin po che brtsegs pa dang nyi ma me'i 'od 'phro can dang skar ma la dga' ba dang zla ba'i 'od zer dang / sems bskyed ma thag tu chos kyi 'khor lo skor ba dang gser bzang
2b2(mdo sde): po rnam par dag pa'i 'od dang byang chub sems dpa' sems dpa' chen po rtag tu mi 'jigs sbyin zhes bya ba dang / byang chub sems dpa' mi pham pa la sogs pa bskal pa bzang po'i byang chub sems dpa' sems dpa' chen
2b3(mdo sde): po thams cad dang / 'jam dpal la sogs pa sems dpa' dpe med pa drug cu dang / bzang skyongs la sogs pa skyes bu dam pa bcu drug dang / rgyal po chen po bzhi la sogs pa rgyal chen bzhi'i ris kyi lha'i bu rnams
2b4(mdo sde): dang / tshangs pa la sogs pa tshangs ris kyi lha'i bu rnams kyi bar du de bzhin du sbyar te/ de ma yin pa gzhan yang dbang che ba dang dbang che bar grags pa'i lha dang klu dang gnod sbyin dang dri za dang lha ma yin dang nam mkha' lding dang mi 'am
2b5(mdo sde): ci dang lto 'phye chen po dang mi dang mi ma yin pa rgya che zhing rlabs che ba dag dang thabs gcig go/ /bcom ldan 'das la bkur stir byas/ bla mar byas/ ri mor byas/ mchod par byas/ rjed par byas/ gsol bar byas te/
2b6(mdo sde): 'khor bzhi dang lhar bcas pa'i 'jig rten gyis kyang phyag bya ba/ mchod par bya ba/ bkur stir bya ba/ bla mar bya ba/ ri mor bya ba/ rjed par bya ba/ gsol bar bya bar gyur to/ /de nas bcom ldan 'das 'khor brgya stong du
2b7(mdo sde): mas yongs su bskor cing mdun gyis bltas nas chos ston te/ tshangs par spyod pa/ thog mar dge ba/ bar du dge ba/ tha mar dge ba/ don bzang po/ tshig 'bru bzang po/ ma 'dres pa/ yongs su rdzogs pa/ yongs su dag pa/
2b8(mdo sde): yongs su byang ba yang dag par rab tu ston to/ /de'i tshe 'khor tshogs pa de nyid du zla 'od gzhon nur gyur pa zhes bya ba sngon gyi rgyal ba la bya ba byas pa/ dge ba'i rtsa ba bskyed pa/ skye ba dran pa/ spobs pa thob pa/ theg pa chen po la
3a1(mdo sde): yang dag par zhugs pa/ snying rje chen po la brtson pa zhig 'dus te 'dug par gyur to/ /de nas zla 'od gzhon nur gyur pa stan las langs te bla gos phrag pa gcig la bzar nas pus mo g.yas pa'i lha nga sa la
3a2(mdo sde): btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das kyis bdag la skabs
3a3(mdo sde): phye na bdag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la phyogs 'ga' zhig zhu'o/ /de skad ces gsol pa dang bcom ldan 'das kyis zla 'od gzhon nur gyur pa la 'di skad
3a4(mdo sde): ces bka' stsal to/ /de bzhin gshegs pa dgra bcom pa yang dag par rdzogs pa'i sangs rgyas la gzhon nu khyod ci dang ci 'dod pa dris shig dang dri ba dris pa de dang de nyid lung bstan pas ngas khyod kyi sems rangs par bya'o/ /
3a5(mdo sde): gzhon nu nga ni thams cad mkhyen pa/ thams cad gzigs pa/ chos thams cad la stobs dang mi 'jigs pas khyu mchog tu gyur pa rjes su thob pa/ sgrib pa med pa'i rnam par thar pa'i ye shes dang ldan pa ste/ gzhon
3a6(mdo sde): nu 'jig rten gyi khams mtha' yas mu med pa na de bzhin gshegs pa la mi mkhyen pa 'am/ mi gzigs pa 'am/ mi gsan pa 'am/ thugs su ma chud pa 'am/ mngon sum du ma mdzad pa 'am/ mngon par rdzogs
3a7(mdo sde): par sangs ma rgyas pa ci 'ang med de/ gzhon nu de bzhin gshegs pa la dri ba dang yongs su dri ba'i phyir khyod la rtag tu skabs phyes/ dri ba dris pa de dang de lung bstan pas ngas khyod kyi sems rangs par bya'o/ /de nas bcom ldan
3a8(mdo sde): 'das kyis skabs phye ba dang / zla 'od gzhon nur gyur pas bcom ldan 'das la tshigs su bcad de gsol pa/ 'jig rten mgon po rdzogs sangs rgyas/ /'od mdzad ji ltar spyad pa yis/ /bsam gyis mi khyab ye shes
3b1(mdo sde): 'thob/ /phan mdzad lung yang bstan du gsol/ /mi yi khyu mchog mi dang lhas mchod pa/ /mi dbang bden gsungs ji ltar spyad pa yis/ /theg mchog dam pa gzhal med thob par 'gyur/ /mgon po gsung mchog zhus
3b2(mdo sde): pa lung bstan gsol/ /bdag la g.yo ni ma mchis te/ /lhag pa'i bsam pas zhu ba lags/ /skyes bu dam pa ma gtogs par/ /bdag gi dbang ni gzhan ma mchis/ /'dun dang smon lam rgya che bdag la mchis/ /
3b3(mdo sde): bdag gi spyod pa shAkya seng ges mkhyen/ /bdag ni tshig la gtsor 'dzin ma lags kyis/ /mi dbang sgrub pa bdag la myur du gsungs/ /sangs rgyas theg par gces spras bgyid/ /yongs su sdud pa'i chos rnams gang /
3b4(mdo sde): chos rnams kun gyi mthar phyin pa/ /dpa' bo chen po lung bstan gsol/ /ci nas mis bsten shes rab rnor 'gyur zhing / /mi bzad 'jigs dang bral te mi skrag pas/ /tshul khrims phung po gtong bar mi bgyid cing / /
3b5(mdo sde): rgyags dang zhe sdang gti mug chags bral te/ /nyes pa kun zhi spyad pa spyod pa yi/ /phan par bgyid pa'i chos rnams bdag la gsungs/ /ji ltar tshul khrims mi gtong zhing / /ji ltar bsam gtan 'dor mi 'gyur/ /dgon
3b6(mdo sde): pa la ni ji ltar bsten/ /shes rab dag gis ji ltar 'phel/ /ji ltar stobs bcu'i bstan pa rgya che la/ /tshul khrims srung zhing mngon dga' rnyed par 'gyur/ /ji ltar tshul khrims phung po skyon med 'gyur/ /ji ltar 'dus byas
3b7(mdo sde): rang bzhin 'jal bar 'gyur/ /ji ltar lus dang ngag gis kyang / /mkhas pa rnam par dag par 'gyur/ /kun nas nyon mongs med sems kyis/ /sangs rgyas ye shes tshol bar 'gyur/ /lus kyi las ni ji ltar rnam dag
3b8(mdo sde): 'gyur/ /tshig gi skyon ni ji ltar spangs par 'gyur/ /ji ltar sems la nyon mongs med 'gyur ba/ /skyes mchog zhus pa bdag la lung bstan gsol/ /de skad ces gsol pa dang / bcom ldan 'das kyis zla 'od gzhon
4a1(mdo sde): nur gyur pa la 'di skad ces bka' stsal to/ /gzhon nu byang chub sems dpa' sems dpa' chen po chos gcig dang ldan na yon tan 'di dag thob par 'gyur zhing myur du bla na med pa yang dag par rdzogs pa'i byang chub mngon par
4a2(mdo sde): rdzogs par 'tshang rgya bar 'gyur ro/ /chos gcig po gang zhe na/ gzhon nu 'di la byang chub sems dpa' sems dpa' chen po sems can thams cad la sems snyoms pa yin/ phan pa'i sems dang khong khro ba med pa'i sems
4a3(mdo sde): dang mi mnyam pa med pa'i sems yin te/ gzhon nu byang chub sems dpa' sems dpa' chen po chos gcig po 'di dang ldan na yon tan 'di dag thob par 'gyur zhing myur du bla na med pa yang dag par rdzogs pa'i byang chub mngon par
4a4(mdo sde): rdzogs par 'tshang rgya'o/ /de nas bcom ldan 'das gyis de'i tshe zla 'od gzhon nur gyur pa la tshigs su bcad de gsungs pa/ chos gcig yang dag blangs nas ni/ /byang chub sems dpa' gang gnas pa/ /yon tan 'di
4a5(mdo sde): dag nges thob ste/ /myur du byang chub 'tshang yang rgya/ /de yi sems ni gang la'ang zhi mi sdang / /zhe sdang med sems byang chub sems dpa' gang / /tha ba mi skyed zhe sdang med pa dag /khyad par ji skad brjod pa thob par 'gyur/ /
4a6(mdo sde): mnyam pa'i sems la bsten pa yis/ /rnam par smin pa mnyam par 'gyur/ /rkang pa'i mthil yang mnyam pa dang / /cho ga spyod yul mnyam par 'gyur/ /mnyam zhing mi mnyam ma yin sems bsgoms nas/ /tha ba'i skyon
4a7(mdo sde): bral nem nur rab spangs na/ /de yi rkang lag mthil yang mnyam 'gyur te/ /mchog tu 'od gsal dag cing blta na sdug / /byang chub sems dpa' phyogs bcur lhang nger snang / /sangs rgyas zhing du dpal dang 'od kyis khyab/ /
4a8(mdo sde): nam des zhi ba'i sa ni thob pa'i tshe/ /sangs rgyas mkhyen la sems can mang po 'god/ /gzhon nu de la byang chub sems dpa' sems can thams cad la sems snyoms pa dang / phan par sems dpa' dang sems khong khro ba
4b1(mdo sde): med pa dang sems mi mnyam pa med pa ni chos thams cad kyi rang bzhin mnyam pa nyid rnam par spros pa zhes bya ba'i ting nge 'dzin thob par 'gyur ro/ /gzhon nu chos thams cad kyi rang bzhin mnyam pa nyid rnam par spros pa zhes bya ba'i ting nge
4b2(mdo sde): 'dzin gang zhe na/ 'di lta ste/ lus kyi sdom pa dang ngag gi sdom pa dang yid kyi sdom pa dang las yongs su dag pa dang dmigs pa las yang dag par 'da' ba dang phung po yongs su shes pa dang / khams mnyam pa nyid dang skye mched
4b3(mdo sde): s el ba dang sred pa spongs ba dang mi skye ba mngon sum du byed pa la 'jug pa dang rgyu gsal bar byed pa dang las kyi 'bras bu chud mi gson pa dang chos mthong ba dang lam sgom pa dang de bzhin gshegs pa la sten pa dang shes rab rno ba dang bden
4b4(mdo sde): pa'i rjes su 'jug pa dang chos shes pa dang so so yang dag par rig pa la 'jug pa shes pa dang yi ge dang tshig rab tu dbye ba shes pa dang dngos po rnams las yang dag par 'da' ba dang / sgra yongs su shes pa dang dga' ba rab tu thob
4b5(mdo sde): pa dang chos kyi dga' ba rjes su myong ba dang drang ba dang / mnyen pa dang shugs drang ba dang gya gyu med pa dang khro gnyer dang bral ba dang des pa dang ngang tshul dge ba dang byams par 'dzin pa dang 'jam pa dang bzhin 'dzum pa dang gsong por smra ba dang
4b6(mdo sde): legs par 'ongs so/ /tshur shog ces smra ba dang le lo med pa dang bla ma la gus pa dang bla ma la sri zhu che ba dang skye bas chog shes pa dang chos dkar pos mi ngoms pa dang 'tsho ba rnam par dag pa dang dgon pa la gnas pa mi gtong ba
4b7(mdo sde): dang sa rnam par bzhag pa shes pa dang dran pa chud mi gzon pa dang / phung po la mkhas pa dang khams la mkhas pa dang skye mched la mkhas pa dang mngon par shes pa mngon sum du bya ba la 'jug pa dang / nyon mongs pa sel
4b8(mdo sde): ba dang bag chags kyi mtshams sbyor ba yang dag par 'joms pa dang / khyad par 'gro ba dang bsgom pa'i rgyu 'thun pa dang nyes pa las dbyung ba la mkhas pa dang kun nas ldang ba gnon pa dang bag la nyal spong ba dang srid pa las
5a1(mdo sde): yang dag par 'da' ba dang skye ba dran pa dang las kyi rnam par smin pa la nem nur med pa dang chos sems pa dang thos pa tshol ba dang / ye shes rno ba dang ye shes la sred pa dang ye shes rjes su rtogs pa dang cang shes kyi sa
5a2(mdo sde): dang sems ri lta bu dang mi sgul ba dang mi g.yo ba dang phyir mi ldog pa'i sa rnam par gzhag pa shes pa dang / dge ba'i chos kyi rgyu 'thun pa dang sdig pa'i chos la smod pa dang nyon mongs pa rnams kyi rgyu ba med pa dang bslab pa yongs
5a3(mdo sde): su mi gtong ba dang / ting nge 'dzin rnam par 'jog pa dang sems can rnams kyi bsam pa shes pa dang / skye ba'i khyad par shes pa dang mnyam pa nyid shes pa dang tshig gi mtshams sbyar ba shes pa dang khyim na gnas pa yongs su
5a4(mdo sde): gtong ba dang / khams gsum la mngon par mi dga' ba dang sems zhum pa med pa dang chos la mngon par zhen pa med pa dang dam pa'i chos yongs su 'dzin pa dang chos srung ba dang las kyi rnam par smin pa la yid ches pa dang 'dul
5a5(mdo sde): b a la mkhas pa dang rtsod pa'i gzhi zhi bar byed pa dang 'gyed pa med pa dang rtsod pa med pa dang bzod pa'i sa dang bzod pa yang dag par 'dzin pa dang 'gro ba mnyam pa dang chos rab tu dbye ba la mkhas pa dang chos gtan la dbab pa la mkhas pa dang
5a6(mdo sde): chos kyi tshig rab tu dbye ba shes pa dang chos kyi tshig nges par dgod pa la mkhas pa dang / sngon gyi mtha' shes pa dang phyi ma'i mtha' shes pa dang da ltar byung ba shes pa dang dus gsum mnyam pa nyid shes pa dang 'khor gsum yongs
5a7(mdo sde): su dag pa shes pa dang / lus gnas pa shes pa dang sems gnas pa shes pa dang spyod lam srung ba dang spyod lam mi 'khrugs pa dang spyod lam mi 'chos pa dang spyod lam mdzes pa dang don dang don ma yin pa la mkhas shing shes
5a8(mdo sde): pa dang rigs par smra ba dang / 'jig rten shes pa dang lhug par gtong ba dang lag brkyang ba dang sems kyis 'dzin pa med pa dang ngo tsha shes pa dang khrel yod pa dang mi dge ba'i sems la smod pa dang sbyangs pa'i yon tan mi gtong
5b1(mdo sde): ba dang cho ga yang dag par 'dzin pa dang dga' bar spyod pa dang bla ma la ldang zhing stan 'ding ba dang nga rgyal tshar gcod pa dang sems yang dag par rab tu 'dzin pa dang sems skye ba shes pa dang don rtogs par shes pa dang ye shes rjes su rtogs pa dang / mi shes pa med par gyur pa dang sems la 'jug pa shes pa dang sems kyi rang bzhin rjes su rtogs pa shes pa dang /
5b2(mdo sde): sgrub pa dang nges par sgrub pa dang nges par sgrub pa la mkhas pa'i shes pa dang sgra skad thams cad shes pa dang nges
5b3(mdo sde): pa'i tshig rnam par gzhag pa shes pa dang don gtan la dbab par shes pa dang gnod pa rnam par spong ba dang / skyes bu dam pa dang 'grogs pa dang skyes bu ngan pa rnam par spong ba dang bsam gtan rnams sgrub cing de la ro myong bar mi byed
5b4(mdo sde): pa dang mngon par shes pas rnam par 'phrul ba dang / ming dang brda dang gdags pa'i ngo bo nyid la 'jug pa shes pa dang / btags pa yang dag par 'joms pa dang 'du byed rnams la skyo ba dang bkur sti mi 'dod pa dang bkur sti med pa la btang
5b5(mdo sde): s nyoms su byed pa dang rnyed pa la don du mi gnyer ba dang rnyed pa med pa la zhum pa med pa dang snyan pa mi 'dod pa dang mi snyan pa la khong khro ba med pa dang bstod pa la dga' ba med pa dang smad pa la mi dga' ba med pa dang sdug bsngal la yid byung bar mi byed pa dang
5b6(mdo sde): 'du byed rnams len par mi byed pa dang bsngags pa yang dag pa la ma chags pa dang bsngags pa yang dag pa ma yin pa la mi mjed pa dang / khyim pa dang rab tu byung ba dag dang mi sten pa dang / spyod yul ma yin pa rnam par spong ba dang spyod yul
5b7(mdo sde): du rgyu ba dang spyod pa phun sum tshogs pa dang spyod pa ma yin pa rnam par spong ba dang / rigs sun par mi byed pa dang bstan pa srung ba dang smra ba nyung zhing mnyen pa dang dal gyis smra ba dang tshig gi lan blan pa la mkhas pa dang phyir rgol ba tshar gcod
5b8(mdo sde): pa dang dus su 'gro bar byed pa dang so so'i skye bo la yid mi rton pa dang sdug bsngal ba rnams la khyad du gsod par mi byed cing de dag la nor sbyin pa dang / dbul po rnams la brnyas par mi byed pa dang tshul khrims 'chal pa la snying rje ba dang phan
6a1(mdo sde): pa'i dngos po dang snying brtse ba'i blo dang chos kyis phan 'dogs pa dang zang zing yongs su gtong ba dang / mi stsogs par gnas pa dang tshul khrims la stod cing 'chal pa'i tshul khrims la smod pa dang tshul khrims dang ldan pa
6a2(mdo sde): la g.yo med par sten pa dang / bdog pa thams cad yongs su gtong ba dang lhag pa'i bsam pas gnyer ba dang / ji skad smras pa bzhin byed pa dang rgyun mi chad par sbyor ba dang gus par byas te dga' ba myong bar byed pa dang /
6a3(mdo sde): dpe shes pa dang sngon byung ba la mkhas pa dang dge ba'i rtsa ba sngon du 'gro ba dang thabs la mkhas pa dang mtshan ma spongs ba dang 'du shes zlog pa dang dngos po rnams yongs su shes pa dang / mdo sde mngon par sgrub pa dang 'dul
6a4(mdo sde): ba la mkhas pa dang bden pa gtan la 'bebs pa dang rnam par grol ba mngon sum du bya ba la 'jug pa dang / tshigs mgo cig tu smra ba dang ji lta ba bzhin du shes shing mthong ba mi gtong ba dang nem nur med pa'i tshigs dang stong
6a5(mdo sde): pa nyid la sten pa dang mtshan ma med pa la sten pa dang smon pa med pa'i ngo bo nyid rtogs par byed pa dang mi 'jigs pa thob pa dang ye shes kyis snang bar byed pa dang tshul khrims dam pa dang snyoms par 'jug pa la gzhol ba dang / gcig pur dga' ba dang bdag shes pa dang shes kyi khe nyung ngus chog shes pa dang sems la rnyog pa med pa dang lta bar gyur pa rnam par spongs ba dang /
6a6(mdo sde): gzungs thob pa dang ye shes la 'jug pa dang gnas dang gnas ma yin pa dang /
6a7(mdo sde): 'jug pa dang sgrub pa shes pa dang gtan tshigs dang / rigs pa dang tshul dang sgo dang rgyu dang lam dang nan tan dang sgrub pa dang phrin dang gdams pa dang bstan pa la spyod pa dang / rjes su 'thun pa'i bzod pa dang bzod pa'i sa dang
6a8(mdo sde): mi bzod pa dang bral ba dang ye shes kyi sa dang mi shes pa spongs ba dang shes pa la gnas pa dang rnal 'byor spyod pa'i sa dang byang chub sems dpa'i spyod yul dang / skyes bu dam pa la sten pa dang skyes bu dam pa ma yin pa spong ba dang /
6b1(mdo sde): chos thams cad kyi ngo bo nyid rtogs shing khong du chud par shes pa dang / de bzhin gshegs pas gsungs pa'i sangs rgyas kyi sa dang mkhas pa rnams kyis rjes su yi rang ba dang byis pa rnams kyis spangs pa dang nyan thos rnams
6b2(mdo sde): kyis shes par dka' ba dang rang sangs rgyas rnams kyis mi shes pa dang mu stegs can gyi sa ma yin pa dang byang chub sems dpa' rnams kyis yongs su gzung ba dang stobs bcu dag gis rjes su rtogs pa dang / lha rnams kyis
6b3(mdo sde): mchod par bya ba dang tshangs pas phyag bya ba dang brgya byin rnams kyis sngon du 'gro bar bya ba dang / klu rnams kyis phyag bya ba dang gnod sbyin rnams kyis rjes su yi rang bar bya ba dang mi 'am ci rnams kyis bstod par bya ba dang lto 'phye
6b4(mdo sde): c hen po rnams kyis bsngags par bya ba dang byang chub sems dpa' rnams kyis bsgom par bya ba dang mkhas pa rnams kyis kun chub par bya ba dang bla na med pa'i nor du gyur pa dang zang zing med pa'i sbyin pa dang nad pa rnams kyi sman du gyur
6b5(mdo sde): p a dang ye shes kyi mdzod du gyur pa dang spobs pa mi zad pa dang mdo sde rnams kyi tshul du gyur pa dang dpa' bo dag gi g.yul du gyur pa dang khams gsum yongs su shes pa dang pha rol tu 'gro ba dag la gzings lta bu dang chu bo'i nang du
6b6(mdo sde): zhugs pa dag la gru lta bu dang grags pa 'dod pa dag gi grags pa dang / sangs rgyas rnams kyis bstod pa dang de bzhin gshegs pa rnams kyis bsngags pa dang stobs bcu rnams kyis bstod pa dang byang chub sems
6b7(mdo sde): dpa' dag gi yon tan dang snying rje can dag gi btang snyoms dang nyes pa zhi bar 'dod pa dag gi byams pa dang theg pa chen po dag gi dbugs 'byin pa dang seng ge'i sgra sgrogs pa rnams kyi nan tan dang / sangs rgyas kyi ye
6b8(mdo sde): shes kyi lam dang / chos thams cad kyi phyag rgya dang / thams cad mkhyen pa'i ye shes yongs su grub pa dang / byang chub sems dpa' rnams kyi bskyed mos tshal du gyur pa dang / bdud kyi sde rnams skrag par
7a1(mdo sde): byed pa dang / bde bar 'gro ba rnams kyi rig pa dang don sgrub pa rnams kyi don dang dgra'i nang du song ba dag gi skyabs dang phyir rgol ba rnams chos dang 'thun pas tshar gcod pa dang mi 'jigs pa rnams kyi bden pa'i
7a2(mdo sde): r nams pa dang stobs rnams yang dag par tshol ba dang sangs rgyas kyi chos ma 'dres pa bcwa brgyad kyi snga ltas su gyur pa dang chos kyi sku'i rgyan dang spyod pa rnams kyi rgyu 'thun pa dang sangs rgyas kyi sras rnams kyi rgyan dang thar pa 'dod pa
7a3(mdo sde): r nams kyi dga' ba dang sras thu bo rnams kyi dga' ba dang sangs rgyas kyi ye shes yongs su rdzogs pa dang nyan thos dang rang sangs rgyas thams cad kyi sa ma yin pa dang sems rnam par dag pa dang lus yongs su dag pa dang rnam
7a4(mdo sde): par thar pa'i sgo rnams yongs su rdzogs pa dang sangs rgyas kyi ye shes kun nas nyon mongs pa med pa dang 'dod chags 'byung ba med pa dang zhe sdang dang bral ba dang gti mug gi sa ma yin pa dang / ye shes 'byung ba dang rig pa
7a5(mdo sde): skye ba dang ma rig pa spong ba dang rnam par grol ba snying por byed pa rnams tshim pa dang ting nge 'dzin snying por byed pa rnams kyi dga' ba dang lta 'dod pa rnams kyi mig tu gyur pa dang rnam par 'phrul par 'dod pa rnams kyi mngon par shes pa dang / m
7a6(mdo sde): ngon par sgrub par 'dod pa rnams kyi rdzu 'phrul dang thos pa don du gnyer ba rnams kyi gzungs dang dran pa mi brjed pa dang sangs rgyas rnams kyi byin gyis brlabs dang 'dren pa rnams kyi thabs mkhas pa dang mi brtson pa rnams kyi phra ba
7a7(mdo sde): dang shes par dka' ba dang ma grol ba dag gis mi shes pa dang yi ge rnams ldog pa dang / sgra shes par dka' ba dang rtogs pa rnams kyis kun shes pa dang nges pa rnams kyis shes pa dang 'dod pa chung ba rnams kyis rab tu rtogs
7a8(mdo sde): pa dang brtson 'grus brtsams pa rnams kyis gzung ba dang dran pa dang ldan pa rnams kyis bcangs pa dang / sdug bsngal zad pa dang chos thams cad skye ba med pa dang srid pa'i 'gro ba dang skye ba'i gnas thams cad gcig tu nges
7b1(mdo sde): par bstan pa ste/ gzhon nu 'di ni chos thams cad kyi rang bzhin mnyam pa nyid rnam par spros pa'i ting nge 'dzin ces bya'o/ /chos thams cad kyi rang bzhin mnyam pa nyid rnam par spros pa zhes bya ba'i ting nge 'dzin bstan pa 'di
7b2(mdo sde): bcom ldan 'das kyis bshad pa na lha dang mi'i skye dgu sngon yongs su sbyang ba byas pa khrag khrig phrag brgyad bcus mi skye ba'i chos la bzod pa thob par gyur to/ /khrag khrig phrag dgu bcu rtsa drug gis rjes su 'thun pa'i bzod
7b3(mdo sde): pa thob par gyur to/ /khrag khrig phrag dgu bcu rtsa gsum gyis sgra'i rjes su 'brang ba'i bzod pa thob par gyur to/ /dge slong stong du tshang ba len pa med par zag pa las sems rnam par grol lo/ /lha dang mi'i skye dgu
7b4(mdo sde): las srog chags stong phrag drug bcus chos rnams la chos kyi mig rdul med cing dri ma dang bral ba rnam par dag go/ /dge slong ma brgyad khri len pa med par zag pa las sems rnam par grol lo/ /dge bsnyen lnga brgyas
7b5(mdo sde): phyir mi 'ong ba'i 'bras bu thob par gyur to/ /dge bsnyen ma drug stong gis lan cig phyir 'ong ba'i 'bras bu thob par gyur to/ /stong gsum gyi stong chen po'i 'jig rten gyi khams 'di yang rnam pa drug tu g.yos/ rab tu g.yos
7b6(mdo sde): kun du rab tu g.yos/ 'gul rab tu 'gul kun tu rab tu 'gul/ ldeg rab tu ldeg kun tu rab tu ldeg /'khrugs rab tu 'khrugs kun tu rab tu 'khrugs/ chem chem rab tu chem chem kun du rab tu chem chem/
7b7(mdo sde): 'ur 'ur rab tu 'ur 'ur kun du rab tu 'ur 'ur te/ shar phyogs dma' na nub phyogs mtho/ nub phyogs dma' na shar phyogs mtho/ byang phyogs dma' na lho phyogs mtho/ lho phyogs dma' na byang phyogs mtho/ mtha' dma'
7b8(mdo sde): na dbus mtho/ dbus dma' na mtha' mtho ste/ tshad med pa'i snang ba 'jig rten du byung nas 'jig rten gyi bar mun nag smag tu gyur pa gang yin pa de dag kyang snang ba des gsal bar gyur to/ /sems can gang dag der skyes
8a1(mdo sde): pa de dag gcig gis gcig shes par gyur te/ 'di skad du kye sems can gzhan dag kyang 'dir skyes par gyur to zhes 'dzer te/ mnar med pa'i sems can dmyal ba chen po'i bar du yang de bzhin no/ /
8a2(mdo sde): gling gzhi'i le'u ste dang po'o// // de'i tshe bcom ldan 'das kyis zla 'od gzhon nur gyur pa la bka' stsal pa/ gzhon nu ngas dran pa sngon byang chub sems dpa'i spyad pa spyod pa na 'khor
8a3(mdo sde): los sgyur ba'i rgyal por gyur te/ ting nge 'dzin 'di 'dod cing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas bya rgod kyi phung po'i ri 'di nyid la bskal pa bye ba khrag khrig
8a4(mdo sde): b rgya stong du mar de bzhin gshegs pa dgra bcom pa yang dag par rdzogs pa'i sangs rgyas grangs med dpag tu med pa rnams la ngas rin po che thams cad dang me tog dang spos dang dri dang phreng ba dang byug pa dang phye ma dang gdugs
8a5(mdo sde): d ang rgyal mtshan dang ba dan dang sil snyan dang pheg rdob pa dang rnam par rgyal ba'i ba dan dang rin po che'i gtsug lag khang rnams pa sna tshogs rnam par bkra ba bye ba khrag khrig phrag brgya stong du ma'i bkod pa thams cad kyis
8a6(mdo sde): bkur stir byas bla mar byas ri mor byas mchod par byas rjed par byas gsol bar byas te/ gzhon nu ngas de bzhin gshegs pa de dag thams cad las chos thams cad kyi rang bzhin mnyam pa nyid rnam par spros pa'i
8a7(mdo sde): ting nge 'dzin 'di rgyas par thos te/ gzung ngo / /dris so/ /bcangs so/ /blags so/ /rab tu bton to/ /nyon mongs pa med pa'i bsgom pas bsgoms so/ /mang du byas shing gzhan la yang rgya cher yang dag par rab tu
8a8(mdo sde): bstan to/ /gzhon nu de bzhin gshegs pa de dag thams cad kyi tha ma ni de bzhin gshegs pa dgra bcom pa yang dag par rdzogs pa'i sangs rgyas sA la'i dbang po'i rgyal po zhes bya ba zhig byung ste/ gzhon nu de bzhin
8b1(mdo sde): gshegs pa sA la'i dbang po'i rgyal po de'i nyan thos dang byang chub sems dpa' khrag khrig brgya stong gi dge 'dun byung ste/ de dag gi tshe'i tshad ni lo 'bum phrag bdun cu rtsa drug tu gyur to/ /gzhon nu de bzhin gshegs
8b2(mdo sde): pa dgra bcom pa yang dag par rdzogs pa'i sangs rgyas sA la'i dbang po'i rgyal po de la ngas lo bye ba stong phrag bcwa brgyad du mchod pa dang rim gro byas te lha'i tsan dan dang rin po che'i gtsug lag khang bye ba byas so/ /
8b3(mdo sde): bcom ldan 'das de bzhin gshegs pa dgra bcom pa yang dag par rdzogs pa'i sangs rgyas sA la'i dbang po'i rgyal po de'i tshe'i tshad ni lo bye ba stong phrag bdun bcu rtsa drug tu gyur te/ bcom ldan 'das de bzhin
8b4(mdo sde): g shegs pa dgra bcom pa yang dag par rdzogs pa'i sangs rgyas sA la'i dbang po'i rgyal po de'i drung du nga rab tu byung nas lo bye ba stong phrag bcu bzhir chos thams cad kyi rang bzhin mnyam pa nyid rnam par spros pa'i ting nge 'dzin
8b5(mdo sde): 'di mnyan cing gzung ste dris so/ /bcangs so/ /blags so/ /rab tu bton to/ /nyon mongs pa med pa'i sgom pas bsgoms so/ /mang du byas shing gzhan la yang rgya cher yang dag par rab tu bstan to/ /de nas yang bcom
8b6(mdo sde): ldan 'das kyis zla 'od gzhon nur gyur pa la bka' stsal pa/ gzhon nu de lta bas na ting nge 'dzin 'di 'dod cing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod na khyod kyis kyang nga
8b7(mdo sde): bzhin du de bzhin gshegs pa thams cad la mchod pa dang rim gro dang g.yog bya ba la brtson par bya'o/ /gzhon nu de ci'i phyir zhe na/ byang chub sems dpa' sems dpa' chen po dag gis de bzhin gshegs pa thams cad la
8b8(mdo sde): mchod pa dang rim gro dang g.yog byas pa'i rgyu 'thun pas bla na med pa yang dag par rdzogs pa'i byang chub kyang rnyed par dka' ba ma yin na ting nge 'dzin 'di lta ci smos/ gzhon nu de lta bas na khyod kyis de bzhin gshegs pa thams cad
9a1(mdo sde): la mchod pa dang rim gro dang g.yog bya ba la rtag tu yid yongs su mi skyo bar bya'o/ /de nas bcom ldan 'das kyis de'i tshe zla 'od gzhon nur gyur pa la sngon byung ba'i le'u 'di nyid rgyas par tshigs su bcad pa'i dbyangs
9a2(mdo sde): kyis rgya cher yang dag par rab tu bstan to/ /dran pa stobs bcu bye ba drug bcu dag /sngon tshe bya rgod phung po'i ri la bzhugs/ /nga sngon byang chub spyad pa spyod pa'i tshe/ /ting 'dzin zhi ba'i mchog 'di bshad byas te/ /
9a3(mdo sde): de dag gi yang tha ma ni/ /'jig rten mgon po 'od byed pa/ /sA la'i dbang rgyal zhes bya ste/ /de la nga yis yongs su dris/ /nga yang rgyal rigs nyid gyur te/ /rgyal po sa bdag gtso bo yin/ /nga yi bu yang lnga brgya ste/ /
9a4(mdo sde): de dag las ni mi nyung byung / /sangs rgyas de yi gtsug lag khang / /tsan dan khyad par can rnams dang / /kha cig rin chen brtsegs pa yi/ /bye ba snyed ni ngas byas te/ /skye bo mang po dga' zhing yid 'ong ba/ /'jigs pa'i
9a5(mdo sde): bla ma zhes bya rgyal por gyur/ /sangs rgyas la ni mchod pa dam pa dag /lo stong bye ba bcwa brgyad bar du byas/ /rnam par 'dren pa sA la'i dbang po rgyal/ /rkang gnyis gtso bo rgyal ba ma smad pa/ /de yi dus na de yi tshe tshad
9a6(mdo sde): ni/ /lo bye stong phrag bdun bcu drug tu gyur/ /nyan thos mtshungs pa khrag khrig brgyad bcu ste/ /gsum rig mngon shes drug ldan dbang po thul/ /zag pa zad cing tha ma'i lus 'dzin pa/ /de tshe mi mchog
9a7(mdo sde): gi ni dge 'dun byung / /lhar bcas 'jig rten dag la phan pa'i phyir/ /de tshe ting 'dzin 'di ni bdag 'dod pas/ /rgyal ba rkang gnyis gtso bo de dag la/ /mchod pa rnam pa mang po ngas byas te/ /rgyal ba sA la'i
9a8(mdo sde): dbang rgyal drung du yang / /nga ni btsun mo sras bcas rab tu byung / /lo yang bye ba stong phrag bcu bzhir ni/ /ting nge 'dzin 'di ngas kyang yongs dris te/ /tshigs bcad khrag khrig stong phrag brgyad bcu dang / /gzhan yang
9b1(mdo sde): dkrigs phrag bye ba brgya rnams ni/ /ting 'dzin 'di nyid kyi ni le'u gcig po/ /ngas ni bde bar gshegs pa de las blangs/ /ting 'dzin dam pa 'di ni 'dod pa'i phyir/ /mgo dang rkang lag chung ma de bzhin bu/ /rin chen mang po de
9b2(mdo sde): bzhin bza' bca' rnams/ /sngon chad ngas ni ma btang chung zad med/ /sangs rgyas dag ni bye ba phrag stong dang / /de las lhag par gang ga'i bye ma snyed/ /gang dag bya rgod phung po 'dir bzhugs nas/ /ting 'dzin zhi mchog
9b3(mdo sde): 'di ston ngas dran te/ /de kun mtshan kyang shAkya khyu mchog yin/ /kun gyi sras kyang dgra gcan zin ces bya/ /zhabs 'bring ba yi ming yang kun dga' bo/ /ser skya'i grong nas thams cad rab tu byung / /phrugs mchog
9b4(mdo sde): shA ri'i bu dang pang nas skyes/ /skyob pa kun kyang mtshan ni 'thun par gyur/ /de tshe 'jig rten khams kyang ming 'dra ste/ /thams cad kyang ni snyigs ma'i dus su byung / /byang chub spyad pa 'di ni spyod pa'i tshe/ /mi dbang
9b5(mdo sde): de kun nga yis bkur sti byas/ /ting 'dzin 'di ni yongs su tshol ba'i tshe/ /rgyal la mchod pa ma byas ci yang med/ /nan tan gyis ni ting 'dzin 'di rnyed de/ /nan tan dag kyang rnam pa mang du gsungs/ /yon tan kun la
9b6(mdo sde): rab tu gnas pa dag / de la ting 'dzin 'di ni rnyed mi dka'/ /bro ba dag la ma zhen mi bskam zhing / /khyims rnams la yang ma chags phrag dog med/ /byams la gnas shing khro ba med pa gang / /de la ting 'dzin 'di ni
9b7(mdo sde): rnyed mi dka'/ /rnyed dang bkur sti dag kyang mi 'dod cing / /'tsho ba gtsang zhing ci yang mi 'chang ba/ /tshul khrims rnam par dag cing 'jigs med pa/ /de la ting 'dzin 'di ni rnyed mi dka'/ /g.yel ba med cing brtson
9b8(mdo sde): 'grus brtsams pa dang / /dgon par gnas shing sbyangs la gnas gyur dang / /bdag med bzod pa la yang rab gnas pa/ /de la ting 'dzin 'di ni rnyed mi dka'/ /rgod pa med cing shin du dul ba'i sems/ /spyod dang
10a1(mdo sde): spyod lam dag la rab tu gnas/ /gtong la mos shing ser sna med pa dag /de la ting 'dzin 'di ni rnyed mi dka'/ /ting 'dzin zhi ba 'di ni gang 'dzin pa/ /de la dpe byad bzang dang mtshan rnams dang / /'dren pas
10a2(mdo sde): sangs rgyas chos ni bcwa brgyad dang / /stobs dang mi 'jigs gang brjod rnyed mi dka'/ /sangs rgyas spyan gyis gzigs pa'i sems can gang / /de dag dus gcig sangs rgyas nyid gyur la/ /de rnams re re'i tshe yi tshad
10a3(mdo sde): kyang ni/ /bskal pa bye ba stong phrag bsam mi khyab/ /de dag re re la yang mgo bo ni/ /rgya mtsho kun gyi bye ma de snyed yod/ /mgo bo ji snyed yod pa thams cad la/ /de snyed lce yang mgo bo kun la yod/ /de dag kun gyis ting 'dzin
10a4(mdo sde): 'di las gang / /tshigs bcad 'dzin 'di'i phan yon brjod kyang ni/ /cung zad yongs su brjod par mi 'gyur na/ /gang gis bslabs shing gzung ba ci zhig smos/ /ting 'dzin blta dka' zhi ba gang 'dzin pa/ /sbyangs pa'i
10a5(mdo sde): yon tan blangs shing spyod pa dag / de la lha dang lha min gnod sbyin smon/ /rgyal po dag kyang phyi bzhin 'brang bar byed/ /ting 'dzin zhi ba rnyed dka' gang 'dzin pa/ /rgyal ba dag gis yongs su gzung bar 'gyur/ /lha dang klu
10a6(mdo sde): rnams rtag tu rjes su 'brang / /phas kyi rgol bas de yi gzi mi bzod/ /ting 'dzin zhi ba 'di ni gang 'dzin pa/ /de yi spobs pa dag ni mtha' yas 'gyur/ /mdo sde dag ni stong rnams rab ston kyang / /de la nam yang rgyun ni 'chad
10a7(mdo sde): mi 'gyur/ /gang rnams mi zad chen po'i phyi dus na/ /ting nge 'dzin 'di thos nas 'dzin pa rnams/ /sangs rgyas 'dren pa snang ba dpag med dang / /bde ldan 'jig rten khams kyang mthong bar 'gyur/ /phan yon 'di dag rab
10a8(mdo sde): tu bstan mdzad nas/ /yongs su mya ngan nga 'das phyi ma'i tshe/ /ting 'dzin rnam par dag pa 'di zung zhes/ /rang byung ston pa bdag nyid gsol ba 'debs/ /yongs su mya ngan gang 'das sangs rgyas dang / /gang rnams
10b1(mdo sde): ma byon da ltar byung ba yi/ /rgyal ba thams cad ting 'dzin 'di bslabs nas/ /byang chub rdul bral 'dus ma byas pa rtogs/ /sA la'i dbang po'i rgyal po'i le'u ste gnyis pa'o// // de nas yang bcom ldan 'das kyis
10b2(mdo sde): zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen pos de bzhin gshegs pa dgra bcom pa yang dag par rdzogs pa'i sangs rgyas rnams kyis sangs rgyas kyi yon
10b3(mdo sde): tan brjod pa yang dag par bstan pa dang / don dang 'bru yongs su mi zad par bya ba dang bdag gi tshig thams cad sangs rgyas kyis yongs su gzung zhing 'byung bar 'dod na/ gzhon nu byang chub sems dpa' sems dpa' chen po
10b4(mdo sde): des sems can thams cad kyi don du ting nge 'dzin 'di gzung bar bya/ kun chub par bya/ bcang bar bya/ bklag par bya/ rab tu gdon par bya/ lung mnod par bya/ kha ton du bya/ nyon mongs pa med pa'i bsgom pas
10b5(mdo sde): bsgom par bya/ mang du bya/ gzhan la yang rgya cher rab tu bstan par bya'o/ /gzhon nu de bzhin gshegs pa'i sangs rgyas kyi yon tan yang dag pa gang yin zhe na/ gzhon nu 'di la byang chub sems dpa' sems dpa' chen
10b6(mdo sde): po dgon pa na 'dug kyang rung / shing drung na 'dug kyang rung / bla gab med pa na 'dug kyang rung / khyim stong pa na 'dug kyang rung 'di la yang dag par slob ste/ 'di ltar bcom ldan 'das de bzhin gshegs pa dgra bcom pa yang dag
10b7(mdo sde): par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang mi rnams kyi ston pa/ sangs rgyas bcom ldan 'das so/ /
10b8(mdo sde): de bzhin gshegs pa de ni bsod nams dag gi rgyu 'thun pa/ dge ba'i rtsa ba rnams chud mi za ba bzod pas brgyan pa/ bsod nams kyi gter rnams kyi gzhi/ dpe byad bzang po rnams kyis spras pa/ mtshan gyi me tog rgyas
11a1(mdo sde): pa/ spyod yul ran par 'thun pa/ mthong na mi mthun pa med pa/ dad pas mos pa rnams mngon par dga' ba/ shes rab zil gyis mi non pa/ stobs rnams la rdzi ba med pa/ sems can thams cad kyi ston pa/
11a2(mdo sde): byang chub sems dpa' rnams kyi yab/ 'phags pa'i gang zag rnams kyi rgyal po las dang po pa rnams kyi ded dpon/ ye shes dpag tu med pa/ spobs pa bsam gyis mi khyab pa/ gsungs rnam par dag pa/
11a3(mdo sde): dbyangs snyan pa/ sku byad blta bas chog mi shes pa/ sku mtshungs pa med pa/ 'dod pa dag gis ma gos pa/ gzugs dag gis nye bar ma gos pa/ gzugs med pa dag dang ma 'dres pa/ phung po dag las rab tu
11a4(mdo sde): rnam par grol ba/ khams rnams dang mi ldan pa/ skye mched rnams bsdams pa/ mdud pa rnams shin du bcad pa/ yongs su gdung ba dag las rnam par grol ba/ srid pa las yongs su grol ba/ chu bo las rgal ba/
11a5(mdo sde): ye shes yongs su rdzogs pa/ 'das pa dang ma byon pa dang da ltar gyi sangs rgyas bcom ldan 'das rnams kyi ye shes la gnas pa/ mya ngan las 'das pa la mi gnas pa/ yang dag pa nyid kyi mtha' la gnas pa/
11a6(mdo sde): sems can thams cad la gzigs pa'i sa la bzhugs pa ste/ gzhon nu 'di dag ni de bzhin gshegs pa'i sangs rgyas kyi yon tan yang dag pa ste/ byang chub sems dpa' sems dpa' chen pos sangs rgyas kyi
11a7(mdo sde): yon tan dang / bsngags pa 'di dag dang ldan zhing ting nge 'dzin 'di la brten nas spobs pa rgyun mi 'chad pas de bzhin gshegs pa dgra bcom pa yang dag par rdzogs pa'i sangs rgyas rnams kyis sangs rgyas kyi yon
11a8(mdo sde): tan dang bsngags pa yang dag par bstan na don dang 'bru yongs su zad par mi 'gyur te/ de'i tshig thams cad kyang sangs rgyas kyis yongs su bzung bar 'gyur ro/ /de nas de'i tshe bcom ldan 'das kyis don de nyid
11b1(mdo sde): gsal bar bya ba'i phyir zla 'od gzhon nur gyur pa la rgyas par tshigs su bcad pa'i dbyangs kyis rgya cher yang dag par rab tu bshad do/ /bskal pa stong phrag mang por rab bshad kyang / /rgyal ba'i bsngags pa thams
11b2(mdo sde): cad brjod mi sla/ /ting 'dzin zhi mchog 'di ni tshol ba'i phyir/ /rgyal bas de lta'i yon tan yang dag bsgrubs/ /ngas ni ting 'dzin zhi mchog 'di tshol bas/ /sngon tshe zhum pa med pa'i yid kyis su/ /bu mo
11b3(mdo sde): gzugs bzang shin tu blta na sdugs/ /legs par lus brgyan yid du 'ong ba byin/ /ngas ni ting 'dzin zhi mchog 'di tshol bas/ /sngon tshe zhum pa med pa'i yid kyis su/ /de bzhin bran pho bran mo
11b4(mdo sde): nor dang 'bru/ /de bzhin nor bu mu tig gser dngul byin/ /ngas ni ting 'dzin zhi mchog 'di tshol bas/ /nor bu rin chen sna tshogs mu tig phreng / /gos dang gdu bu gser skud mdzes pa dag /sngon tshe 'dren
11b5(mdo sde): pa rnams la ngas btang byas/ /bskal pa bye ba mtha' yas dpag med par/ /dri mchog dri ldan dbyar gyi me tog dag /rab tu bla na med pa'i sems bskyed nas/ /rgyal ba'i mchod rten dag la nga yis phul/ /'khor gyi nang du
11b6(mdo sde): ri mo bskyed nas kyang / /de bzhin chos kyi sbyin pa ngas byin te/ /chos kyi sbyin pa byin pas nga grags snyam/ /nga la nam yang de 'dra'i sems ma skyes/ /sdug pa'i mchog byin bdag nyid spyad par ni/ /de snyam chags pa nga la
11b7(mdo sde): yong ma byung / /sbyin pa'i chos ni mang du ngas byin te/ /rtag tu sangs rgyas ye shes ngas thob snyam/ /sbyangs pa'i yon tan dag kyang ngas sngon bsgrubs/ /nags mchog sgra nyung rtag tu gnas byas te/ /thams cad dus
11b8(mdo sde): su snying rje mang bar gyur/ /rtag tu sangs rgyas ye shes ngas thob snyam/ /byams shing 'jam la bged pa'i ngang tshul can/ /thos pa 'dzin cing bzhin 'dzum tshig kyang 'jam/ /shin du tshig snyan mang po kun kyang dga'/ /
12a1(mdo sde): nga la skye bo kun lta ngoms mi 'gyur/ /ser sna can du skad cig ma gyur te/ /srid pa mang por nam yang ser sna med/ /rtag tu bsod snyoms dag la nga dga' ste/ /'gron du bos pa thams cad ma lus spangs/ /
12a2(mdo sde): 'di las rtsa bzhi tshigs bcad gcig bzung na/ /mang du thos shing thos pa 'dzin par 'gyur/ /des ni nga la bla na med pa yi/ /dad pa'i mchog bskyed rtag tu bkur sti byas/ /ngas ni ting 'dzin zhi mchog 'di tshol phyir/ /rnam par 'dren
12a3(mdo sde): la mchod pa mang po byas/ /sbyin pa rnam pa mang po mtha' yas byin/ /de bzhin tshul khrims dag kyang yun ring bsrungs/ /'jig rten khams yangs sna tshogs mtha' yas pa/ /nor bu rin chen bkang ste sbyin byin pas/ /
12a4(mdo sde): ting 'dzin 'di las tshigs bcad gcig bzung na/ /de bas bsod nams 'di ni rgya cher 'phags/ /bskal pa mtha' yas dpag med mang por yang / /me tog mang po ji snyed yod pa dang / /de bzhin spos rnams yid 'ong rgya
12a5(mdo sde): che ba/ /bsod nams 'dod phyir rgyal ba mchod pa dang / /bskal pa mtha' yas dpag med mang por ni/ /sil snyan mang po ji snyed yod pa dang / /de bzhin mnabs stsal zhal zas na bza' yis/ /bsod nams 'dod phyir
12a6(mdo sde): rgyal ba mchod pa bas/ /rang byung rgyal ba chos rjer bdag gyur ces/ /mi gang byang chub tu ni sems bskyed nas/ /mnyam par bzhag pas tshigs bcad gcig bzung na/ /de bas bsod nams 'di ni rgya cher 'phags/ /
12a7(mdo sde): gang gA'i bye ma mang po ji snyed pa/ /bskal pa de snyed du'ang phan yon rnams/ /brjod kyang yongs su zad par mi nus te/ /ting 'dzin 'di bzung bsod nams shin du che/ /de phyir sangs rgyas phan yon dag /shin du
12a8(mdo sde): bzang po 'di thos nas/ /sangs rgyas bsngags pa'i ting 'dzin 'di/ /myur du lung yang mnod par gyis/ /sangs rgyas bye ba bdun bcu gsum/ /sngon gyi skye bar bkur sti byas/ /sangs rgyas de dag thams cad
12b1(mdo sde): kyis/ /mdo sde 'di ni rab tu bshad/ /mdo sde 'di yi ming yang ni/ /snying rje chen por 'jug ces bya/ /'di la mang du thos bslabs na/ /sangs rgyas chos ni rnyed mi dka'/ /'jig rten 'dren pa mya ngan 'das/ /phyi ma'i dus
12b2(mdo sde): na dge slong ni/ /sdom pa med pa mang po dag / /mang du thos pa mi 'dod 'byung / /tshul khrims bsngags pa rjod byed la/ /tshul khrims don du gnyer ba med/ /ting 'dzin bsngags pa rjod byed la/ /ting 'dzin
12b3(mdo sde): don du gnyer ba med/ /shes rab bsngags pa rjod byed la/ /shes rab don du gnyer ba med/ /rnam grol bsngags pa rjod byed la/ /rnam grol don du gnyer ba med/ /ji ltar skyes bu la la dag / /tsan dan
12b4(mdo sde): dag ni 'di 'dra ste/ /spos kyi rnam pa yid 'ong zhes/ /tsan dan dag gi yon tan brjod/ /de nas mi gzhan la la yis/ /de ltar bsngags pa brjod pa yi/ /tsan dan chung zad srel tam zhes/ /skyes bu la las de
12b5(mdo sde): dris na/ /skyes bu de la slar smras pa/ /gang gis 'tsho bar byed pa yi/ /spos kyi bsngags pa nga brjod pa/ /spos de nga la med ces smra/ /de bzhin rnal 'byor mi brtson pa/ /tshul khrims bsngags pas 'tsho ba dag /
12b6(mdo sde): phyi ma'i dus la 'byung 'gyur te/ /de dag la ni tshul khrims med/ /de bzhin rnal 'byor mi brtson pa/ /ting 'dzin bsngags pas 'tsho ba dag /phyi ma'i dus la 'byung 'gyur te/ /de dag la ni ting 'dzin med/ /de bzhin
12b7(mdo sde): rnal 'byor mi brtson pa/ /shes rab bsngags pas 'tsho ba dag /phyi ma'i dus la 'byung 'gyur te/ /de dag la ni shes rab med/ /de bzhin rnal 'byor mi brtson pa/ /rnam grol bsngags pas 'tsho ba dag /phyi
12b8(mdo sde): ma'i dus la 'byung 'gyur te/ /de dag la ni rnam grol med/ /ji ltar skyes bu dbul po la la zhig /skye bo mang pos yongs su brnyas gyur la/ /de yis phyis gdod nor gyi gter rnyed nas/ /nor yod rig pas skye bo ri mor
13a1(mdo sde): byed/ /de bzhin ting 'dzin 'di ni ma thob na/ /byang chub sems dpa' de yang lha mi dang / /grul bum srin po mang pos mi bkur te/ /ji ltar skyes bu dbul po nor med bzhin/ /mkhas pas gzhal du med
13a2(mdo sde): pa'i chos kyi gter/ /sa 'di nam zhig rab tu thob gyur na/ /lha dang mi dag de la re ba skyed/ /des kyang skye dgu bla med nor rnams byin/ /de phyir rgyal ba dag gis brjod pa yi/ /phan yon dam pa bzang po 'di thos nas/ /
13a3(mdo sde): shes kyi khe dang bde rnyed kun spangs te/ /ting 'dzin zhi mchog 'di ni lung nod gyis/ /sangs rgyas su dag phyogs su mya ngan 'das/ /gang dag da ltar byung dang ma 'ongs pa/ /de dag thams cad ting 'dzin 'di bslabs
13a4(mdo sde): nas/ /byang chub bsam yas mtshungs med rnam sangs rgyas/ /zla 'od gzhon nur gyur pa sems dga' nas/ /sangs rgyas spyan sngar 'dug ste tshig smras pa/ /skyes bu dam pa mya ngan yongs 'das nas/ /ma rung
13a5(mdo sde): dus na bdag gis mdo 'di gzung / /bdag gis lus dang srog kyang yongs btang ste/ /'jig rten skyed pa ci mchis kun btang la/ /bdag gis 'jigs pa chen po'i dus der yang / /ting 'dzin zhi mchog 'di ni
13a6(mdo sde): bzung bar bgyi/ /sems can mang la snying rje cher skyed de/ /sems can sdug bsngal mgon med mthong nas kyang / /de dag la ni byams pa nyer sbyar zhing / /ting 'dzin zhi mchog 'di ni bzung bar bgyi/ /
13a7(mdo sde): de yi tshe na ting 'dzin 'dzin pa dag /lnga brgya las ni mi nyung der byung ste/ /mdo sde mchog 'di rgya cher gzung ba la/ /de dag sngon du 'dren pa gzhon nu yin/ /sangs rgyas kyi yon tan yang dag par bsngags pa'i le'u
13a8(mdo sde): ste gsum pa'o/ / // 'phags pa ting nge 'dzin gyi rgyal po/ bam po gnyis pa/ de nas zla 'od gzhon nur gyur pa stan las langs te/ bla gos phrag pa gcig tu gzar nas pus mo g.yas
13b1(mdo sde): pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das kyis
13b2(mdo sde): bdag la skabs phye na bdag bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la phyogs 'ga' zhig zhu'o/ /de skad ces gsol pa dang bcom ldan 'das kyis zla 'od gzhon
13b3(mdo sde): nur gyur pa la 'di skad ces bka' stsal to/ /gzhon nu khyod la de bzhin gshegs pas rtag tu skabs phyes/ de bzhin gshegs pa dgra bcom pa yang dag par rdzogs pa'i sangs rgyas la khyod ci dang ci 'dod
13b4(mdo sde): pa dris shig / de skad ces bka' stsal te bcom ldan 'das kyis skabs phye ba dang / bcom ldan 'das la zla 'od gzhon nur gyur pas 'di skad ces gsol to/ /bcom ldan 'das ting nge 'dzin ces bgyi
13b5(mdo sde): ba de chos gang gi tshig bla dgas lags/ de skad ces gsol pa dang / bcom ldan 'das kyis zla 'od gzhon nur gyur pa la 'di skad ces bka' stsal to/ /gzhon nu ting nge 'dzin ting nge 'dzin ces bya ba ni
13b6(mdo sde): 'di lta ste/ sems nges par rtogs pa dang / skye ba med pa dang mtshams sbyor ba med pa dang mtshams sbyor ba shes pa dang khur bor ba dang de bzhin gshegs pa'i ye shes dang sangs rgyas kyi khyu mchog tu gyur
13b7(mdo sde): pa dang / 'dod chags gso ba dang zhe sdang nye bar zhi ba dang gti mug bsal ba dang rigs par rnal 'byor du byed pa dang / mi rigs pa rnam par spong ba dang dge ba'i chos la 'dun pa dang 'khor ba las thar par
13b8(mdo sde): 'dod pa dang lhag pa'i bsam pas sgrub pa dang / mi nyal ba la sten pa dang spong ba mi gtong ba dang chos dkar po rnams yongs su srung ba dang skye bo rnams la yid mi rton pa dang las rnams la mngon par 'du mi byed pa
14a1(mdo sde): dang nang gi skye mched rnams yid la mi byed pa dang / phyi'i skye mched rnams la kun du mi spyod pa dang bdag la mi stod pa dang gzhan la mi smod pa dang khyim la chags pa med pa dang so so'i skye bo la yid mi rton pa dang /
14a2(mdo sde): tshul khrims kyi rgyu 'thun pa dang bsnyen par dka' ba dang gzi chen po dang bdag shes pa dang mi rgod pa dang spyod lam phun sum tshogs par gnas pa dang gnod sems med pa dang mi rtsub pa dang gzhan la mi gnod pa dang /
14a3(mdo sde): bshes gnyen rnams la rjes su srung ba dang gsang ba'i sngags kun srung ba dang tshul khrims dang ldan pa la rnam par mi 'tshe zhing gnod pa med pa dang 'jam por smra ba dang khams gsum thams cad la mi gnas pa dang
14a4(mdo sde): chos thams cad la stong pa nyid kyi rjes su 'thun pa'i bzod pa dang thams cad mkhyen pa'i ye shes la shin du 'dun pa ni gzhon nu ting nge 'dzin ces bya ste/ gzhon nu gang de lta bu'i chos de dag la sgrub par byed kyi log
14a5(mdo sde): par sgrub par mi byed pa 'di ni ting nge 'dzin ces bya'o/ /de nas bcom ldan 'das kyis de'i tshe chos thams cad kyi rang bzhin mnyam pa nyid rnam par spros pa'i ting nge 'dzin 'di nyid ston cing de'i tshe zla 'od gzhon
14a6(mdo sde): nur gyur pa la rgyas par tshigs su bcad pa'i dbyangs kyis rgya cher yang dag par rab tu bstan to/ /ngas ni bdud rtsi'i sgo yang rab tu phye/ /chos kyi rang bzhin ci 'dra de bzhin bshad/ /skye ba dag kyang ci 'dra ngas bstan
14a7(mdo sde): te/ /mya ngan 'das pa phan yon bcas pa bshad/ /sdig pa'i grogs po rtag tu rnam par spang / /dge ba'i bshes gnyen la yang bsnyen par bya/ /'du ba spangs te nags khrod gnas bca' zhing / /byams pa'i
14a8(mdo sde): sems ni rtag tu bsgom par bya/ /tshul khrims dag pa rtag tu bsrung byas te/ /sbyangs la dga' ba'ang rtag tu thob par bya/ /gtong ba dang ni shes rab bsnyen byas na/ /ting 'dzin 'di ni rnyed par dka' mi
14b1(mdo sde): 'gyur/ /nyan thos mang po yi ni sa min pa/ /zhi ba'i sa 'di dag kyang thos nas ni/ /bde bar gshegs pa'i chos la mngon sum gyur/ /sangs rgyas yon tan bsam yas thob par 'gyur/ /skyes bu blo ldan snod 'gyur mthong
14b2(mdo sde): nas kyang / /de dag byang chub sems la yang dag chud/ /bla med ye shes la ni rab bkod na/ /ting 'dzin rgyal po 'di ni rnyed mi dka'/ /yongs su tshol dang kun du longs spyod dang / /kha zas rgyu 'thun dag ni gang gi phyir/ /phrag dog
14b3(mdo sde): skyes pa de la rab tu rtogs/ /ting 'dzin 'di ni rnyed par yong mi dka'/ /ting 'dzin rgyal po stong pa 'di sgom pa/ /tshul khrims dag pa'i mgo la de 'dug ste/ /chos rnams rang bzhin rtag tu mnyam bzhag na/ /byis pa mi rigs
14b4(mdo sde): brtson pas mi shes so/ /su dag ting 'dzin zhi ba 'di 'dod pa/ /de la nam yang 'jigs pa'i blo mi 'byung / /rab tu zhi ba'i sa 'di bsten nas ni/ /mi mchog rnams kyang rtag tu mthong bar 'gyur/ /de bzhin gshegs pa'i sku byad
14b5(mdo sde): gang dran pa/ /de ni yid zhi dbang po zhi bar 'gyur/ /sems la 'khrul med rtag tu mnyam par bzhag /thos dang shes pa dag ni rgya mtsho bzhin/ /ting 'dzin 'di la rab tu gnas nas ni/ /byang chub sems dpa' 'chag sar
14b6(mdo sde): su 'chag pa/ /des ni sangs rgyas bye ba phrag stong dang / /de bas lhag par gang gA'i bye snyed mthong / /su dag sangs rgyas chos la tshad 'dzin pa/ /mi de'i sems ni shin du myos par 'gyur/ /tshad las 'das pa la ni tshad gzung
14b7(mdo sde): med/ /'dren pa yon tan thams cad bsam mi khyab/ /phyogs bcu dag na sems can su yang ni/ /'jig rten mgon dang mnyam med su zhig lhag /thams cad mkhyen pa'i yon tan kun ldan pa/ /sangs rgyas ye shes
14b8(mdo sde): 'dod cing thob par gyis/ /sku lus dag ni gser gyi mdog 'dra bas/ /'jig rten mgon po kun nas rab tu mdzes/ /dmigs pa 'di la gang gi sems 'jug pa/ /byang chub sems dpa' de ni mnyam bzhag yin/ /
15a1(mdo sde): mkhas pas 'dus byas 'dus ma byas rig ste/ /mtshan ma'i 'du shes dag ni rnam bshig nas/ /mtshan ma med pa la ni de gnas na/ /chos rnams thams cad stong par rab tu shes/ /gang dag chos kyi sku la gnas gyur
15a2(mdo sde): pa/ /de ni dngos po thams cad dngos med shes/ /de yis dngos po'i 'du shes rnam bshig nas/ /rgyal ba'i dbang po gzugs kyi skur mi lta/ /khyod la bsgo zhing khong du chud par bya/ /ji ltar mi dag mang du rtog byed pa/ /de la gnas
15a3(mdo sde): pa'i rtogs pa de dag gis/ /de bzhin du ni de la sems gzhol 'gyur/ /de bzhin rgyal ba yi ni sku byad dang / /ye shes dpag tu med par thub dbang dran/ /rtag par rjes su dran pa bsgom byas na/ /de la sems gzhol rab tu 'bab par
15a4(mdo sde): 'gyur/ /de ni 'chags 'dug 'greng zhing gnas pa'i tshe/ /skyes bu dam pa'i ye shes rab tu 'dod/ /'jig rten rgyal ba bla med bdag 'gyur bar/ /'dod pas byang chub tu yang smon lam 'debs/ /des ni sangs rgyas shes shing
15a5(mdo sde): sangs rgyas mthong / /sangs rgyas chos nyid la yang so sor rtog /ting 'dzin 'di la rab tu gnas byas nas/ /mthu chen sangs rgyas la ni phyag kyang 'tshal/ /lus dang ngag dang yid rab dang ba yis/ /rtag tu sangs rgyas dag
15a6(mdo sde): gi bsngags pa brjod/ /de ltar des ni sems kyi rgyud bsgoms pas/ /nyin mtshan du yang 'jig rten mgon po mthong / /nam zhig de ni na zhing mi bde nas/ /shi la thug pa'i sdug bsngal tshor byung na/ /sangs rgyas la ni dran pa mi
15a7(mdo sde): nyams te/ /sdug bsngal tshor bas 'phrogs par yong mi 'gyur/ /de ltar de dag ye shes rnam brtags pas/ /'ongs dang ma 'ongs chos rnams stong par shes/ /de 'dra'i chos kyi tshul la de gnas pa/ /spyod pa yongs su spyod
15a8(mdo sde): pas sems mi skyo/ /de phyir phan yon 'di dag thos nas ni/ /mtshungs med byang chub la yang mos pa skyed/ /bde gshegs dam pa mthong ba rnyed dka' yis/ /phyi ma'i dus na 'gyod pa skyes sa re/ /ngas ni rab tu bzang ba'i chos bshad
15b1(mdo sde): kyang / /khyed kyis thos nas yang dag ma spyad na/ /nad pa sman gyi rgyal ba thogs pa dag /bdag gi nad ni gso bar mi nus bzhin/ /de phyir mkhas pa shin du rtogs pa dag /rtag tu ting 'dzin 'di ni 'dod pa yis/ /tshul khrims thos
15b2(mdo sde): pa gtong ba bsnyen byas na/ /ting 'dzin 'di ni rnyed par yong mi dka'/ /ting nge 'dzin gyi le'u ste bzhi pa'o// // de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta
15b3(mdo sde): bas na/ byang chub sems dpa' sems dpa' chen pos ting nge 'dzin 'di 'dod cing myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas mgo dang gos la me 'bar ba lta bu'i sems
15b4(mdo sde): kyis pha dang ma dang bu dang bu mo dang nye du dang snag gi gnyen mtshams dang gnyen dang rtsa lag dang chung ma la sogs pa me bzhin du spangs la rgyal srid kyi bde ba thams cad mchil ma'i thal ba bzhin du bor te/ dgon pa la mngon du
15b5(mdo sde): phyogs shing khyim gyi gnas nas mngon par 'byung bar bya'o/ /de ci'i phyir zhe na/ gzhon nu dgon pa la mngon du phyogs shing khyim gyi gnas nas mngon par 'byung ba'i byang chub sems dpa' sems dpa' chen pos bla
15b6(mdo sde): na med pa yang dag par rdzogs pa'i byang chub kyang rnyed par dka' ba ma yin na ting nge 'dzin 'di lta ci smos te/ gzhon nu de lta bas na bu dang mdza' bo dang / nye du dang snag gi gnyen mtshams dang gnyen dang rtsa lag dang chung ma
15b7(mdo sde): la sogs pa me bzhin du spangs la rgyal srid kyi bde ba thams cad mchil ma'i thal ba bzhin du bor te/ dgon pa la mngon du phyogs shing / khyim gyi gnas nas mngon par 'byung bar bya'o zhes gzhon nu khyod kyis de
15b8(mdo sde): ltar rtag tu bslab par bya'o/ /gzhon nu de lta bas na rnam grangs 'dis kyang khyod kyis 'di ltar rig par bya ste/ gzhon nu sngon byung ba 'das pa'i dus na bskal pa grangs med pa bas kyang ches grangs med pa/ rgya che ba/
16a1(mdo sde): dpag tu med pa/ bsam gyis mi khyab pa gzhal du med par gyur pa de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin zhes bya ba rig
16a2(mdo sde): pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa lha dang mi rnams kyi ston pa sangs rgyas bcom ldan 'das 'jig rten du byung ngo / /gzhon nu
16a3(mdo sde): de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin de'i nyan thos 'dus pa dang po ni thams cad kyang dgra bcom pa sha stag bye ba phrag brgyad cu byung ngo / /
16a4(mdo sde): nyan thos 'dus pa gnyis pa ni dgra bcom pa bye ba phrag bdun bcu byung ngo / /'dus pa gsum pa ni dgra bcom pa bye ba phrag drug cu byung ngo / /byang chub sems dpa' sems dpa' chen po dam pa'i chos yongs su 'dzin
16a5(mdo sde): pa yang dpag tu med pa dag byung ngo / /gzhon nu de'i tshe bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin de'i tshe'i tshad ni lo bzhi khrir gyur to/ /'dzam bu'i gling
16a6(mdo sde): 'di yang 'byor pa rgyas pa bde ba/ lo legs pa/ nyams dga' ba/ skye bo dang mi mang pos gang bar gyur to/ /'dzam bu'i gling 'di na rgyal po stobs brtan dang / stobs chen zhes bya ba gnyis yod de/ de la gcig
16a7(mdo sde): ni 'dzam bu'i gling 'byor pa/ rgyas pa bde ba lo legs pa/ nyams dga' ba/ skye bo dang mi mang pos gang ba'i phyed la dbang ngo / /gcig shos kyang de'i phyed la dbang ngo / /gzhon nu de'i tshe de'i dus na bcom ldan 'das de bzhin
16a8(mdo sde): gshegs pa dgra bcom pa yang dag par rdzogs pa'i sangs rgyas dbyangs byin de rgyal po stobs chen gyi rnam par rgyal ba'i sar byung ste/ gzhon nu de ltar rgyal po stobs chen gyis bcom ldan 'das de bzhin gshegs pa
16b1(mdo sde): dgra bcom pa yang dag par rdzogs pa'i sangs rgyas dbyangs byin de byang chub sems dpa'i dge 'dun dang dge slong gi dge 'dun dang bcas pa la na bza' dang bsod snyoms dang / snyun gsos kyi sman dang yo byad brtags pa
16b2(mdo sde): kun du spyad par rung ba/ kha na ma tho ba med pa la lo brgya stong tshang bar spyan drangs so/ /gzhon nu de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs
16b3(mdo sde): byin de byang chub sems dpa'i dge 'dun dang bcas/ nyan thos kyi dge 'dun dang bcas pa rnyed pa dang bkur sti dang grags pa che bar gyur to/ /bram ze dang khyim bdag dad pa dag gis kyang bcom ldan 'das de bzhin gshegs
16b4(mdo sde): pa dgra bcom pa yang dag par rdzogs pa'i sangs rgyas dbyangs byin byang chub sems dpa'i dge 'dun dang bcas/ nyan thos kyi dge 'dun dang bcas pa la rnyed pa dang bkur sti cher byas so/ /bcom ldan 'das de bzhin
16b5(mdo sde): gshegs pa dgra bcom pa yang dag par rdzogs pa'i sangs rgyas dbyangs byin la bram ze dang khyim bdag de dag gis kyang 'di lta ste/ rgyal po stobs chen gyi rjes su slob cing 'jig rten gyi zang zing gi mchod pas rnyed pa
16b6(mdo sde): dang bkur sti bya ba'i phyir brtson par gyur to/ /gzhon nu de lta bas na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin 'di snyam du gyur te/ kye ma'o sems can
16b7(mdo sde): 'di dag ni tshul khrims dang gso sbyong yang dag par blang ba dang de bzhin gshegs pa rnams kyi drung du nye bar 'gro ba dang / de bzhin gshegs pa la bsnyen bkur bya ba dang / tshangs par spyod pa la gnas pa dang rab tu byung zhing
16b8(mdo sde): bsnyen par rdzogs pa dge slong gi dngos por 'gyur ba las yongs su nyams par gyur te/ sems can 'di dag ni de'i 'og tu bde ba la lhur byed par 'gyur ro/ /de ci'i phyir zhe na/ de ni 'di ltar de'i 'og tu bde ba ni 'di lta ste/
17a1(mdo sde): 'jig rten gyi zang zing gi mchod pa ni 'di yin te/ sems can 'di dag ni 'di lta ste/ mtho ris kyi 'jig rten la dmigs shing tshe 'di lhur byed pa/ tshe phyi ma lhur mi byed pa ste/ dge ba'i rtsa ba shin du mthar gtugs
17a2(mdo sde): pa'i phyir na ma yin no/ /gzhon nu de la dge ba'i rtsa ba shin du mthar gtugs pa gang zhe na/ 'di lta ste/ shin du rnam par dag pa dang tshangs par spyod pa la shin du gnas pa dang shin du mthar phyin pa dang shin du mthar gtugs
17a3(mdo sde): pa'o/ /ngas sems can de dag la ci nas kyang bla na med pa'i chos kyi mchod pa dang chos kyi nan tan gyis de bzhin gshegs pa la mchod par 'gyur ba de lta de ltar chos bshad par bya'o snyam mo/ /gzhon nu de nas de bzhin gshegs
17a4(mdo sde): pa dgra bcom pa yang dag par rdzogs pa'i sangs rgyas dbyangs byin gyis de'i tshe rgyal po stobs chen dang bram ze dang khyim bdag de dag skyo bar bya bar dgongs pas tshigs su bcad pa 'di dag gsungs so/ /sbyin pa rab
17a5(mdo sde): byin gcig la gcig bsten pa/ /de dag phan tshun ri mor byed mi 'gyur/ /mkhas pa bag chags rab tu spangs pa yi/ /sangs rgyas dag gis bsten pa de mi bsngags/ /gang dag srogs chags phan phyir chos
17a6(mdo sde): ston pa/ /de 'dra'i mi des shin du bsten pa yin/ /de dag gcig la gcig kyang mi phyed mdza'/ /bye ba snyed kyi bdud kyis dbye mi nus/ /'jig rten zang zing dag gis sten pa'i mi/ /de dag tshe 'di'i don du kun 'gyur
17a7(mdo sde): gyi/ /zang zing med pa'i chos la bsten pa ni/ /mi dag gi yang rab tu don cher 'gyur/ /zang zing med pa'i sems ni nyer bzhag ste/ /zang zing med pa'i chos rnams rab bshad la/ /gang dag zang zing med pa'i dga'
17a8(mdo sde): ldan pa/ /de 'dra de dag myur du sangs rgyas 'gyur/ /'dod pa dag la rab tu sten byed cing / /bu dang chung ma la yang srid bskyed nas/ /khyim gnas smad pa nyid la sten byed na/ /bla med byang chub mchog des yong mi 'thob/ /
17b1(mdo sde): su dag me mur bzhin du 'dod spong zhing / /bu dang chung ma la yang srid spangs nas/ /skrag cing dngangs pas khyim nas mngon byung ba/ /de dag byang chub mchog 'di rnyed mi dka'/ /gang dag khyim gyi dbus na 'dug
17b2(mdo sde): bzhin du/ /byang chub dam pa mchog 'di thob pa ni/ /de 'dra'i sangs rgyas gang yang sngon ma byung / /ma byon pa dang da ltar bzhugs pa'ang med/ /rgyal srid mchil ma bzhin du rab spongs la/ /dben pa 'dod
17b3(mdo sde): pas dgon par gnas par gyis/ /nyon mongs rab spangs bdud kyang rnam bcom na/ /byang chub rdul med 'dus ma byas pa rtogs/ /sangs rgyas dpa' bo gang gA'i bye ma snyed/ /bskal pa bye mang rim gro sus byas pas/ /
17b4(mdo sde): gang zhig yongs su skyo ba'i yid kyis ni/ /khyim nas mngon par byung na 'di mchog 'gyur/ /ji ltar rab tu byung nas chos spyod pa/ /de ltar zas dang skom dang chos gos dang / /me tog dang ni spos dang byug pa yis/ /mi mchog
17b5(mdo sde): rgyal ba rim gro byas ma yin/ /su dag byang chub tu yang 'dod mos shing / /sems can don phyir 'dus byas yongs skyo nas/ /dgon par bltas te gom pa bdun bor na/ /de bas bsod nams 'di ni khyad par 'phags/ /de nas
17b6(mdo sde): gzhon nu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin gyis khyim nas mngon par 'byung ba dang ldan pa'i gtam brjod pa de lta bu rgyal po stobs chen gyis thos so/ /thos
17b7(mdo sde): n as kyang ji ltar bdag gis bcom ldan 'das kyis bshad pa'i don shes pa ltar na bcom ldan 'das ni sbyin pa'i pha rol tu phyin pa'i bsngags pa mi brjod kyi bcom ldan 'das ni tshul khrims kyi pha rol tu phyin pa shin du mthar
17b8(mdo sde): gtugs pa'i bsngags pa brjod de/ bcom ldan 'das kyis shin du rnam par dag pa dang tshangs par spyod pa la shin du gnas pa dang shin du yongs su mya ngan las 'das pa bsngags so zhes bsams nas de 'di snyam du khyim
18a1(mdo sde): na gnas pas bla na med pa'i chos kyi nan tan sgrub pa'am/ don rjes su thob par 'gyur ba 'di ni sla ba ma yin te/ bla na med pa'i chos kyi nan tan las bdag yongs su nyams par 'gyur gyis/ bdag
18a2(mdo sde): ni skra dang kha spu bregs te gos ngur smrig bgos nas khyim nas khyim med par rab tu 'byung ngo snyam mo/ /gzhon nu de nas rgyal po stobs chen bram ze dang khyim bdag brgyad khris bskor cing mdun du bdar te/ de dag dang
18a3(mdo sde): lhan cig tu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dbyangs byin ga la ba der song ste phyin pa dang / bcom ldan 'das kyi zhabs la mgo bos phyag 'tshal nas/
18a4(mdo sde): bcom ldan 'das la lan gsum bskor ba byas te phyogs gcig tu 'dug go/ /de nas gzhon nu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas des rgyal po
18a5(mdo sde): stobs chen gyi lhag pa'i bsam pa mkhyen nas chos thams cad kyi rang bzhin mnyam pa nyid rnam par spros pa'i ting nge 'dzin 'di bshad do/ /de nas gzhon nu rgyal po stobs chen ting nge 'dzin 'di thos nas
18a6(mdo sde): dga' ba dang mgu ba dang rangs pa dang rab tu mos pa dang yid bde ba skyes nas skra dang kha spu bregs te gos ngur smrig bgos nas yang dag par dad pas khyim nas khyim med par rab tu byung bar gyur to/ /de de ltar rab tu
18a7(mdo sde): byung nas ting nge 'dzin 'di bzung ste bzung zhing kun chub par byas/ bcangs shing blags nas bsgom pa'i rnal 'byor la rjes su brtson par gnas par gyur to/ /de dge ba'i rtsa ba de nyid kyis bskal pa bye ba phrag bcu'i
18a8(mdo sde): bar du nam yang ngan 'gro log par ltung bar ma song ste/ sangs rgyas bye ba phrag nyi shu la bsnyen bkur byas shing de bzhin gshegs pa de dag thams cad las kyang ting nge 'dzin 'di thos so/ /sangs rgyas de dag las
18b1(mdo sde): thos nas des bzung ste/ kun chub par byas/ bcangs shing blags nas bsgom pa'i rnal 'byor la rjes su brtson par gnas so/ /de de'i 'og tu dge ba'i rtsa ba de nyid kyis bskal pa bye ba phrag bcu 'das pa dang / bskal
18b2(mdo sde): pa 'bum tshangs nas bla na med pa yang dag par rdzogs pa'i byang chub mngon par rdzogs par sangs rgyas par gyur te/ de bzhin gshegs pa dgra bcom pa yang dag par rdzogs pa'i sangs rgyas ye shes dpa' ba zhes bya bar
18b3(mdo sde): gyur nas des sems can dpag tu med pa rnams kyi don byas te/ phyis sangs rgyas kyi mya ngan las 'da' bas yongs su mya ngan las 'das par gyur to/ /gzhon nu de nas srog chags brgya stong phrag brgyad bcu rgyal
18b4(mdo sde): po stobs chen dang lhan cig tu de bzhin gshegs pa dbyangs byin gyi drung du 'ongs pa de dag thams cad kyis kyang ting nge 'dzin 'di thos nas dga' mgu yi rangs shing rab tu dga' ste/ dga' ba dang yid bde ba skyes nas skra dang
18b5(mdo sde): kha spu bregs te gos ngur smrig bgos nas yang dag par dad pas khyim nas khyim med par rab tu byung bar gyur to/ /de ltar de dag kyang rab tu byung nas ting nge 'dzin 'di bzung ste/ kun chub par byas/ bcangs shing blags nas
18b6(mdo sde): bsgom pa'i rnal 'byor la rjes su brtson par gnas so/ /dge ba'i rtsa ba de nyid kyis de dag bskal pa bye ba phrag nyi shu'i bar du nam yang ngan 'gro log par ltung bar ma song ste/ bskal pa thams cad la yang sangs rgyas bye ba rnams
18b7(mdo sde): mnyes par byas nas/ de bzhin gshegs pa de dag thams cad las ting nge 'dzin 'di thos nas ting nge 'dzin 'di bzung ste/ kun chub par byas/ bcangs shing blags nas sgom pa'i rnal 'byor la rjes su brtson par gnas
18b8(mdo sde): te/ sngon gyi dge ba'i rtsa ba de nyid kyis bskal pa bye ba phrag nyi shu 'das pa dang / de'i 'og tu bskal pa 'bum tshang nas bla na med pa yang dag par rdzogs pa'i byang chub mngon par rdzogs par sangs rgyas te/ de bzhin gshegs
19a1(mdo sde): pa dgra bcom pa yang dag par rdzogs pa'i sangs rgyas mtshan dpa' brtan zhes bya ba sha stag 'jig rten du byung ste/ de dag gis kyang sems can dpag tu med pa yongs su smin par byas shing / de dag gi don
19a2(mdo sde): byas nas de'i 'og tu sangs rgyas kyi mya ngan las 'da' bas yongs su mya ngan las 'das par gyur to/ /gzhon nu de lta bas na rnam grangs 'di nyid kyis 'di ltar ting nge 'dzin 'di ni byang chub sems dpa' sems
19a3(mdo sde): dpa' chen po rnams kyis gces spras byed pa yin te/ thams cad mkhyen pa'i ye shes bla na med pa sdud pa yin par rig par bya'o/ /de nas de'i tshe bcom ldan 'das kyis zla 'od gzhon nur gyur pa la sngon byung
19a4(mdo sde): ba'i le'u 'di nyid rgyas par tshigs su bcad pa'i dbyangs kyis rgya cher yang dag par rab tu bstan to/ /ngas dran bsam gyis mi khyab bskal pa na/ /'das pa'i dus na mi yi gtso bo ni/ /drang srong chen po 'jig
19a5(mdo sde): rten don mdzad byung / /de yi mtshan ni dbyangs kyi byin zhes bya/ /bye brag brgyad bcur yongs su tshang ba yi/ /de yi nyan thos 'khor mang dang po byung / /gnyis pa bye ba bdun bcur tshang ba byung / /gsum pa dgra bcom bye
19a6(mdo sde): ba drug bcu yod/ /kun kyang zag pa zad cing nyon mongs med/ /thams cad rdzu 'phrul stobs kyis pha rol phyin/ /tshe tshad lo ni stong phrag bzhi bcu ste/ /zhing yang yongs su dag cing mdzes par gyur/ /skyob pa de yi
19a7(mdo sde): byang chub sems dpa' gang byung ba/ /dpag med de dag gzhan phan dbang bskur thob/ /dbang dang sa la rab tu gnas pa ste/ /shing mchog drung du byang chub 'tshang rgyar nye/ /'dzam bu'i gling 'dir rgyal po byung ba ni/ /
19a8(mdo sde): stobs brtan dang ni stobs chen zhes bya ba/ /gcig ni de yi phyed dbang rgyal po byed/ /gcig shos phyed la dbang ba'i rgyal por gyur/ /rgyal po stobs chen rnam par rgyal ba'i sar/ /lha dang mis mchod sangs rgyas
19b1(mdo sde): byung bar gyur/ /bde bar gshegs la rgyal po dad rnyed nas/ /lo grangs stong du tshang bar bsnyen bkur byas/ /sems can gzhan mang de yi rjes slob pas/ /de bzhin gshegs pa la yang bkur sti byed/ /'jig rten zang zing gis
19b2(mdo sde): te chos kyis min/ /nyan thos bcas pa rnyed pa mang bar gyur/ /skyes bu dam pa'i sems ni 'di snyam ste/ /ci nas 'di kun 'dod pa rab spangs nas/ /nga yi bstan pa 'di la rab 'byung bar/ /chos 'dod 'di dag la ni chos bstan
19b3(mdo sde): snyam/ /bde bar gshegs pa'i sbyangs chos bslab pa dang / /khyim gnas nyes pa sdug bsngal mtha' yas dang / /chos la sgrub pa chos kyi mchod yin zhes/ /mi mchog des ni tshigs su bcad pa gsungs/ /sa bdag
19b4(mdo sde): rgyal pos tshigs bcad de thos nas/ /mi dbang gcig pu dben song bsams pa ni/ /khyim na gnas bzhin du yang thams cad kyis/ /chos kyi mchod mchog bya bar mi nus snyam/ /mchil ma bzhin du rgyal srid des
19b5(mdo sde): btang ste/ /srog chags stong phrag brgyad bcur bcas pa dag /rgyal ba de yi drung du nyer 'ongs te/ /zhabs la phyag 'tshal nas ni spyan sngar 'dug /rgyal bas de dag gi yang bsam mkhyen nas/ /ting 'dzin zhi
19b6(mdo sde): ba blta dka' 'di bshad de/ /de dag dga' zhing rab mos bde bas tshim/ /mgu zhing rangs pas de tshe rab tu byung / /de dag rab byung ting 'dzin 'di bzung ste/ /bcangs shing blags te yongs su chub byas nas/ /bskal pa bye ba nyi shu
19b7(mdo sde): tshang bar ni/ /nam yang ngan 'gro log ltung song ma gyur/ /de dag thams cad dge ba'i rtsa ba des/ /sangs rgyas bye ba phrag stong legs par mthong / /rgyal ba de dag kun gyi bstan pa la/ /de dag rab byung ting 'dzin 'di la bsgom/
19b8(mdo sde): de dag phyi ma'i dus la sangs rgyas gyur/ /mtha' yas brtson pa ming ni dpa' brtan yin/ /srog chags bye ba mang po'i don byas te/ /phyi ma'i dus la mi bzhin mya ngan 'das/ /sngon tshe rgyal po stobs chen byung ba ni/ /
20a1(mdo sde): sangs rgyas ye shes dpa' ba 'jig rten byung / /de tshe srog chags bye stong mang po rnams/ /byang chub bkod nas phyi dus mya ngan 'das/ /de phyir sangs rgyas dag gis brjod pa yi/ /mdo 'di phyi dus thos nas
20a2(mdo sde): gzungs bar gyis/ /'di lta bu yi chos mdzod 'di bzung na/ /mi yi gtso bor myur du 'grub par 'gyur/ /dbyangs byin gyi le'u ste lnga pa'o// // de nas yang bcom ldan 'das kyis zla 'od gzhon
20a3(mdo sde): nur gyur pa la bka' stsal pa/ gzhon nu de lta bas na byang chub sems dpa' sems dpa' chen po ting nge 'dzin 'di 'dod cing / myur du bla na med pa yang dag par rdzogs pa'i byang chub mngon par rdzogs par 'tshang rgya bar
20a4(mdo sde): 'dod pas ting nge 'dzin 'di yongs su sbyang bar bya'o/ /gzhon nu de la ting nge 'dzin yongs su sbyang ba gang zhe na/ gzhon nu 'di la byang chub sems dpa' sems dpa' chen pos snying rje chen po la zhugs pa'i sems
20a5(mdo sde): kyis de bzhin gshegs pa bzhugs pa 'am/ yongs su mya ngan las 'das pa rnams la 'di lta ste/ chos gos dang bsod snyoms dang mal cha dang na ba'i gsos sman dang yo byad rnams dang me tog dang bdug pa
20a6(mdo sde): dang spos dang phreng ba dang byug pa dang phye ma dang na bza' dang gdugs dang rgyal mtshan dang rnam par rgyal ba'i ba dan rnams dang rol mo dang sil snyan rnams kyis mchod par bya ba la brtson pa yin te/ dge ba'i rtsa ba de
20a7(mdo sde): yang ting nge 'dzin thob par yongs su bsngo'o/ /de chos gang la yang re ba'i phyir de bzhin gshegs pa la mchod par mi byed de/ 'dod pa la re ba ma yin/ longs spyod la re ba ma yin/ mtho ris la re ba ma yin/
20a8(mdo sde): 'khor ba la re ba ma yin gyi de ni chos la sems pa yin no/ /de 'dod na de bzhin gshegs pa chos kyi skur yang mi dmigs na de gzugs kyi skur lta ga la zhig dmigs par 'gyur/ gzhon nu de lta bas na de bzhin gshegs
20b1(mdo sde): pa rnams la mchod pa de ni 'di yin te/ 'di lta ste/ de bzhin gshegs pa mi mthong ba dang / bdag nyid mi dmigs pa dang las kyi rnam par smin pa la mi re ba'o/ /gzhon nu 'khor gsum yongs su dag pa'i mchod
20b2(mdo sde): pa 'dis de bzhin gshegs pa la mchod na ting nge 'dzin 'di rab tu 'thob cing / bla na med pa yang dag par rdzogs pa'i byang chub kyang myur du mngon par rdzogs par 'tshang rgya'o/ /de nas de'i tshe bcom ldan 'das kyis zla 'od
20b3(mdo sde): gzhon nur gyur pa la ting nge 'dzin yongs su sbyangs pa bstan pa 'di rgyas par tshigs su bcad pa'i dbyangs kyis rgya cher yang dag par rab tu bstan to/ /ye shes mtha' yas pa la spos phul bas/ /skyes bu rnams
20b4(mdo sde): kyi dri yang mtha' yas 'gyur/ /bskal pa bye bar ngan 'gror de mi 'gro/ /de dag dri bsung nga bar yong mi 'gyur/ /de dag bskal pa bye bar spyad spyod cing / /sangs rgyas bye ba stong la mchod byas nas/ /de dag ye shes
20b5(mdo sde): spos kyis mngon 'phags te/ /sangs rgyas tshul khrims dri mchog ldan par 'gyur/ /gal te sems can gang dag spos byin dang / /de bzhin gang la sbyin par bya ba dang / /sems 'dis sbyin par byed pa med shes
20b6(mdo sde): na/ /de ni de yi 'thun bzod chung ngu yin/ /bzod pa chen po bsten pa de la ni/ /bskal pa bye ba gang gA'i bye snyed du/ /mi yis kham tshad tsam du bcad gtubs kyang / /de yi sems ni ldog par yong mi 'gyur/ /ci yi
20b7(mdo sde): phyir na bzod pa'i ming du gdags/ /ji ltar rjes su 'thun pa zhes kyang bya/ /gang gi rgyus ni phyir mi ldog ces bya/ /ji ltar byang chub sems dpa' zhes kyang brjod/ /rang bzhin bdag med chos la de bzod de/ /bdag med
20b8(mdo sde): 'du shes pa la nyon mongs med/ /chos rnams thams cad nam mkha' ji bzhin shes/ /de phyir de la bzod pa'i ming du btags/ /rgyal ba kun gyi rjes su 'thun slob cing / /mkhas pa de ni chos min mi spyod de/ /
21a1(mdo sde): sangs rgyas chos la the tsom mi skyod pa/ /de ni rjes su 'thun pa'i bzod pa yin/ /de ltar spyod pa dag la 'jig rten na/ /ji snyed bdud yod sangs rgyas gzugs bsgyur nas/ /byang chub rnyed dkas nyan thos gyis shig ces/ /
21a2(mdo sde): tshig tu smra yang mi 'dzin ldog mi 'gyur/ /sems can mi mthun lta las rtogs byed cing / /mi 'chi 'thob pa'i lam ni 'di'o zhes/ /log pa'i lam spangs lam la 'jog par byed/ /de phyir byang chub sems dpa' zhes kyang
21a3(mdo sde): bya/ /rjes su 'thun bzod lam la gnas pa dang / /bdag med shes pas sad par byas pa la/ /rmi lam na yang mi dang gang zag dang / /srog dang sems can yod par yong mi 'dzin/ /bdud rnams bye ba gang gA'i bye ma snyed/ /
21a4(mdo sde): sangs rgyas gzugs bsgyur de dag drung 'ongs te/ /lus kyi nang na srog med gyur na ni/ /khyed cag sangs rgyas 'grub pa min zhes smra/ /ye shes kyis ni phung po stong par shes/ /shes nas nyon mongs rnams dang nga
21a5(mdo sde): mi 'grogs/ /tha snyad tsam gyis rnam par spyod byed cing / /'jig rten 'di na mya ngan 'das par gnas/ /ji ltar skyes bu dag gi bu skyes nas/ /'di yi ming ni 'di zhes ming btags pa/ /phyogs rnams su'ang de yi
21a6(mdo sde): ming mi rnyed/ /ming de gang nas kyang ni 'ongs pa med/ /de bzhin byang chub sems dpa' ming btags te/ /byang chub sems dpa' 'di zhes yongs btsal kyang / /phyogs rnams na yang de yi ming mi rnyed/ /de ltar
21a7(mdo sde): gang shes byang chub sems dpa' yin/ /rgya mtsho'i dbus nas ji ste me 'bar yang / /byang chub sems dpa' 'jig tshogs lta ba med/ /'di ltar byang chub sems bskyed tshun chad ni/ /de la srog tu lta bar 'gyur ba med/ /'di
21a8(mdo sde): la gang yang skyes shing shi med de/ /ming dang shing skyes sems can byung ba med/ /chos rnams rang bzhin stong pa sgyu ma bzhin/ /mu stegs can gyis rnam par rig mi nus/ /kha zas dag la shin du brkam pa dang / /lhung bzed gos
21b1(mdo sde): la chags shing zhen med dang / /'phyar ba rnams dang khengs pa dag gis kyang / /sangs rgyas byang chub 'di ni shes mi nus/ /gnyid dang rmugs pas non pas le lo can/ /nga rgyal can dang khrel med 'gying ba dang / /su dag
21b2(mdo sde): sangs rgyas la ni dad med pa/ /de dag byang chub dam pa shes mi nus/ /tshul nyams pa yi so so'i skye bo dang / /gang dag chos la dad pa med pa dang / /tshangs pa mtshungs spyod dag la ri mo med/ /de dag byang chub 'di ni rtogs mi nus/ /
21b3(mdo sde): tshul ma nyams shing khrel yod ngo tsha shes/ /chos dang sangs rgyas dag la gang dga' zhing / /tshangs pa mtshungs spyod dag la rab tu gus/ /de dag byang chub dam pa mchog 'thob 'gyur/ /gang dag spyod yul dran pa nye bar gzhag /
21b4(mdo sde): bde zhing dga' ba'i mal du zhugs pa dang / /zas su bsam gtan skom du ting nge 'dzin/ /de dag gis kyang byang chub mchog rab 'thob/ /bdag med pa yi 'du shes nyin par gnas/ /'chag sar stong pa dang ni rjes su dran/ /
21b5(mdo sde): byang chub yan lag me tog yid 'ong gsungs/ /brtson pa de dag byang chub dam pa thob/ /byang chub sems dpa' mkhas pa'i spyod pa dag /skye bo gzhan rnams dang ni nyan thos dang / /rang sangs rgyas kyi sa yang ma yin na/ /de
21b6(mdo sde): la rtogs par su zhig 'dun mi skyed/ /gal te bskal bye gang gA'i bye ma snyed/ /de srid du ni tshe yi tshad gyur nas/ /ngas ni sangs rgyas kyi yang ye shes kyi/ /spu gcig bsngags pa brjod kyang mthar mi phyin/ /de phyir
21b7(mdo sde): zil gyis mi non rgyal ba yis/ /bshad pa'i phan yon 'di dag thos nas ni/ /ting 'dzin 'di ni myur du lung mnod gyis/ /byang chub mchog ni rnyed par dka' mi 'gyur/ /ting nge 'dzin yongs su sbyang ba bya ba'i le'u ste drug
21b8(mdo sde): pa'o/ / // de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po ting nge 'dzin 'di 'dod cing / myur du bla na med pa yang
22a1(mdo sde): dag par rdzogs pa'i byang chub mngon par rdzogs par 'tshang rgya bar 'dod pas bzod pa gsum gyi ye shes la mkhas par bya'o/ /des bzod pa dang po rab tu shes par bya/ bzod pa gnyis pa rab tu shes par bya/
22a2(mdo sde): bzod pa gsum pa rab tu shes par bya ste/ bzod pa gsum gyi khyad par la mkhas par bya'o/ /bzod pa gsum gyi ye shes kyi khyad par la mkhas par bya'o/ /de ci'i phyir zhe na/ gzhon nu 'di ltar nam byang chub sems
22a3(mdo sde): dpa' sems dpa' chen po bzod pa gsum gyi khyad par la mkhas par gyur cing / bzod pa gsum gyi ye shes kyi khyad par la mkhas par gyur pa de'i tshe gzhon nu byang chub sems dpa' sems dpa' chen po de myur du ting nge
22a4(mdo sde): 'dzin 'di 'thob cing / myur du bla na med pa yang dag par rdzogs pa'i byang chub mngon par rdzogs par 'tshang rgya'o/ /gzhon nu de lta bas na byang chub sems dpa' sems dpa' chen po bla na med pa yang dag par rdzogs pa'i byang chub
22a5(mdo sde): mngon par rdzogs par 'tshang rgya bar 'dod pas bzod pa gsum la 'jug pa'i chos kyi rnam grangs 'di gzung bar bya'o/ /gzung nas kyang gzhan la rgya cher yang dag par rab tu bstan par bya ste/ de ni skye bo mang po la phan pa dang /
22a6(mdo sde): skye bo mang po la bde ba dang 'jig rten la snying brtse ba dang / skye bo phal po che dang lha dang mi rnams kyi don dang / phan pa dang bde bar 'gyur ro/ /de nas bcom ldan 'das kyis zla 'od gzhon nur gyur pa la bzod pa gsum la 'jug
22a7(mdo sde): pa'i chos kyi rnam grangs 'di tshigs su bcad pa'i dbyangs kyis yang dag par rab tu bstan to/ /su dag dang yang rtsod par mi byed cing / /don med ldan pa'i tshig rnams mi smra ste/ /don dang chos la rtag par rab tu gnas/ /
22a8(mdo sde): 'di dag bzod pa dang por bshad pa yin/ /chos rnams thams cad sgyu ma 'drar shes te/ /de ni mtshan ma'i spyod yul ldan ma yin/ /ye shes 'phel ba'i sa las mi nyams te/ /'di dag bzod pa dang po'i khyad par ro/ /
22b1(mdo sde): mdo sde'i tshul kun la yang de mkhas shing / /legs par smras la mkhas pa shin du mos/ /bder gshegs mkhyen la mtha' yas ye shes can/ /'di dag bzod pa dang po'i khyad par ro/ /legs par bshad
22b2(mdo sde): pa'i chos ni gang thos kyang / /sangs rgyas dag gis bshad par the tshom med/ /rgyal ba kun gyi chos la de mos te/ /'di dag bzod pa dang po'i khyad par ro/ /stong pa bde bar gshegs pas bshad pa ltar/ /nges don mdo sde
22b3(mdo sde): dag gi bye brag shes/ /gang las sems can gang zag skyes bu bstan/ /chos de thams cad drang ba'i don du shes/ /'jig rten 'di na mu stegs mang yod pa/ /de dag la yang de ni yid mi khro/ /de dag la ni snying rje nye bar
22b4(mdo sde): 'jog / /'di dag bzod pa dang po'i khyad par ro/ /de la gzungs rnams yongs su snang bar 'gyur/ /snang ba de la nam yang the tshom med/ /bden pa'i rjes su 'brang ba'i tshig smras te/ /'di dag bzod pa dang po'i khyad
22b5(mdo sde): par ro/ /rlung dang chu dang me dang sa rnams kyi/ /khams bzhi po ni rnam pa gzhan 'gyur yang / /sangs rgyas byang chub las ni de mi ldog /'di dag bzod pa dang po'i khyad par ro/ /'jig rten bzo gnas mang po ci yod
22b6(mdo sde): pa/ /thams cad byang chub sems dpa' des bslabs te/ /bdag las lhag pa su yang mi mthong ba/ /'di dag bzod pa dang po'i khyad par ro/ /zhi gnas stobs kyis bskyod pa med gyur cing / /lhag mthong gis ni ri bo lta bur
22b7(mdo sde): gyur/ /sems can kun gyis 'khrugs par mi nus te/ /de ni bzod pa gnyis su bshad pa yin/ /mnyam par bzhag bzhin du ni ldang zhing smra/ /mnyam par bzhag pas 'dug cing 'chag par byed/ /mkhas pa ting nge
22b8(mdo sde): 'dzin gyi pha rol phyin/ /'di dag bzod pa gnyis pa'i khyad par ro/ /mnyam par bzhag pas mngon shes lnga thob ste/ /chos rnams ston cing zhing ni brgyar yang 'gro/ /de ni rdzu 'phrul stobs las mi nyams te/ /'di dag
23a1(mdo sde): bzod pa gnyis pa'i khyad par ro/ /de ni de 'dra'i ting 'dzin zhi ba bstan/ /mnyam par bzhag pa de yi sems kyi chod/ /'dzin nus pa yi sems can gang yang med/ /'di dag bzod pa gnyis pa'i khyad par ro/ /
23a2(mdo sde): 'jig rten 'di na gang yod sems can kun/ /de dag sangs rgyas mkhyen pas chos ston kyang / /bshad pa thams cad de bzhin 'dzin nus te/ /'di dag bzod pa gnyis pa'i khyad par ro/ /shar dang lho dang nub dang byang
23a3(mdo sde): phyogs dang / /steng dang 'og dang de bzhin phyogs mtshams ni/ /thams cad na yang 'jig rten mgon po mthong / /de ni bzod pa gsum par bstan pa yin/ /gser gyi kha dog lta bu'i sku lus su/ /'phrul pa bsam
23a4(mdo sde): gyis mi khyab sprul nas ni/ /srog chags bye ba mang la chos ston te/ /'di dag bzod pa gsum pa'i khyad par ro/ /sangs rgyas zhing 'di'i 'dzam bu'i gling kun na/ /byang chub sems dpa' de ni snang bar 'gyur/ /
23a5(mdo sde): 'jig rten lha dang lha min bcas par grags/ /'di dag bzod pa gsum pa'i khyad par ro/ /sangs rgyas spyod yul de bzhin cho ga dang / /bde bar gshegs pa'i spyod lam ci 'dra ba/ /kun la byang chub sems dpa'
23a6(mdo sde): des bslabs te/ /'di dag bzod pa gsum pa'i khyad par ro/ /'jig rten khams 'di sems can ci yod pas/ /byang chub sems dpa'i bsngags pa brjod gyur la/ /de la yid ni rjes su dgar byed na/ /sangs
23a7(mdo sde): rgyas ye shes la ni bslabs ma yin/ /'jig rten khams 'di'i sems can su yod pas/ /byang chub sems dpa' la ni mi snyan brjod/ /de dag la ni yid kyis khro byed na/ /da dung sangs rgyas ye shes des ma
23a8(mdo sde): bslabs/ /nor rnyed pas ni yid bder mi 'gyur te/ /nor rnams ma rnyed na yang mi dga' med/ /ri dang 'dra ba'i sems la rtag tu gnas/ /'di dag bzod pa gsum pa'i khyad par ro/ /sgra yi rjes 'gro bzod pa 'di bstan te/ /
23b1(mdo sde): bsam pa sgom pa rjes su 'thun pa dang / /thos pa las byung de ni skye ba med/ /'di la gang bslabs de ni byang chub lam/ /bzod pa bla na med pa gsum po 'di/ /byang chub sems dpas nam zhig thob gyur na/ /mi mchog
23b2(mdo sde): bde bar gshegs pa des mthong ste/ /rdul med byang chub tu'ang de lung ston/ /de nas lung bstan pa ni de thob nas/ /sa yang rnam pa drug tu rab tu g.yos/ /zhing rnams 'od kyis shin du gsal bar gyur/ /lha rnams bye ba
23b3(mdo sde): me tog char pa 'bebs/ /de la lung bstan de yang thos nas ni/ /sems can bye ba khrag khrig bsam yas kyang / /bdag cag mchod rten rgyal bar 'gyur snyam ste/ /byang chub dam pa mchog la sems skyed 'gyur/ /
23b4(mdo sde): nam zhig bla med bzod pa gsum po 'di/ /byang chub sems dpas thob par gyur pa na/ /de ni mi skye 'chi bar mi 'gyur te/ /de la 'chi 'pho med cing skye ba'ang med/ /nam zhig bla med bzod pa gsum po 'di/ /rdzogs
23b5(mdo sde): pa'i byang chub sems dpas thob gyur na/ /skye ba dang ni 'chi ba'ang mi mthong ste/ /chos rnams thams cad chos nyid gnas par mthong / /'di ltar mi bden par ni des rig ste/ /chos rnams sgyu ma lta bur rang bzhin stong / /
23b6(mdo sde): stong pa dag kyang mi mthong 'chi ba'ang med/ /chos 'di thams cad ngo bo nyid kyis stong / /nam zhig la las de la gus byas shing / /rim gro bkur sti mchod pa byas na yang / /de la yid ni dga' bar mi byed de/ /chos rnams
23b7(mdo sde): rang bzhin stong par de yis shes/ /sems can dag gis spyos bsdigs brdegs na yang / /de dag la ni nga rgyal khro mi srid/ /de dag sems can thar par bya ba'i phyir/ /de dag la ni byams pa brtan par skyed/ /rdo dang
23b8(mdo sde): dbyug pa dag gis brdegs btsogs kyang / /mkhas pa de la khro bar mi byed de/ /bdag med bzod la rab tu gnas pa la/ /nga rgyal dang ni khro ba'i tha ba med/ /'di ltar des ni mi bden nyid du shes/ /sgyu ma lta bur chos rnams
24a1(mdo sde): rang bzhin stong / /chos tshul de 'dra ba la de gnas na/ /lhar bcas 'jig rten dag na shin du bkur/ /nam zhig sems can dag ni mtshon thogs nas/ /de yi lus dang yan lag mang gtubs kyang / /de dag
24a2(mdo sde): la ni yid kyis khro ba med/ /snying rje byams pa las kyang nyams mi 'gyur/ /de dag lus dang yan lag gcod pa'i tshe/ /de ni de la 'di ltar sems bskyed de/ /'di dag byang chub mchog la ma bkod par/ /de srid
24a3(mdo sde): zhi bar mya ngan nga mi 'da'/ /de 'dra'i bzod stobs bla na med pa la/ /bdag med bzod pa mnyam nyid gnas pa yi/ /byang chub sems dpa' grags pa chen po yis/ /bskal pa bye bar rtag tu shin du bsgoms/ /de las lhag
24a4(mdo sde): par gang gA'i bye snyed du/ /ji tsam sangs rgyas mkhyen pas don mi byed/ /de srid byang chub reg pa ma yin na/ /de bzhin gshegs pa'i ye shes ci zhig smos/ /grags pa chen po brjod pa mtha' yas pa/ /bdag med bzod
24a5(mdo sde): la rab tu gnas pa yi/ /bskal pa bsam gyis mi khyab brgyar brjod kyang / /de yi bsngags pa zad par sla ba min/ /de phyir byang chub mchog rab bla na med/ /ye shes phung po 'tshang rgyar su 'dod pa/ /de ni rgyal bas bsngags
24a6(mdo sde): pa'i bzod pa sgoms/ /byang chub dam pa rnyed par dka' mi 'gyur/ /bzod pa la 'jug pa'i le'u ste bdun pa'o// // de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de
24a7(mdo sde): lta bas na byang chub sems dpa' sems dpa' chen po ting nge 'dzin 'di 'dod cing / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas chos thams cad kyi dngos po med pa'i ngo bo
24a8(mdo sde): nyid kyi ye shes la mkhas par bya'o/ /gzhon nu ji ltar na byang chub sems dpa' sems dpa' chen po chos thams cad kyi dngos po med pa'i ngo bo nyid kyi ye shes la mkhas pa yin zhe na/ gzhon nu 'di la byang chub sems
24b1(mdo sde): dpa' sems dpa' chen pos chos thams cad dngos po med pa/ ngo bo nyid med pa/ mtshan ma med pa/ mtshan nyid med pa/ ma skyes pa/ ma 'gags pa/ yi ge med pa/ stong pa/ gzod ma nas zhi ba/ rang bzhin gyis
24b2(mdo sde): rnam par dag pa yin par rab tu shes par bya'o/ /gzhon nu byang chub sems dpa' sems dpa' chen pos nam chos thams cad dngos po med pa/ ngo bo nyid med pa/ mtshan ma med pa/ mtshan nyid med pa/ ma skyes pa/
24b3(mdo sde): ma 'gags pa/ yi ge med pa/ stong pa/ gzod ma nas zhi ba/ rang bzhin gyis rnam par dag pa yin par rab tu shes par gyur pa de'i tshe gzhon nu byang chub sems dpa' sems dpa' chen po yang dag pa ji lta ba bzhin
24b4(mdo sde): du chos thams cad kyi dngos po med pa'i ngo bo nyid kyi ye shes la mkhas pa zhes bya'o/ /gzhon nu byang chub sems dpa' sems dpa' chen po chos thams cad kyi dngos po med pa'i ngo bo nyid kyi ye shes la mkhas
24b5(mdo sde): pa de ni gzugs dang sgra dang dri dang ro dang reg bya dang chos thams cad la 'dod chags par mi byed/ zhe sdang bar mi byed/ gti mug par mi byed do/ /de ci'i phyir zhe na/ 'di ltar des chos de yang dag par rjes su
24b6(mdo sde): mi mthong zhing / chos de mi dmigs te/ gang 'dod chags pa dang gang la 'dod chags pa dang gang gis 'dod chags pa dang gang zhe sdang ba dang gang la zhe sdang ba dang gang gis zhe sdang ba dang gang gti mug pa dang gang la gti mug pa dang gang
24b7(mdo sde): gis gti mug par 'gyur ba'i chos de des yang dag par rjes su mi mthong zhing mi dmigs so/ /chos de yang dag par rjes su mi mthong zhing ma dmigs na khams gsum thams cad la ma chags par 'gyur te myur
24b8(mdo sde): du ting nge 'dzin 'di 'thob bo/ /myur du bla na med pa yang dag par rdzogs pa'i byang chub kyang mngon par rdzogs par 'tshang rgya'o/ /de la 'di skad ces bya ste/ chos rnams thams cad dngos po med pa ste/ /thams cad
25a1(mdo sde): mtshan ma med cing mtshan nyid med/ /skyes pa med cing 'gags pa med par yang / /de ltar chos rnams shin du rig par gyis/ /thams cad dngos po med cing yi ge med/ /stong pa zhi ba gzod nas dri
25a2(mdo sde): ma med/ /de ltar chos rnams gang gis shes pa ni/ /gzhon nu de ni sangs rgyas zhes kyang brjod/ /de phyir rang bzhin mnyam nyid rnams spros pa/ /ngo bo nyid kyis chos kun rang bzhin med/ /bde bar
25a3(mdo sde): gshegs pa'i yum 'di su 'dod pa/ /rgyal ba rnams kyi yum 'di 'thob par 'gyur/ /gzhon nu de lta bas na rnam grangs 'dis kyang 'di ltar rig par bya ste/ gzhon nu sngon byung ba 'das pa'i dus na bskal
25a4(mdo sde): pa grangs med pa bas kyang ches grangs med pa/ rgya che ba/ gzhal du med pa/ bsam gyis mi khyab pa/ tshad med par gyur pa de'i tshe de'i dus na de bzhin gshegs pa dgra bcom pa yang dag par rdzogs
25a5(mdo sde): pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa sangs rgyas bcom ldan 'das
25a6(mdo sde): dngos po med pa las byung ba zhes bya ba 'jig rten du byung ngo / /gzhon nu 'di ji snyam du sems/ ci'i phyir de bzhin gshegs pa de dngos po med pa las byung ba zhes bya zhe na/ gzhon nu de bzhin gshegs pa de
25a7(mdo sde): skyes ma thag tu sting gi nam mkha' la ta la bdun tsam du 'phags nas gom pa bdun bor te tshig 'di skad gsung ngo / /chos thams cad dngos po med pa las byung ba'o/ /chos thams cad dngos po med pa las byung ba'o zhes
25a8(mdo sde): gsungs te/ gzhon nu sgra de'i dbyangs kyis stong gsum gyi stong chen po'i 'jig rten gyi khams go bar byas so/ /de nas sa'i lha nas bzung ste tshangs pa'i 'jig rten gyi bar du sgra bsgrags shing dbyangs kyis rjes
25b1(mdo sde): su go bar byas te/ e ma de bzhin gshegs pa 'di skyes ma thag tu steng gi nam mkha' la ta la bdun srid du 'phags nas gom pa bdun bor te/ dngos po med pa'i sgra 'byin pa las na dngos po med pa las byung ba zhes
25b2(mdo sde): bya bar 'gyur ro zhes mtshan dngos po med pa las byung ba/ dngos po med pa las byung ba'o zhes btags so/ /bcom ldan 'das de byang chub thob pa na shing thams cad kyi lo ma dang rtsa ba dang shing gel pa dang nags tshal
25b3(mdo sde): thams cad dang ri'i rtse mo thams cad las kyang dngos po med pa las byung ba'o zhes sgra byung ngo / /'jig rten gyi khams de na sgrar btags pa ji snyed yod pa thams cad las dngos po med pa las byung ba'o zhes rnam par rig
25b4(mdo sde): par byed pa'i sgra byung ngo / /gzhon nu de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dngos po med pa las byung ba de'i gsung rab la rgyal bu gzhon nu snying rje chen
25b5(mdo sde): po sems shes bya ba gzugs bzang zhing mdzes la blta na sdug pa zhig byung ngo / /gzhon nu de nas rgyal bu gzhon nu snying rje chen po sems de bcom ldan 'das de bzhin gshegs pa dgra bcom pa yang dag par rdzogs
25b6(mdo sde): pa'i sangs rgyas dngos po med pa las byung ba ga la ba der song ste phyin nas bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas phyogs gcig tu 'dug go/ /de nas
25b7(mdo sde): bcom ldan 'das de bzhin gshegs pa dgra bcom pa yang dag par rdzogs pa'i sangs rgyas dngos po med pa las byung bas rgyal bu gzhon nu snying rje chen po sems kyi lhag pa'i bsam pa mkhyen nas ting nge 'dzin 'di bshad do/ /
25b8(mdo sde): de ting nge 'dzin 'di thos nas rab tu dad de/ sems rab tu dad pas skra dang kha spu bregs te gos ngur smrig gyon nas dad pas khyim nas khyim med par rab tu byung ngo / /de rab tu byung nas ting nge 'dzin 'di bzung ste/ bzung zhing bcangs
26a1(mdo sde): blags kun chub par byas nas sgom pa'i rnal 'byor la rjes su brtson par gnas te/ de dge ba'i rtsa ba des bskal pa bye ba phrag nyi shur nam yang ngan 'gro log par ltung bar ma song ngo / /sangs rgyas bye ba phrag nyi
26a2(mdo sde): shu mnyes par byas te/ de bzhin gshegs pa de dag thams cad las kyang ting nge 'dzin 'di mnyan to/ /sangs rgyas de dag thams cad las mnyan nas kyang bzung ngo kun chub par byas so/ /bcangs so/ /blags so/ /bton to/ /
26a3(mdo sde): nyon mongs pa med par bsgoms shing mang du byas te/ bsgom pa'i rnal 'byor la rjes su brtson par gnas so/ /de dge ba'i rtsa ba des bskal pa nyi shu 'das nas de bzhin gshegs pa dgra bcom pa yang dag par rdzogs pa'i
26a4(mdo sde): sangs rgyas don legs par bsams pa zhes bya ba 'jig rten du byung ste/ des sems can grangs med dpag tu med pa yongs su smin par byas/ sems can tshad med pa'i don byas nas de'i 'og tu shing zad pa'i me ltar
26a5(mdo sde): yongs su mya ngan las 'das so/ /gzhon nu de lta bas na rnam grangs des kyang 'di ltar ting nge 'dzin 'di byang chub sems dpa' sems dpa' chen po rnams kyi gces spras byed pa ste/ sangs rgyas kyi ye shes bla na med pa yongs
26a6(mdo sde): su rdzogs par byed pa yin par rig par bya'o/ /de nas yang bcom ldan 'das kyis de'i tshe zla 'od gzhon nur gyur pa la sngon byung ba'i le'u 'di nyid rgyas par tshigs su bcad pa'i dbyangs kyis rgya cher yang dag par rab tu bstan to/ /
26a7(mdo sde): sngon 'das dus kyi bskal pa bsam yas na/ /mi yi gtso bo byung ba ngas dran te/ /drang srong chen po gzengs kyis don mdzad pa/ /de ming dngos po med las byung zhes bya/ /skyes ma thag tu mkha' la rab 'dug nas/ /chos rnams
26a8(mdo sde): thams cad dngos po med par bstan/ /de tshe de dang 'thun par mtshan btags te/ /sgras ni 'jig rten kun du grags par byas/ /lha rnams thams cad rab tu sgra 'byin pa/ /dngos po med ces bya ba'i rgyal bar 'gyur/ /skyes ma
26b1(mdo sde): thag tu gom pa bdun bor te/ /rgyal bas chos rnams dngos po med par bshad/ /thub pa chos rnams thams cad ston pa yi/ /sangs rgyas chos kyi rgyal por nam 'gyur tshe/ /rtsi shing gel ba ri dang brag rnams las/ /chos rnams
26b2(mdo sde): dngos po med ces sgra yang byung / /'jig rten de na ji snyed sgra yod pa/ /thams cad dngos med ci'ang med pa zhes/ /de lta bur ni 'jig rten 'dren pa yi/ /sgra dbyangs rnam pa shin du byung bar gyur/ /de yi dus na rgyal po'i bu skyes pa/ /ming ni
26b3(mdo sde): rtag tu snying rje sems shes bya/ /shin du gzugs bzang blta na sdug pa zhig /rgyal ba de yi drung du nyer 'ongs te/ /thub pa khyu mchog zhabs la phyag 'tshal nas/ /ri mor bcas pas bskor bar byas nas ni/ /rdul bral bla
26b4(mdo sde): na med pa'i chos mnyan phyir/ /rab tu dang ba'i sems kyis der 'dug go/ /rgyal ba dpa' bo des ni bsam mkhyen nas/ /ting 'dzin 'di ni rab tu bshad pa mdzad/ /des ni rdul bral ting 'dzin 'di thos nas/ /rgyal mchog bstan
26b5(mdo sde): la myur bar rab tu byung / /rab tu de byung ting 'dzin 'di yang ni/ /bzung zhing blags te yongs su chub byas pas/ /bskal pa bye ba nyi shu tshang bar ni/ /log par ltung ba'i sar yang yong ma song / /de ni dge bar byas pa'i las de yis/ /
26b6(mdo sde): sangs rgyas bye phrag nyi shu mnyes par byas/ /rgyal ba de dag kun gyi drung du yang / /ting 'dzin zhi mchog 'di ni goms par byas/ /de phyis 'jig rten du yang sangs rgyas gyur/ /ming ni don legs bsams shes rtag tu
26b7(mdo sde): brjod/ /sems can bye ba mang po'i don byas nas/ /phyi ma'i dus la me bzhin mya ngan 'das/ /dngos po med pa las byung ba'i le'u ste brgyad pa'o// // 'phags pa ting nge 'dzin gyi rgyal po'i mdo/ bam po gsum pa/
26b8(mdo sde): de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po gang ji ltar na bdag myur du bla na med pa yang dag par rdzogs pa'i byang chub
27a1(mdo sde): mngon par rdzogs par 'tshang rgya zhing / sems can thams cad srid pa'i rgya mtsho las bsgral bar 'dod pa'i byang chub sems dpa' sems dpa' chen pos sangs rgyas thams cad kyis bsngags pa/ de bzhin
27a2(mdo sde): gshegs pa thams cad kyi yum/ chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po 'di mnyan par bya/ gzung bar bya/ bcang bar bya/ kun chub par bya/ klag par bya/ rab tu gdon
27a3(mdo sde): par bya/ lung nod cing kha ton du bya/ nyon mongs pa med par sgom pas bsgom par bya/ mang du bya/ gzhan la yang rgya cher rab tu bstan par bya'o/ /de ci'i phyir zhe na/ gzhon nu chos thams cad kyi rang bzhin mnyam pa nyid rnam par
27a4(mdo sde): spros pa'i ting nge 'dzin gyi rgyal po 'di ni de bzhin gshegs pa dgra bcom pa yang dag par rdzogs pa'i sangs rgyas rnams skyed pa ste/ 'di las de bzhin gshegs pa dang nyan thos dang rang sangs rgyas thams cad byung ngo / /gzhon
27a5(mdo sde): nu de lta bas na khyod kyis kyang sangs rgyas thams cad kyis bsngags pa/ de bzhin gshegs pa thams cad skyed pa/ chos thams cad kyi rang bzhin mnyam pa nyid rnam par spros pa ting nge 'dzin gyi rgyal po gzung bar bya'o/ /de la
27a6(mdo sde): 'di skad ces bya ste/ de phyir byang chub tu ni 'tshang rgya zhing / /srid pa'i mtsho las sems can sgrol 'dod pas/ /sangs rgyas bsngags pa'i mdo sde 'di zung shig /byang chub dam pa rnyed par dka' mi 'gyur/ /de nas yang
27a7(mdo sde): bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po ting nge 'dzin 'di 'dod cing myur du bla na med pa yang dag par rdzogs pa'i byang chub mngon
27a8(mdo sde): par rdzogs par 'tshang rgya bar 'dod pas chos zab mo bzod pa la mkhas par bya'o/ /gzhon nu ji ltar na byang chub sems dpa' sems dpa' chen po chos zab mo bzod pa la mkhas pa yin zhe na/ gzhon nu 'di la byang chub sems
27b1(mdo sde): dpa' sems dpa' chen pos chos thams cad sgyu ma lta bur rab tu shes par bya'o/ /chos thams cad rmi lam lta bu dang smig rgyu lta bu dang brag cha lta bu dang mig yor lta bu dang chu zla lta bu dang sprul pa lta bu dang gzugs brnyan lta bu dang nam
27b2(mdo sde): mkha' lta bur rab tu shes par bya'o/ /gzhon nu byang chub sems dpa' sems dpa' chen pos nam chos thams cad sgyu ma lta bur yongs su shes shing / chos thams cad rmi lam lta bu dang smig rgyu lta bu dang brag cha lta bu dang mig
27b3(mdo sde): yor lta bu dang chu zla lta bu dang sprul pa lta bu dang gzugs brnyan lta bu dang nam mkha' lta bur yang dag pa ji lta ba bzhin yongs su shes pa de'i tshe/ gzhon nu byang chub sems dpa' sems dpa' chen po 'di chos zab mo bzod pa la
27b4(mdo sde): mkhas pa zhes bya'o/ /chos zab mo bzod pa dang ldan pa de 'dod chags par 'gyur ba'i chos la mi chags/ zhe sdang bar 'gyur ba'i chos la mi sdang / gti mug par 'gyur ba'i chos la mi rmongs so/ /de ci'i phyir zhe na/
27b5(mdo sde): 'di ltar des chos de yang dag par rjes su mi mthong / chos de mi dmigs te/ gang 'dod chags pa dang gang la 'dod chags pa dang gang gis 'dod chags pa dang gang zhe sdang ba dang gang la zhe sdang ba dang gang gis zhe sdang ba dang gang gti mug pa
27b6(mdo sde): dang gang la gti mug pa dang gang gis gti mug par 'gyur ba'i chos de des yang dag par rjes su mi mthong zhing chos de mi dmigs so/ /chos de yang dag par rjes su mi mthong zhing mi dmigs pas 'dod chags pa med pa/ zhe sdang ba med pa/
27b7(mdo sde): gti mug pa med pa/ sems phyin ci ma log pa/ mnyam par bzhag pa zhes bya'o/ /spros pa med pa zhes bya'o/ /rgal ba pha rol tu phyin pa zhes bya'o/ /skam la phyin pa zhes bya'o/ /bde bar son pa zhes bya'o/ /mi 'jigs pa
27b8(mdo sde): thob pa zhes bya'o/ /tshul khrims can zhes bya'o/ /ye shes can zhes bya'o/ /shes rab can zhes bya'o/ /bsod nams can zhes bya'o/ /rdzu 'phrul can zhes bya'o/ /dran pa can zhes bya'o/ /blo gros can zhes bya'o/ /rtogs pa can zhes bya'o/ /
28a1(mdo sde): ngo tsha shes pa dang ldan pa zhes bya'o/ /brtan pa dang ldan pa zhes bya'o/ /spyod pa dang ldan pa zhes bya'o/ /sbyangs pa'i yon tan yo byad bsnyungs pa dang ldan pa zhes bya'o/ /nyon mongs pa med pa zhes bya'o/ /ci'ang med
28a2(mdo sde): pa zhes bya'o/ /dgra bcom pa zhes bya'o/ /zag pa zad pa zhes bya'o/ /nyon mongs pa med pa/ dbang dang ldan par gyur pa/ sems shin du rnam par grol ba/ shes rab shin tu rnam par grol ba/ cang shes pa/ glang po chen po/
28a3(mdo sde): bya ba byas pa byed pa byas pa 'khor bur ba/ bdag gi don rjes su thob pa/ srid par kun du sbyor ba yongs su zad pa/ yang dag pa'i shes pas sems shin du rnam par grol ba/ shes rab shin du rnam par grol ba/ sems kyi dbang
28a4(mdo sde): thams cad kyi dam pa'i pha rol tu phyin pa'i dge sbyong zhes bya'o/ /bram ze zhes bya'o/ /khrus byas pa zhes bya'o/ /pha rol du song ba zhes bya'o/ /rig par byed pa zhes bya'o/ /gtsang sbra can zhes bya'o/ /sangs rgyas
28a5(mdo sde): kyi sras shes bya'o/ /shAkya'i sras shes bya'o/ /tsher ma dkrugs pa zhes bya'o/ /khrims ma dral ba zhes bya'o/ /'obs dral ba zhes bya'o/ /'obs las rgal ba ces bya'o/ /zug rngu phyung ba ces bya'o/ /nad med pa ces bya'o/ /
28a6(mdo sde): dge slong zhes bya'o/ /kun nas dkris pa med pa zhes bya'o/ /skyes bu zhes bya'o/ /skyes bu dam pa zhes bya'o/ /skyes bu mchog ces bya'o/ /skyes bu chen po zhes bya'o/ /skyes bu seng ge zhes bya'o/ /skyes bu glang po che
28a7(mdo sde): zhes bya'o/ /skyes bu cang shes pa zhes bya'o/ /skyes bu lcid khyer ba ces bya'o/ /skyes bu dpa' bo ces bya'o/ /skyes bu rtsal po che zhes bya'o/ /skyes bu me tog ces bya'o/ /skyes bu pad ma zhes bya'o/ /skyes bu pad ma
28a8(mdo sde): dkar po zhes bya'o/ /skyes bu 'dul ba zhes bya'o/ /skyes bu zla ba zhes bya'o/ /skyes bu phal pa ma yin pa zhes bya'o/ /mi gos pa zhes bya'o/ /de nas bcom ldan 'das kyis chos zab mo'i bzod pa la 'jug pa'i chos
28b1(mdo sde): kyi rnam grangs 'di bstan pa'i phyir tshigs su bcad pa 'di dag gsungs so/ /nam zhig 'jig rten khams 'di 'byung ba dang / /'jig rten thams cad nam mkhar gyur pa'i tshe/ /ji ltar sngon bzhin phyis kyang de bzhin te/ /chos
28b2(mdo sde): rnams thams cad de bzhin shes par gyis/ /'jig rten 'di na ji snyed ci yod pa/ /chu yi phung po 'di ni 'og tu 'gro/ /'og tu ci 'dur sting du'ang de bzhin te/ /chos rnams thams cad de bzhin shes par gyis/ /ji ltar bar snang
28b3(mdo sde): chung zad sprin med las/ /skad cig tu ni sprin gyi dkyil 'khor snang / /thog ma ga las byung bar shes par bya/ /de bzhin chos rnams thams cad shes par gyis/ /de bzhin gshegs pa mya ngan 'das pa dag /ji ltar yid
28b4(mdo sde): la byas bzhin gzugs brnyan snang / /sngon mtha' ji bzhin phyis kyang de bzhin te/ /chos rnams thams cad de bzhin shes par gyis/ /ji ltar dbu ba mang po rdos pa dag /chu bos khyer ba skyes bus nges mthong ste/ /
28b5(mdo sde): de la brtags na snying po yong mi snang / /chos rnams thams cad de bzhin shes par gyis/ /ji ltar char pa'i thigs chen bab pa na/ /chu'i chu bur dag ni tha dad 'byung / /byung nas zhig ste chu yi chu bur med/ /chos rnams
28b6(mdo sde): thams cad de bzhin shes par gyis/ /ji ltar spring yig grong gzhan bskur ba las/ /dge dang mi dge'i bya ba so sor 'byung / /sgra las spring yig tu yang 'phos pa med/ /chos rnams thams cad de bzhin shes par gyis/ /
28b7(mdo sde): ji ltar mi dag chang gis myos nas ni/ /sa 'di kun tu 'khor snyam byed mod kyi/ /sa 'di 'gul zhing g.yos pa'ang med pa ltar/ /chos rnams thams cad de bzhin shes par gyis/ /me long ngos dang 'bru mar snod rnams
28b8(mdo sde): la/ /bud med kha bzhin rgyan pas bltas pa na/ /byis pa de ni de la chags bskyed nas/ /'dod pa tshol ba'i phyir yang shin du rgyug /bzhin ni der yang 'phos pa ma yin te/ /gzugs brnyan la ni nam yang bzhin
29a1(mdo sde): mi rnyed/ /rmongs pa de dag 'dod chags skyes pa ltar/ /chos rnams thams cad de bzhin shes par gyis/ /ji ltar smig rgyu dri za'i grong khyer dang / /sgyu ma ji bzhin rmi lam ji lta bur/ /mtshan ma
29a2(mdo sde): sgom pa ngo bo nyid kyis stong / /chos rnams thams cad de bzhin shes par gyis/ /ji ltar nam mkha' dang bar zla shar ba/ /de yi gzugs brnyan dang ba'i mtshor snang ste/ /zla ba chu yi nang du 'phos pa med/ /chos kun mtshan
29a3(mdo sde): nyid de 'drar shes par gyis/ /ji ltar mi dag nags ri'i khrod 'dug nas/ /glu len smra dang rgod dang ngu ba las/ /brag cha thos kyang snang ba med pa ltar/ /chos rnams thams cad de bzhin shes par gyis/ /glu dang
29a4(mdo sde): rol mo de bzhin ngu ba yang / /de la brten nas brag cha 'byung mod kyi/ /sgra la dbyangs de nam yang yod ma yin/ /chos rnams thams cad de bzhin shes par gyis/ /ji ltar rmi lam na yang 'dod bsten pa/ /skyes
29a5(mdo sde): bu sad par gyur nas mi mthong ste/ /byis pa shin du 'dod la chags shing zhen/ /chos rnams thams cad de bzhin shes par gyis/ /sgyu ma byed pa dag gis gzugs sprul te/ /rta dang glang po shing rta sna tshogs
29a6(mdo sde): byas/ /de la ji ltar snang ba gang yang med/ /chos rnams thams cad de bzhin shes par gyis/ /ji ltar bu mo gzhon nu'i rmi lam na/ /bu pho byung zhing shi ba des mthong nas/ /byung nas dga' zhing shi nas mi dga' ltar/ /chos
29a7(mdo sde): rnams thams cad de bzhin shes par gyis/ /ji ltar mtshan mo chu yi zla ba dag /dang zhing rnyog pa med pa'i chu nang snang / /chu zla stong pa gsog ste gzung du med/ /chos rnams thams cad de bzhin shes par gyis/ /ji ltar
29a8(mdo sde): sos ka'i nyi ma phyed dus na/ /skyes bu skom pas gdungs shing 'gro ba yis/ /smig rgyu dag la chu yi phung por mthong / /chos rnams thams cad de bzhin shes par gyis/ /smig rgyu la yang chu ni yong med na/ /sems can
29b1(mdo sde): rmongs pa de la 'thung 'dod de/ /mi bden chu ni 'thung bar yong mi nus/ /chos rnams thams cad de bzhin shes par gyis/ /ji ltar chu shing rlon pa'i sdong po la/ /snying po 'dod phyir skyes bus de gshegs kyang / /nang dang phyi rol kun na
29b2(mdo sde): snying po med/ /chos rnams thams cad de bzhin shes par gyis/ /mig dang rna ba sna yang tshad ma min/ /lce dang lus dang sems kyang tshad ma min/ /dbang po 'di dag gal te tshad yin na/ /'phags pa'i lam gyis su la ci zhig
29b3(mdo sde): bya/ /'di ltar dbang po 'di dag tshad min zhing / /ngo bo nyid kyis bems po lung ma bstan/ /de phyir mya ngan 'da' ba'i lam 'dod pa/ /des ni 'phags pa'i lam gyis bya ba byos/ /lus la sngon gyi mtha' ma rab brtags na/ /
29b4(mdo sde): de la lus med lus su 'du shes med/ /gang la lus med lus su shes med pa/ /de ni 'dus ma byas kyi rigs shes bya/ /mya ngan 'das pa'i chos la chos med de/ /gang phyir 'di med nam yang yod mi 'gyur/ /rtog can dag gi
29b5(mdo sde): yod dang med ces bya/ /de ltar spyod pa sdug bsngal zhi mi 'gyur/ /yod dang med ces bya ba gnyi ga mtha'/ /gtsang dang mi gtsang 'di yang mtha' yin te/ /de phyir gnyis ka'i mtha' ni rnam spangs nas/ /mkhas pa dbus la'ang gnas
29b6(mdo sde): par yong mi byed/ /yod dang med ces bya ba rtsod pa ste/ /gtsang dang mi gtsang 'di yang rtsod pa yin/ /rtsod par gyur pa sdug bsngal zhi mi 'gyur/ /rtsod pa med par gyur pa sdug bsngal 'gag / /dran pa nye bar gzhag pa'i gtam byas te/
29b7(mdo sde): byis pa bdag nyid lus la mngon sum snyems/ /lus la mngon sum gyur pa rlom sems med/ /de ni rlom sems med do thams cad spangs/ /bsam gtan bzhi dag gi yang gtam byas nas/ /byis pa bdag nyid bsam gtan
29b8(mdo sde): spyod yul smra/ /bsam gtan nyon mongs med cing rlom sems med/ /shes pas rtogs nas dregs pa rab tu spongs/ /bden pa bzhi yi gtam rnams byas nas kyang / /byis pa bdag nyid bden pa mthong zhes zer/ /bden pa
30a1(mdo sde): mthong la rlom sems gang yang med/ /rlom sems med pa bden pa rgyal bas gsungs/ /tshul khrims srung zhing de yis snyems mi bya/ /chos rnams mnyan cing des ni mi snyems te/ /gang dag shes rab chung ngu de snyems pa/
30a2(mdo sde): rtsa ba de las de yi sdug bsngal 'phel/ /'jig rten 'dren pa thams cad mkhyen pa yis/ /dregs pa sdug bsngal rtsa ba yin par bstan/ /rgyags pas dregs pa sdug bsngal rab tu 'phel/ /rlom sems med pa sdug bsngal
30a3(mdo sde): 'gag par 'gyur/ /ji snyed chos mang yongs su chub byas nas/ /thos pas rgyags shing tshul khrims mi srung na/ /tshul khrims 'chal bas ngan 'gror de 'gro la/ /thos pa mang pos de la skyob mi nus/ /gal te tshul khrims
30a4(mdo sde): grags pas de rgyags shing / /mang du thos la brtson par mi byed na/ /tshul khrims 'bras bu ma lus zad nas ni/ /phyir yang sdug bsngal rab tu myong bar 'gyur/ /'jig rten dag na ting 'dzin sgom byed kyang / /de ni bdag
30a5(mdo sde): tu 'du shes gzhig mi byed/ /de yi nyon mongs phyir yang rab tu ldang / /lhag spyod kyis ni ting 'dzin 'dir bsgoms bzhin/ /gal te bdag med chos la rab rtog cing / /de dag brtags nas gal te sgom byed na/ /'bras bu
30a6(mdo sde): mya ngan 'das thob rgyu de yin/ /rgyu gzhan de dag zhi bar 'gyur mi srid/ /mi zhig chom rkun mang pos rab gtses nas/ /'tsho bar 'dod pas bros shing 'gror brtsal na/ /de yi rkang pa 'gro zhing rgyug ma nus/ /chom rkun dag gis
30a7(mdo sde): de bzung bcom pa ltar/ /de bzhin tshul khrims nyams pa rmongs pa'i mi/ /'dus byas dag las 'bros par 'dod mod kyi/ /tshul khrims nyams pas de yang 'bros mi nus/ /na rga 'chi ba dag gis shin du bcom/ /ji
30a8(mdo sde): ltar mi rgod stong phrag mang po dag / /rnam pa du ma'i sgo nas sdigs pa byed/ /de bzhin nyon mongs sgo rnams du ma nas/ /mi rgod bzhin du dge ba'i phyogs rnams 'joms/ /gang gis phung po bdag med rab brtags te/ /
30b1(mdo sde): spyos shing brgyad kyang zhum par mi 'gyur ba/ /nyon mongs bdud kyi dbang du de mi 'gro/ /stong pa shes pa de la 'khrug pa med/ /'gro mang phung po stong par ston mod kyi/ /ji ltar bdag med de dag mi shes te/ /mi shes de dag gzhan gyis
30b2(mdo sde): brgal na yang / /khro ba'i zil gyis non cing tshig rtsub smra/ /mi dag na zhing lus ni sdug bsngal te/ /lo grangs mang por res 'ga' ma thar ba/ /de ni yun ring nad kyis nyon mongs pas/ /nad rnams gso ba'i phyir yang sman pa
30b3(mdo sde): btsal/ /yang dang yang ni de yis btsal ba dang / /sman pa mkhas shing rig pa des rnyed de/ /des kyang snying rje nye bar bzhag nas ni/ /sman 'di gtang bar gyis shis smras pa dang / /sman mang bzang zhing phangs pa des blangs nas/ /
30b4(mdo sde): na ba 'tsho bar 'gyur ba'i sman mi 'thung / /sman pas ma lan sman gyis ma nyes te/ /nad pa de nyid kyis ni nyes pa yin/ /de bzhin bstan pa 'di la rab byung ste/ /stobs dang bsam gtan dbang po kun rig nas/ /sgom pa la ni mngon
30b5(mdo sde): par brtson mi byed/ /rigs par mi brtson ga la mya ngan 'da'/ /rtag tu chos kun rang bzhin stong pa ste/ /rgyal ba'i sras rnams dngos po rnam par 'jig /srid pa thams cad yong ye stong pa ste/ /nyi tshe'i stong pa mu stegs
30b6(mdo sde): can dag gi/ /mkhas pa byis pa dag dang rtsod mi byed/ /byis pa dag ni ri mor byas nas spongs/ /zhe sdang sems kyis bdag gi drung 'ong zhes/ /byis pa'i chos la sten par yang mi byed/ /byis pa dag gi rang bzhin rgyud rig
30b7(mdo sde): nas/ /mkhas pa byis pa dag dang mi 'grogs te/ /ji srid du ni byis pa legs bsnyen kyang / /de dag phyir yang dgra dang 'dra bar 'gyur/ /mkhas pa byis pa dag la yid mi rton/ /mkhas dang byis pa'i rang bzhin chos nyid ni/ /
30b8(mdo sde): byis pa'i rang bzhin ngang tshul tha dad de/ /so so'i skye bo la ni mdza' ba med/ /chos dang ldan pa'i tshig tu smras na yang / /yid mi ches dang zhe sdang khro ba dag /mngon par ston pa 'di ni byis pa'i chos/ /don 'di rnam par rig pas
31a1(mdo sde): yid mi rton/ /byis pa dang ni byis par 'thun 'byor ba/ /ji ltar mi gtsang ba dang mi gtsang bzhin/ /mkhas pa dag ni mkhas pa'i skye bo dang / /'thun zhing 'byor pa mar dang snying ku bzhin/ /'khor ba'i nyes la so sor
31a2(mdo sde): ma brtags te/ /las kyi rnam par smin la mi 'jug cing / /sangs rgyas rnams kyi tshig la ma dad pas/ /byis pa de dag bcad cing gtub par 'gyur/ /mi 'thob rab tu rnyed dka' thob nas ni/ /bzo yi gnas dag la ni mkhas
31a3(mdo sde): ma gyur/ /dbul por gyur cing nor yang yong med de/ /de nas 'tsho ba med pas rab tu 'byung / /sangs rgyas bstan 'dir de dag rab byung nas/ /lhung bzed chos gos dag la chags par 'gyur/ /de dag sdig pa'i grogs pos
31a4(mdo sde): yongs zin pas/ /bde bar gshegs pa'i bslab pa mi spyod de/ /de dag bdag gi tshul khrims ma mthong bas/ /byis pa dag ni sems gnas mi rnyed cing / /nyin mtshan rnal 'byor la yang mi brtson pas/ /de dag sdig pa'i
31a5(mdo sde): lam la smod mi byed/ /lus dang sems ni shin du mi sdom pa/ /de ni tshig tu mi smra ci 'ang med/ /su yis nyes pa ci byas brgal lo zhes/ /rtag tu gzhan gyi nyes pa tshol zhing rtog /byis pa dag ni zas la chags
31a6(mdo sde): gyur nas/ /zas la tshod rig par ni mi byed de/ /sangs rgyas bsod nams kyis ni zas rnyed kyang / /de la byis pa byas pa gzo mi 'gyur/ /de dag kha zas ro zhim bsod pa dag /rnyed nas rnal 'byor mi brtson za
31a7(mdo sde): zhing 'thung / /de dag la ni zas de gdug par 'gyur/ /bal glang phru gus rtsa ba ma bkrus bzhin/ /mkhas shing rtogs pa blo gros ldan pa ni/ /kha zas bzang po gtsang ma za mod kyi/ /de dag la ni chags par mi 'gyur te/ /
31a8(mdo sde): ma chags bzhin du za zhing rnal 'byor brtson/ /mkhas shing rtogs pa blo gros ldan pa dag /byis pa gang nas legs par 'ongs shes smra/ /de bzhin snyan pa'i tshig gis nyer bsdus nas/ /de dag la ni snying rje nye bar
31b1(mdo sde): 'jog / byis pa la ni gang phan snying brtse ba/ /de la gnod pa byung na byis pa dga'/ /de lta'i nyes phyir byis pa rnam spangs te/ /ri dgas bzhin du gcig pu dgon par gnas/ /mkhas pas 'di 'dra'i nyes pa rig nas ni/ /shes
31b2(mdo sde): rab dman bsten bdag ni mtho ris nyams/ /byang chub thob par ga la 'gyur snyam ste/ /byis pa rnams dang nam yang yong mi sten/ /byams pa la ni mkhas pa gnas par 'gyur/ /snying rje dag la gnas shing dga' spyod dang / /
31b3(mdo sde): srid pa kun la rtag tu btang snyoms pa/ /ting nge 'dzin bsgoms byang chub reg par 'gyur/ /mya ngan med zhi byang chub des rtogs shing / /sems can na rgas gzir bar rig nas ni/ /de la snying rje rab tu nyer bzhag ste/ /don dam
31b4(mdo sde): ldan pa'i gtam rnams ston par byed/ /rgyal ba'i chos nyid brjod du med pa dang / /bde bar gshegs pa'i bden pa sus shes pa/ /de dag 'di lta bu yi chos thos nas/ /'phags pa zang zing med pa'i bzod pa 'thob/ /chos zab mo la
31b5(mdo sde): bzod pa'i le'u ste dgu pa'o/ / // de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na nan tan snying por bya'o zhes gzhon nu khyod kyis de ltar bslab par bya'o/ /de ci'i
31b6(mdo sde): phyir zhe na/ gzhon nu byang chub sems dpa' sems dpa' chen po nan tan snying por byed pa la bla na med pa yang dag par rdzogs pa'i byang chub kyang rnyed par dka' ba ma yin na ting nge 'dzin 'di lta ci smos/ de nas zla 'od gzhon nur
31b7(mdo sde): gyur pa stan las langs te/ bla gos phrag pa gcig tu bzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar nas bcom ldan 'das la 'di skad ces gsol to/ /
31b8(mdo sde): bcom ldan 'das 'di ltar bcom ldan 'das kyis byang chub sems dpa' sems dpa' chen po rnams la gdams pa dang / rjes su bstan pa 'di legs par bstan cing legs par bkod pa dang / byang chub sems dpa'i bslab
32a1(mdo sde): pa thams cad bstan te/ legs par bshad pa dang legs par bkod pa bcom ldan 'das ngo mtshar to/ /bcom ldan 'das 'di ni de bzhin gshegs pa'i spyod yul te/ nyan thos dang rang sangs rgyas thams cad kyi sa'ang
32a2(mdo sde): ma lags na mu stegs can gzhan gyi lta ci smos/ bcom ldan 'das bdag kyang nan tan snying por bgyis te lus dang srog la yang mi lta bar bgyis la de bzhin gshegs pa'i rjes su slob bo/ /de ci'i slad du zhe na/ bcom ldan 'das
32a3(mdo sde): bdag ni de bzhin gshegs pa'i rjes su slob par 'tshal lo/ /bcom ldan 'das bdag ni bla na med pa yang dag par rdzogs pa'i byang chub mngon par rdzogs par 'tshang rgya bar 'tshal lo/ /bcom ldan 'das bdag ni bdud sdig
32a4(mdo sde): can shin du gzhig par 'tshal lo/ /bcom ldan 'das bdag ni sems can thams cad 'jigs pa thams cad dang sdug bsngal thams cad las bsgral bar 'tshal lo/ /bcom ldan 'das kyis phyag g.yas pa bdag
32a5(mdo sde): gi spyi bo la gzhag par gsol/ de la 'di skad ces bya ste/ nam mkha' 'dra zhing rdul bral gzugs bzang 'chang / /shes rab sras po lus dang mtshan mi mnga'/ /yon tan rgya mtsho rab zab thugs rje can/ /
32a6(mdo sde): mtshungs med phyag ni bdag gi spyi bor zhog /de skad ces gsol pa dang / bcom ldan 'das kyis phyag g.yas pa dge ba'i rtsa ba du ma las byung ba/ mtshan sna tshogs kyis shin du brgyan pa/ lha'i gser gyi kha dog lta
32a7(mdo sde): bu zla 'od gzhon nur gyur pa'i spyi bor bzhag go/ /bcom ldan 'das kyis zla 'od gzhon nur gyur pa'i spyi bor phyag g.yas pa bzhag ma thag tu skad cig de nyid la zla 'od gzhon nur gyur pa la dpa' bar 'gro ba dang nam mkha'
32a8(mdo sde): m dzod dang rdo rje lta bu dang yid ltar mgyogs pa dang gzugs thams cad ston pa dang sgrib pa med pa'i mtha' dang de bzhin gshegs pa thams cad ston pa dang stong pa nyid thams cad kyi dbang bskur ba thob pa la sogs pa shes rab
32b1(mdo sde): kyi pha rol tu phyin pa las byung ba'i ting nge 'dzin gyi sgo bye ba khrag khrig brgya stong du ma brjod du med pa'i yang brjod du med pa dag mngon du gyur to/ /gzungs dang rnam par thar pa'i sgo du ma mngon du gyur to/ /dga' ba dang bde ba gang de 'phags
32b2(mdo sde): pas brjod pa/ lha yul ba rgya che zhing dpe med pa/ sangs rgyas dang byang chub sems dpa' thams cad kyi spyod yul du rig pa rab tu thob bo/ /de la 'di skad ces bya ste/ dra bas mdzes 'brel bum pa lcags kyu'i mtshan mnga' zhing / /
32b3(mdo sde): dpal be'u 'khor lo rgyal mtshan ba dan nya ris mnga'/ /bskal pa bye mang rin chen gtong la zhugs pa'i phyag /bcom ldan 'das kyis zla 'od gzhon nu'i spyi bor bzhag /de nas lha yul pa rgya che zhing dpe med pa/ sangs rgyas
32b4(mdo sde): dang byang chub sems dpa' thams cad kyi spyod yul du rig pa'i dga' ba dang / bde ba dang ldan par gyur nas stan las langs te bla gos phrag pa gcig tu bzar nas pus mo g.yas pa'i lha nga sa la btsugs te/ bcom
32b5(mdo sde): ldan 'das ga la ba de logs su thal mo sbyar ba btud nas bcom ldan 'das la tshul dang 'thun pa'i tshigs su bcad pa dag gis mngon par bstod do/ /bla med mi 'jigs sbyin pa khyod la phyag 'tshal lo/ /gzhan phan
32b6(mdo sde): sems can gnyen rtsa khyod la phyag 'tshal lo/ /stobs bcu bden pa'i rtsal mnga' khyod la phyag 'tshal lo/ /bde gshegs mi mnyam mnyam pa khyod la phyag 'tshal lo/ /mgon po shin du thugs rje can la phyag
32b7(mdo sde): 'tshal lo/ /dpa' bo dgra bzhi rnam par btul la phyag 'tshal lo/ /brtson pa dam pa'i don rnams mkhyen la phyag 'tshal lo/ /chos kyi sku mchog mnga' ba'i lha la phyag 'tshal lo/ /snying rje byams 'od rgyal ba'i
32b8(mdo sde): nyi ma mun sel ba/ /shes rab shin du yangs pa'i nam mkha'i dkyil du shar/ /don dam shin du zab pa'i chos rnams ston mdzad pa/ /lha khyod la ni rtag tu bdag kyang skyabs su mchi/ /de nas zla 'od gzhon nur
33a1(mdo sde): gyur pas bcom ldan 'das la tshul dang 'dra ba'i tshigs su bcad pa dag gis mngon par bstod nas bcom ldan 'das la 'di skad ces gsol to/ /bcom ldan 'das bdag la thugs brtse ba'i slad du byang chub sems
33a2(mdo sde): dpa'i dge 'dun dang dge slong gi dge 'dun dang bcas pa sang bdag gi sdum par bshos gsol bar thugs la gnang bar mdzad du gsol/ de la 'di skad ces bya ste/ bdag gi sdum par gtsang ma'i bshos gsol bar/ /mi dbang
33a3(mdo sde): sras dang bcas la gsol ba 'debs/ /thub pa'i dbang po bdag la thugs brtse'i phyir/ /mgon po lha yi gtso bos gnang bar mdzod/ /de nas bcom ldan 'das cang mi gsung bar gyur te/ zla 'od gzhon nur gyur pa la thugs brtse
33a4(mdo sde): ba'i phyir/ byang chub sems dpa'i dge 'dun dang / nyan thos kyi dge 'dun dang thabs gcig tu zla 'od gzhon nur gyur pa'i khyim du sang bshos gsol bar cang mi gsung bar gyur pas gnang ngo / /de nas zla 'od gzhon nur gyur pas
33a5(mdo sde): bcom ldan 'das cang mi gsung bar gyur pas gnang bar rig nas stan las langs te bla gos phrag pa gcig tu bzar nas bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas
33a6(mdo sde): nas bcom ldan 'das kyi drung nas song ngo / /de nas zla 'od gzhon nur gyur pa bya rgod kyi phung po'i ri las babs nas de'i tshe rgyal po'i khab kyi grong khyer chen po nas ri'i rgyal po bya rgod kyi phung po'i bar du de'i bar gyi lam thams cad
33a7(mdo sde): legs par brgyan te/ 'di ltar bcom ldan 'das la mchod pa bya ba'i phyir lam yangs shing che la rtswa dang sdong du dang tsher ma dang rdo dang gyo mo dang gseg ma med par bsal te bye ma gtsang mas bdal nas/ ka tsa lin di ka ltar
33a8(mdo sde): 'jam zhing reg na bde ba/ dbyangs dga' bar byas te/ lha'i me tog ud pa la dang pad ma dang ku mu da dang pad ma dkar po dang dri mchog dang a ti mug ta ka dang ma li ka dang tsam pa ka dang skya nar dang kun da dang ti la ka dang ke sa ra
33b1(mdo sde): dang mya ngan 'tshang la sogs pa dus thams cad kyi me tog bzang pos ni kun du khebs par byas/ gdugs dang rgyal mtshan dang ba dan dang rnam par rgyal ba'i ba dan dang rin po che'i rta babs dang bla re ni bres/ rin po che'i bdug spos kyi
33b2(mdo sde): snod sna tshogs ni ngos la spyangs/ rin po che'i bdug spos kyi snod de dag thams cad nas ni a ga ru nag pos gang ba'i du ba 'thul/ phyogs phyogs su ni bro mkhan dang gar mkhan lha'i glu gar dang rol mo shin du 'byor cing legs
33b3(mdo sde): par bslabs pa rnams bkod/ skyes pa dang bud med dang khye'u dang bu mo shin du brgyan pa khar rnga dang tu Na ba dang pi bang rgyud gcig pa dang pi bang dang gling bu dang rdza rnga dang rnga mu kun da dang rdza rnga chen po thogs pa rnams bkod/ lam gyi ngos gnyis
33b4(mdo sde): su shing rta la mthon po lha'i rin po che sna tshogs dang 'dzam bu'i chu bo'i gser las byas pa'i dril bu g.yer ka'i dra ba bres shing sgra 'khrol bas brgyan pa rnams dang rin po che sna tshogs kyi mkha' rten bye ba khrag khrig brgya stong du ma dang / rin po che
33b5(mdo sde): sna bdun gyi shing sna tshogs khrun dang sboms su ldan pa sna tshogs dang dus thams cad kyi lo ma dang / me tog dang 'bras bu phun sum tshogs pa dag btsugs so/ /de la 'di skad ces bya ste/ lam ni sna tshogs shin du legs par brgyan/ /
33b6(mdo sde): bla res dang ni gdugs dang ba dan sgreng / /sil snyan dag gi sgra dag rab tu 'byin/ /glu sgra yid du 'ong ba'ang de bzhin te/ /bud med mang po bro rdung gar byed dang / /gos bzang khrag khrig rnam mang sna tshogs dang / /me tog phreng ba bzang
33b7(mdo sde): zhing mdzes pa yis/ /lam mchog yangs pa de ni rab tu brgyan/ /grong mchog gtsang ma 'dir ni thugs rje can/ /sangs rgyas thub pa'i zla ba gshegs so zhes/ /zla 'od gzhon nus dad pa rab bskyed nas/ /rgya che yangs pa'i
33b8(mdo sde): lam ni shin du brgyan/ /lha rdzas kyi ni bye ma gtsang ma bdal/ /rab tu yid 'ong me tog mchog rnams bkram/ /rin chen rta babs dag kyang legs par btsugs/ /lam ni lha yi grong khyer bzhin du mdzes/ /zla 'od gzhon nu shin du yid
34a1(mdo sde): dga' bas/ /de ltar lam rnams sna tshogs legs brgyan te/ /lha dang lha min klu yis de mthong nas/ /ngo mtshar gyur cing a la la zhes smra/ /lam gyi g.yas g.yon 'dzam bu'i chu gser gyi/ /ta la mtho zhing bzang
34a2(mdo sde): la zlum pa dag / rin chen dril bu'i dra bas g.yogs shing dkris/ /sgra 'khrol rnam pa du ma mang po btsugs/ /de bzhin rin chen sdong po khrag khrig ni/ /dus kun gyi yang me tog rgyas pa btsugs/ /de yis yangs pa'i lam brgyan
34a3(mdo sde): mdzes gyur pa/ /mtho ris na ni dga' ba'i tshal bu bzhin/ /rin po che las byas pa'i mkha' rten ni/ /dra ba'i chun po 'od 'bar shin du mdzes/ /dpe med mthong zhing che la rgyas pa dag / /lam gyi g.yas g.yon 'gram du btsugs
34a4(mdo sde): shing bkod/ /sangs rgyas 'jig rten gsum dbang gang nas ni/ /rgyal po'i khab kyi grong du gshegs pa yi/ /lam chen de ni de dag rab brgyan pas/ /rnam pa thams cad du yang mdzes par gyur/ /g.yas g.yos su ni rin
34a5(mdo sde): chen pog phor spyangs/ /de dag a ga ru yang nag pos bkang / /pog phor kun nas du ba sprin bzhin 'khrigs/ /lha'i dri zhim rnam pa sna tshogs 'byung / /ji srid grong khyer chu dron sgo bar dang / /ri rgyal bya rgod phung po ji srid par/ /
34a6(mdo sde): zla 'od gzhon nur gyur pas rgyal ba'i phyir/ /lha rdzas dpe med yangs pas brgyan pa byas/ /de nas zla 'od gzhon nur gyur pas lam de rin po che bkod pa rnam pa sna tshogs du mas brgyan pa byas nas zla 'od gzhon nur gyur pa bya
34a7(mdo sde): rgod kyi phung po'i ri las babs te/ rgyal po'i khab kyi grong khyer chen po gang na ba dang rang gi lha'i khyim mtho zhing che la yangs pa gang na yod pa der song ste phyin nas rang gi khyim du zhugs so/ /zhugs nas bza' ba dang bca' ba
34a8(mdo sde): dang myang ba mang zhing bzang ba g.yor bcug ste/ zhal zas ro sna brgya pa sbyar nas de'i mtshan mo 'das pa dang rgyal po'i khab kyi grong khyer chen po chag chag legs par btab/ byi dor legs par byas nas me tog sil ma ni
34b1(mdo sde): bkram/ bdug spos kyis ni bdugs/ bla re ni bres/ dar gyi lda ldi dang chun po ni spyangs/ gdugs dang rgyal mtshan dang ba dan ni bsgreng ste/ de ltar rgyal po'i khab kyi grong khyer chen po'i lam srang dang grong bar du bcas pa rdo dang gyo mo dang
34b2(mdo sde): gseg ma med par byas/ me tog sna tshogs ni bkram/ tsan dan gyi phye mas ni gtor/ skar khung dang rta babs dang sgo gang dang ba gam dang skar khung dra ba ris dang zla ba kham pa lta bus ni brgyan cing tsan dan gyis byug pa byas te/ de ltar rgyal
34b3(mdo sde): po'i khabs kyi grong khyer chen po dpag tu med pa'i bkod pas rab tu brgyan nas/ rang gi khyim yang rgyan sna tshogs pa rnam pa du mas brgyan te/ rin po che'i phreng ba rnam pa du ma ni rab tu spyangs/ dga' ldan gyi ris kyi lha'i gos kyis ni
34b4(mdo sde): brgyan cing nye 'khor yang mdzes par byas/ phreng ba dang lda ldi rnam pa tha dad pa du mas ni brgyan pa byed du bcug /rin po che'i stan bye ba khrag khrig brgya stong du ma ni 'ding du bcug ste/ bcom ldan 'das la mchod pa bya ba'i phyir de'i dbus
34b5(mdo sde): su bcom ldan 'das kyi lha rdzas kyi seng ge'i khri lha'i dang mi'i las 'das pa bshams so/ /rin po che sna tshogs kyi pog phor ni phyogs bzhir spyangs te/ de dag nas a ga ru 'ba' zhig gi du ba 'thul bar byas so/ /zla 'od
34b6(mdo sde): gzhon nur gyur pas khyim mchog de yang 'di lta ste/ bcom ldan 'das kyis yongs su longs spyad pa'i phyir lha'i glu gar dang sil snyan ni bsgrags/ gdugs dang rgyal mtshan dang ba dan ni bsgreng / lha dang klu dang gnod sbyin dang /
34b7(mdo sde): dri za dang lha ma yin dang nam mkha' lding dang mi 'am ci dang lto 'phye chen po dang mi dang mi ma yin pa brgya stong gis ni gang zhing rnam par bltas/ rin po che'i me tog sna tshogs rnam pa du mas ni gang bar byas so/ /de la 'di skad ces bya
34b8(mdo sde): ste/ zla 'od kyis ni khyim mchog yangs pa yang / /rgya cher thams cad shin du brgyan par byas/ /gang la 'jig rten sgron ma bzhugs pa yi/ /lha rdzas seng ge'i khri ni dbus su btsugs/ /'jig rten sgron mdzad rgyal ba gtso
35a1(mdo sde): bo yi/ /dge 'dun dag ni gang la 'dug 'gyur ba/ /rin chen shin tu rnam par bkra ba'i stan/ /bye ba stong phrag mtha' yas legs par bting / /rin chen sna tshogs kun gyi bdug spos snod/ /a ga ru yis shin du
35a2(mdo sde): gang byas te/ /phyogs rnams thams cad du'ang rnam par spyangs/ /de dag nas ni yid 'ong dri rnams 'thul/ /zla 'od kyis ni stobs bcu gshegs pa'i phyir/ /rin chen me tog mdzes pa sna tshogs dang / /me tog dri mchog
35a3(mdo sde): bzang po rnam mang gis/ /khyim gyi sa gzhi bzang po kun du bkram/ /gar byed glu len sil snyan sgra dag gis/ /khyim mchog thams cad kun du sgra yis gang / /gdugs dang ba dan dag kyang shin du sgreng / /khyim kun lam
35a4(mdo sde): mer mdzes pa lha yi bzhin/ /zla 'od gzhon nu'i khyim mchog chen po yang / /skyes bu na chung tshogs kyis rgyan gyur cing / /klu dang gnod sbyin lha min mang pos gang / /brgya phrag mang po'i lha yis rnam par bltas/ /de nas zla
35a5(mdo sde): 'od gzhon nur gyur pas rgyal po'i khab kyi grong khyer chen po yang brgyan/ bdag gi khyim yang legs par brgyan nas de'i mtshan mo 'das pa dang / nang par snga rab kyi dus kyi tshe sil snyan sna tshogs brgya dag ni rab tu dkrol/
35a6(mdo sde): gdugs dang rgyal mtshan dang ba dan bye ba du ma ni bsgreng ste/ byang chub sems dpa' bye ba khrag khrig brgya stong phrag brgyad bcu thams cad kyang lha'i me tog mAn+dA ras snyim pa bkang ste/ de dag las la la ni skye ba gcig gis thogs
35a7(mdo sde): pa'i byang chub sems dpa' sems dpa' chen po 'di lta ste/ spyan ras gzigs dbang phyug dang mthu chen thob dang spos kyi glang po che dang rin po che'i tog dang mngon par 'byung dka' dang 'jam dpal gzhon nur gyur pa dang dpa' bo'i
35a8(mdo sde): sde dang lag bzang dang rin chen me tog dang mthong ba don yod dang byams pa la sogs pa byang chub sems dpa'i tshogs chen pos yongs su bskor cing mdun du bdar te/ rta dang ba lang du ma shin du brgyan cing ma zhon par khrid
35b1(mdo sde): pa mang po dang 'dres pa/ gzhan yang yul gyi mi dpag tu med pa'i tshogs dang bdag nyid kyang lha'i me tog mAn+dA ras snyim pa bkang ste byang chub sems dpa'i mthu chen po dang byang chub sems dpa'i rdzu 'phrul chen po dang byang chub
35b2(mdo sde): sems dpa'i cho 'phrul chen po dang / byang chub sems dpa'i a la la zhes lha'i ga zha'i sgra yid du 'thad cing yid du 'ong ba yid 'phrog pa dag sgrog cing / rgyal po'i khab kyi grong khyer chen po'i chu dron gyi sgo nas phyir byung ste/ ri'i
35b3(mdo sde): rgyal po bya rgod kyi phung po ga la ba dang / bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas lha'i me tog mAn+dA ra
35b4(mdo sde): bas snyim pa gang bas bcom ldan 'das la mngon par gtor te phyogs gcig tu 'khod do/ /byams pa la sogs pa byang chub sems dpa' sems dpa' chen po de dag kyang bcom ldan 'das kyi zhabs la mgo bos phyag 'tshal
35b5(mdo sde): nas bcom ldan 'das la lan gsum bskor ba byas te/ so so'i snyim pa na me tog mAn+dA ra ba yod pa des bcom ldan 'das la mngon par gtor nas phyogs gcig tu 'khod do/ /zla 'od gzhon nur gyur pa phyogs gcig
35b6(mdo sde): tu 'dug pa stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te bcom ldan 'das ga la ba de logs su thal mo sbyar ba btud nas gdugs tshod la bab pa/ bcom ldan
35b7(mdo sde): 'das bshos gtsang sbyar lags te/ da de'i dus la bab par bcom ldan 'das kyis mkhyen na/ byang chub sems dpa'i dge 'dun dang dge slong gi dge 'dun du bcas pa dang dbang che ba/ dbang che bar grags pa rgya che zhing rlabs che ba'i
35b8(mdo sde): l ha dang klu dang gnod sbyin dang dri za dang lha ma yin dang drang srong dang nam mkha' lding dang mi 'am ci dang lto 'phye chen po dang grul bum dang yi dags dang srul po dang mi dang mi ma yin pa dag dang yang thabs gcig tu rgyal po'i khab kyi grong
36a1(mdo sde): khyer chen por gshegs shing bdag gi sdum par yang gdugs tshod gsol ba'i dus la bab bo/ /bde bar gshegs pa gdugs tshod la bab po/ /de la 'di skad ces bya ste/ bdag gis grong khyer mchog kun legs par brgyan/ /
36a2(mdo sde): mgon po bdag gi sdum pa'ang de bzhin te/ /lha'i zhal zas ro brgya bshams shing sbyar/ /gdugs tshod bab kyis bde gshegs bzhengs su gsol/ /drang srong mchog gis phyag bgyis stobs bcu yon tan 'chang / /sras
36a3(mdo sde): kyi tshogs kyis yongs su bskor cing grong du gshegs/ /snang byed nyi ma mun pa'i tshogs sel bzhengs su gsol/ /bcom ldan bdag gi sdum par bshos gsol gdugs tshod bab/ /sras dang thabs gcig bdag gi sdum
36a4(mdo sde): par gshegs su gsol/ /'gro ba mang po'i tshogs kyi don kyang bgyis par 'gyur/ /ji ltar mar me mdzad kyis khyod la lung bstan pa/ /de bzhin bdag kyang 'jig rten mngon sum lung ston cig /bdag 'dir lung bstan 'jig
36a5(mdo sde): rten thos nas ni/ /sems kyang mchog tu rgya cher rab bskyed de/ /'gro ba 'di dag thams cad sangs rgyas 'gyur/ /'di na snod min sems can gang yang med/ /bzhengs shig bzhengs shig stobs bcu mnga' ba'i lha/ /bdag
36a6(mdo sde): la rjes su phan mdzod sdum par gshegs/ /ji ltar bdag gi sdum par khyod gshegs pa/ /de bzhin byang chub shing dbang drung bdag mchi/ /byang chub shing dbang de drung bdag mchis nas/ /mi g.yo mi 'gul bar ni gnas
36a7(mdo sde): bcas te/ /byams pas sder bcas bdud rnams pham bgyis nas/ /khyod kyis brnyes bzhin byang chub thob par bgyi/ /de nas bcom ldan 'das kyis zla 'od gzhon nur gyur pas gsol pa mkhyen nas/ zla 'od gzhon nur
36a8(mdo sde): gyur pa la tshigs su bcad pas slar bka' stsal pa/ longs shig zla 'od rgyal ba'i sras/ /longs shig sbyin dga' sems can mchog / /longs shig snying rje tshul khrims brtan/ /zan la deng ni khyim du 'dod/ /
36b1(mdo sde): de nas bcom ldan 'das kyis tshigs su bcad pa 'di gsungs nas sngar gdan las bzhengs te/ sham thabs gsol/ chos gos dang lhung bzed bsnams nas dge slong 'bum du tshang ba'i dge slong gi dge 'dun chen po
36b2(mdo sde): dang thabs gcig tu byang chub sems dpa' sems dpa' chen po shin du mang pos bskor cing mdun du bdar te/ lha dang klu dang gnod sbyin dang dri za dang lha ma yin dang drang srong dang nam mkha' lding dang mi 'am ci dang lto 'phye chen
36b3(mdo sde): po dang grul bum dang yi dags dang srul po dang mi dang mi ma yin pa brgya stong du mas mchod cing mngon par bstod nas/ sangs rgyas kyi mthu chen po dang / sangs rgyas kyi rdzu 'phrul chen po dang sangs rgyas kyi cho 'phrul
36b4(mdo sde): chen po dang sangs rgyas kyi spyod lam gyis 'od zer bye ba khrag khrig brgya stong du ma ni rab tu gtong / sil snyan bye ba khrag khrig brgya stong ni rab tu dkrol/ gdugs dang rgyal mtshan dang ba dan bye ba khrag khrig brgya stong du ma
36b5(mdo sde): ni mngon par sgreng / gzugs dang kha dog rags pa du ma rnam pa sna tshogs kyi ngang ba dang khrung khrung dang ngur pa dang bzhad dang tsa ko ra dang rma bya dang tsa sha dang ri skegs dang khu byug dang ka la ping ka dang ku na la la sogs pa bya'i khyu mang po du ma
36b6(mdo sde): sgra snyan cing 'jam la yid du 'ong ba rnam pa du ma 'byin pas ni bar snang la lha bzhin du so so'i nga ros rol mo'i sgra dbyangs 'byin/ lha'i rin po che sna tshogs kyi bdug spos kyi snod yangs shing che ba bye ba khrag khrig brgya stong du ma thams cad
36b7(mdo sde): k yang bai dUr+ya dang an da rnyil dang shel dang spug gi yu ba can dag gnod sbyin gyi dbang po gzugs bzang dang dbang po'i tog dang rad rod can dang ba ku la dang lngas rtsen dang shAkya 'phel la sogs pa bye ba khrag khrig brgya stong du ma dag gi lag
36b8(mdo sde): pa gnyis na gtun 'dzin pa bzhin du thogs te/ spos sbrul gyi snying po dang go Shir Sha dang mri Na la dang ha ri dang ma la ya dang tsan dan dmar po dang a ga ru la sogs pas bkang ba'i du ba ni 'thul/ phyogs so so nas lhags pa'i rgyal po
37a1(mdo sde): dbang che ba/ dbang che bar grags pa rnams rta dang ba lang rgyan gyis shin du brgyan cing ma zhon par khrid pa'i tshogs du ma dang shing rta dang dpung bu chung gis yongs su bskor cing phreng ba dang lda ldi mang po dang rin po che'i phreng ba lag na
37a2(mdo sde): thogs shing sngon logs nas rkang gis 'gro'o/ /rta dang glang po che legs par brgyan pa/ ma zhon par khrid pa dag kyang / rang gi stabs kyis mngon par 'gro zhing skad yid du 'ong la snyan pa 'byin to/ /tshangs pa yang bcom ldan 'das kyi
37a3(mdo sde): g.yas phyogs nas mchod pa dang rim gro bsnyen bkur byed cing 'gro'o/ /g.yon phyogs nas ni lha'i dbang po brgya byin lha'i bu dbang che ba/ dbang che bar grags pa/ rgya che zhing rlabs che ba/ bgrang ba las 'das pa rnams lha'i cod
37a4(mdo sde): pan bzang po dang gdu bu rgyan can dang rna cha dang gdu bu dang me tog rna rgyan dang rin po che'i tsong tsong dang me tog gi phreng bas lus brgyan cing / gzugs mngon par snang bas lha'i me tog mAn dA ra dang mdog mdzes dang ko bi dA ra dang s+thA la
37a5(mdo sde): k a dang ku ra ba ka dang tsam pa ka dang dong ka'i me tog dang mya ngan 'tshang dang skya snar dang a ti mug ta ka dang ut+pal dang ba ku la dang mal li ka dang kun da dang ke sa ra dang pad ma dang ku mu da dang pad ma dkar po dang dri mchog dang rin po che'i phreng ba dang
37a6(mdo sde): rin po che'i a ga ru dang shing rin po che'i 'bras bu can dag lag na thogs shing sil snyan sna tshogs brgya stong ni shin du dkrol/ gos bye ba ni g.yob cing a la la zhes ga zha'i sgra dag ni 'byin/ me tog gi char chen po ni rab tu 'bebs
37a7(mdo sde): shing / bcom ldan 'das la mchod pa bya ba'i phyir nam mkha'i ngos thams cad bar mtshams med par gang bar 'khod de/ me tog dang spos dang phreng ba dang byug pa dang phye ma dang rin po che'i char rab tu 'bebs shing / bcom ldan 'das chu
37a8(mdo sde): dron yod pa'i sgo nas rgyal po'i khab kyi grong khyer chen por gdugs tshod la gshegs so/ /de'i chos nyid ni 'di yin te/ de la 'di skad ces bya'o/ /sangs rgyas de bzhin gshegs pas dus mkhyen nas/ /dpa' bo yon tan kun gyi
37b1(mdo sde): rab brgyan pa/ /zhing rnams bsam gyis mi khyab snang mdzad cing / /bcom ldan mi yi seng ge gshegs par gyur/ /spyan ras gzigs dang mthu chen don yod dang / /spos kyi bal glang rin chen lag bzung dang / /rin chen
37b2(mdo sde): tog dang 'byung dka' dpa' bo dang / /de dang gzhan dag rgyal ba'i zhabs 'bring byed/ /g.yas phyogs na ni mi pham 'dug gyur te/ /de ming byams pa yon tan mtha' yas phyug /bar du ma chod sangs rgyas 'gyur ba ste/ /
37b3(mdo sde): bsod nams ye shes tshogs kyang rab tu rdzogs/ /byams dang btang snyoms dga' bas lus bsgoms shing / /chos kyi bdag nyid chen po snying rjes skyed/ /yon tan mtha' yas thub dbang yon tan sems/ /bde gshegs
37b4(mdo sde): thugs rje can gyi zhabs 'bring byed/ /de yi rjes la bskal pa bzang po yi/ /blo gros chen po ldan pa ji snyed pa'i/ /sangs rgyas stong du bzhis ma tshang ba dag /de dag gis kyang byams pa mdun du bdar/ /gang sngon rgyal po'i khab
37b5(mdo sde): kyi grong khyer 'dir/ /bskal pa dag la rgyal ba mtha' yas mchod/ /zla ba mdzes pa'i 'od 'dra lha yi lus/ /zla 'od dpa' bo yang ni mdun na 'dug /snying rje mchog gi g.yon phyogs 'dug pa ni/ /'jam dpal bye ba brgya
37b6(mdo sde): phrag mang po dang / /dpa' bo rdzu 'phrul stobs kyis mngon 'phags pa/ /brgya phrag mtha' yas zhing du 'gro ba'o/ /de yi 'og tu nyan thos dge 'dun te/ /shA ri'i bu 'og maud gal nag po dang / /'od srung rab 'byor dga' bo ka phi
37b7(mdo sde): na/ /bzang ldan rgyal po de bzhin kauN+Di n+ya/ /kun dga' de bzhin gnas brtan sgra gcan zin/ /legs 'ongs kron tsi gang po 'char ba po/ /nam gru gsus chen nye 'khor ma 'gags pa/ /ral pa can ni stong du tshang ba dag /nyan
37b8(mdo sde): thos dge 'dun 'og tu thams cad kyang / /dka' thub drag mchog rig byed cho ga shes/ /dmod pa 'dor dang phan 'dogs nus pa yi/ /drang srong dul ba thal sbyor 'dud pa byed/ /zhi ba'i yid dang dul ba'i yid rnams kyis/ /sangs rgyas
38a1(mdo sde): 'jig rten sgron ma mdun bdar te/ /thugs rjer ldan pa'i mi yi seng ge gshegs/ /sems can stong rnams rab tu thar bar mdzad/ /ston zla tha chungs zla ba nya ba ltar/ /skar tshogs dbang po yongs su dag pa bzhin/ /tshangs
38a2(mdo sde): pa stong phrag dag ni brgya mang gis/ /mtshungs pa med pa'i ston pa yongs su bskor/ /grong khyer gyi ni sgo stengs zhabs bzhag tshe/ /nags tshal stug por bcas pa'i sa yang g.yos/ /lha dang lha min lto 'phye'i tshogs rnams
38a3(mdo sde): kyang / /me tog bzang po dri mchog 'thor bar byed/ /de nas bcom ldan 'das kyi zhabs g.yas pa 'khor lo rin po ches brgyan pa/ dge ba'i rtsa ba dpag tu med pa bsags pa/ sgo'i them pa la bzhag ma thag tu stong gsum gyi stong
38a4(mdo sde): chen po'i 'jig rten gyi khams 'di rnam pa drug tu g.yos/ rab tu g.yos/ kun du rab tu g.yos/ 'gul rab tu 'gul kun du rab tu 'gul/ ldeg rab tu ldeg kun du rab tu ldeg /'khrugs rab tu 'khrugs kun du rab tu 'khrugs/ /
38a5(mdo sde): chem chem rab tu chem chem kun du rab tu chem chem/ 'ur 'ur rab tu 'ur 'ur/ kun du rab tu 'ur 'ur te/ shar phyogs dma' na nub phyogs mtho/ nub phyogs dma' na shar phyogs mtho/ byang phyogs dma' na lho phyogs mtho/ lho phyogs dma'
38a6(mdo sde): na byang phyogs mtho/ mtha' dma' na dbus mtho/ dbus dma' na mtha' mtho bar gyur nas 'jig rten du snang ba chen po yang byung bar gyur to/ /ngo mtshar dang rmad du byung ba'i cho 'phrul grangs med dpag tu med pa gzhan dag kyang snang ngo // //
38a7(mdo sde): 'phags pa ting nge 'dzin gyi rgyal po'i mdo/ bam po bzhi pa/ de'i chos nyid ni 'di yin te/ de la 'di skad ces bya'o/ /grong khyer mchog der 'dren pa gshegs pa na/ /sgo yi them pa la ni zhabs mchog bzhag
38a8(mdo sde): pa'i tshe/ /de yi dpal gyis sa 'di rab tu g.yos/ /grong khyer mchog 'di'i sems can rab tu dga'/ /mi gang bkres shing skom par gyur pa dag /de tshe de dag bkres pa med par gyur/ /rgyal bas sgo yi them steng zhabs
38b1(mdo sde): bzhag tshe/ /bkres shing skom pa dag dang bral bar gyur/ /rgyal bas sgo yi them steng zhabs bzhag tshe/ /dmus long gyur pa'i mi gang ci yod dang / /rna bas mi thos mgon med bsod nams chung / /de dag thams cad mig dang rna ba thob/ /
38b2(mdo sde): rgyal bas sgo yi them steng zhabs bzhag tshe/ /gshin rje'i yul gyi yi dags gang yod pa/ /shin du sdug bsngal ngar snabs mchil ma za/ /thams cad 'od kyis reg pas bde bar gyur/ /rgyal bas sgo yi them steng zhabs bzhag
38b3(mdo sde): tshe/ /brag gi rtse dang ri yi rtse mo dang / /shing mchog sA la dang ni dong ka rnams/ /thams cad sangs rgyas bzhugs pa'i phyogs su 'dud/ /rgyal bas sgo yi them steng zhabs bzhag tshe/ /rgya mtsho mthar thug grong dang grong khyer
38b4(mdo sde): rnams/ /sa kun rnam pa drug tu rab tu g.yos/ /'dir ni gang la'ang gnod par gyur pa med/ /lha dang mi dang grul bum srin po dang / /skyes bu gnas pa dga' mgu sems rangs te/ /byang chub dam pa mchog la dad bskyed
38b5(mdo sde): nas/ /'jig rten rnam par 'dren pa'i gdugs kyang 'dzin/ /rgyal bas sgo yi them steng zhabs bzhag tshe/ /sil snyan stong dag ma brdungs sgra 'byin te/ /shin du yid 'ong rol mo'i dbyangs thos pas/ /de tshe sems can
38b6(mdo sde): thams cad rab tu dga'/ /sdong po stong phrag brgya dag 'dud par gyur/ /de tshe me tog kun kyang rab tu rgyas/ /bar snang las ni lha rnams brgya stong dag /rgyal ba la yang mi min mchod pa byed/ /rgyal bas sgo yi them steng zhabs bzhag
38b7(mdo sde): tshe/ /glang po brgya dag sems dga' sgra 'byin te/ /rta dang ba glang rgyal po lus kyang stod/ /ri dgas rgyal po seng ge sgra 'byin byed/ /sa dbang rgyal po gang su ji snyed cig /phyogs dang phyogs mtshams dag nas lhags
38b8(mdo sde): pa rnams/ /rgyal ba'i dpal gzi de 'dra mthong nas ni/ /rab tu sems dga' sa la 'dug cing 'dud/ /kha cig 'jig rten mgon la mngon par bstod/ /kha cig rgyal la me tog char 'bebs shing / /kha cig sor bcu
39a1(mdo sde): thal mo sbyar nas su/ /e ma rgyal ba thugs rje can zhes smra/ /kha cig mu tig do shal bzang po dang / /sna tshogs rgyan mang dga' skyed 'thor bar byed/ /byang chub sems mchog dpe med bskyed nas su/ /kha cig na bza'
39a2(mdo sde): rin chen 'thor bar byed/ /kha cig gser gyi dra ba bzang po 'thor/ /kha cig spen tog rgyan bzang 'thor bar byed/ /la la gser gyi rgyan ni dam pa 'thor/ /kha cig de bzhin gdu bu 'thor bar byed/ /la la gdu bu bzang po de
39a3(mdo sde): 'thor te/ /kha cig rin chen spras pa'i dpung rgyan 'thor/ /kha cig bdag cag sangs rgyas gyur cig ces/ /sems bskyed gos phran bzang po 'thor bar byed/ /'jig rten mgon po sgo na bzhugs pa'i tshe/ /mi dag kha cig gser
39a4(mdo sde): gyi tsong tsong 'thor/ /sems dad gtsug gi nor bu mchog kyang mthor/ /la la rin chen dra ba 'thor bar byed/ /sems can shin du mi bzad sdug bsngal zhing / /gtse ba rnam mang zug rngus zug pa yang / /'dren pa skyes bu gtso bo'i dpal
39a5(mdo sde): gyis ni/ /thams cad bde ba dang yang ldan par gyur/ /khu byug dang ni ri skyegs rma bya dang / /de bzhin khrung khrung dang ni mtsho bya dang / /bya mang kun ni nam mkhar 'dug nas su/ /shin du yid 'ong mchog gi sgra yang 'byin/ /
39a6(mdo sde): de tshe bya tshogs mang po rab dga' bas/ /'jam zhing yid du 'ong ba'i sgra phyung ste/ /gang gis snyan pa'i sgra skad de thos pa/ /de dag 'dod chags zhe sdang gti mug zhi/ /sems can bye bas dga' ba'i sgra thos nas/ /
39a7(mdo sde): thams cad rjes su 'thun pa'i bzod thob ste/ /ma 'ongs dus na rgyal bar khyed 'gyur zhes/ /de dag kun la bde gshegs lung yang ston/ /de yi dus na nyon mongs mi 'byung ste/ /chos kyi rgyal la thams cad ri mor
39a8(mdo sde): bcas/ /de tshe 'dren pa'i sku byad mthong nas ni/ /sangs rgyas ye shes mchog la mos bskyed de/ /bdag cag nam zhig 'di 'dra'i mkhyen thob snyam/ /bsam pa mkhyen nas rgyal ba lung ston te/ /bde bar gshegs pa'i ba spu khung re nas/ /
39b1(mdo sde): 'od zer dag ni stong phrag brgya yang byung / /de las lhag par gang gA'i bye snyed de/ /de dag gi yang mtshan ma gzung mi nus/ /de tshe nyi ma'i 'od kyang mi snang ste/ /me dang nor bu lha kun 'od kyang med/ /rgyal ba grong gshegs sangs rgyas rnam
39b2(mdo sde): mdzes pa/ /de tshe 'od rnams thams cad yong mi mngon/ /tshogs chen dang ni bde gshegs lam bzhud tshe/ /gang du stobs bcu yi ni zhabs 'jog par/ /sa las pad ma dag ni stong phrag brgya/ /'dab ma bye ba stong ldan gtsang ma byung / /
39b3(mdo sde): 'dren pa grong khyer mchog tu gshegs pa'i tshe/ /de na nyal nyil mi gtsang med par gyur/ /grong khyer thams cad dri mchog bdug pa yi/ /spos ngad yid du 'ong ba kun nas ldang / /grong dang srang rnams yongs su dag gyur te/ /rdo dang bseg
39b4(mdo sde): ma med cing spos chus btab/ /stobs bcu ldan pa'i bsod nams de 'dra ste/ /rnam pa sna tshogs me tog sil ma bkram/ /gnod sbyin brgya stong gtum por sems pa dag /sangs rgyas mi dbang gser 'dra mthong nas ni/ /'dren la dga'
39b5(mdo sde): ba rgya che rab bskyed nas/ /sangs rgyas chos dang dge 'dun skyabs su 'gro/ /lha rnams bye ba dang ni brgya phrag stong / /mi dbang lta bar 'ongs pa de dag kun/ /bde bar gshegs la me tog char phab ste/ /me tog gtor nas nam mkha'i
39b6(mdo sde): dkyil na 'dug / rgyal la mi yis me tog gang gtor ba/ /nam mkha'i ngos la me tog gdugs su gyur/ /lha rnams kyis ni me tog gtor ba yang / /sa steng lha yi me tog bkram par gyur/ /lha dang mi dang grul bum srin po rnams/ /
39b7(mdo sde): de mthong nas ni nam yang ngoms mi myong / /mgon po stobs bcu ldan pa mthong nas kyang / /rab tu dga' zhing sems bde rangs par gyur/ /nam tshe skyes bu mchog gi sku mthong nas/ /sems can thams cad dga' mgu rangs gyur pas/ /
39b8(mdo sde): lha yi me tog la yang yid mi sems/ /de dag la ni ngo mtshar 'dzin pa med/ /stobs bcu'i g.yas phyogs na ni tshangs pa ste/ /de bzhin g.yon na brgya byin lha yi rgyal/ /nam mkha'i dkyil na lha mang bye 'khod de/ /skyes bu mchog
40a1(mdo sde): la shin tu gus pa skyed/ /lha dang lha min dag gis rgyal ba bskor/ /lha dang mi yi dpal gzi kun phrogs nas/ /zhabs mthil sa la ri mo 'byin bzhin du/ /grong khyer du ni bcom ldan spyan drangs gshegs/ /sku lus dpe
40a2(mdo sde): byad bzang pos brgyan pa ni/ /nam mkha' skar ma dag gis gang ba bzhin/ /nam mkha' la ni zla ba nya ba ltar/ /rgyal po'i lam na sangs rgyas lam me bzhugs/ /nor bu rin chen rnam dag bzang po ni/ /nyes pa'i skyon bral rab tu snang bar
40a3(mdo sde): byed/ /phyogs dang phyogs mtshams su'ang 'od gtsang byung / /de bzhin rgyal ba 'jig rten kun snang mdzad/ /lha dang lha min dag gis rgyal ba bskor/ /mi yi gtso bo rgyal po'i khabs tu gshegs/ /zhabs mthil sa la ri mo 'byin
40a4(mdo sde): bzhin du/ /zla 'od gzhon nu'i khyim du sangs rgyas gshegs/ /grong khyer mchog ni kun du legs brgyan te/ /rgyal mtshan bye ba phrag stong rab tu sgreng / /de yi sa kun spos bzang rnam par byugs/ /yid 'ong de bzhin dbyar gyi me tog
40a5(mdo sde): gtor/ /gang tshe bde gshegs gtam rnams ston pa na/ /mgon po srang bzhud mi la thugs brtse'i phyir/ /rgyal bas der ni 'phrul pa rnam sprul te/ /de dag la yang sangs rgyas chos bzang ston/ /srog chags brgya stong dag
40a6(mdo sde): gis de thos nas/ /sangs rgyas ye shes mchog la smon lam 'debs/ /nam bdag 'di 'dra'i ye shes thob snyam ste/ /bsam pa mkhyen nas rgyal ba lung yang ston/ /gang gis rgyal ba mi dbang spyan drangs pa/ /sbyin pa de ni
40a7(mdo sde): mu mtha' med gyur pa/ /rnyed mchog bsam gyis mi khyab des rnyed ces/ /la la dag ni de la mos pa skyed/ /'khor ba dag na shin du mthong dka' ba/ /skye dgu dag la phan mdzad thugs kyang brtse/ /thugs rje can de bdag gis
40a8(mdo sde): sang la yang / /spyan drang snyam du la la sems kyang skyed/ /la la ba gam cog gi steng 'dug cing / /lus ni shin du sdug cing mdzes par brgyan/ /byang chub sems mchog dam pa bskyed nas ni/ /stobs bcu ldan la lha yi mi
40b1(mdo sde): tog 'thor/ /la lus bla med sems mchog rab bskyed nas/ /me tog tsam pa mdzes pa'i phreng ba dang / /a ti mug ta de bzhin dbyar gyi spos/ /dar gyi lda ldi dag kyang la la 'thor/ /kha cig gos kyis shin du lus brgyan te/ /me tog
40b2(mdo sde): bzang po dag kyang thogs shing 'greng / /me tog sna tshogs dar gyi lda ldi thogs/ /rgyal ba thub chen de yi phyogs su 'thor/ /la la pad ma dang ni ku mu da/ /ut+pal gser gyi me tog bzang po 'thor/ /la la rin chen me tog der
40b3(mdo sde): 'thor te/ /la la tsan dan phye ma 'thor bar byed/ /'dren pa grong khyer mchog tu gshegs pa'i tshe/ /ngo mtshar dpag tu med pa rnams kyang byung / /mtshungs med de dag brjod par mi nus te/ /sangs rgyas ye shes skye bo bye mangs bkod/ /
40b4(mdo sde): mi che mi gdung bden pa mthong ba dang / /gzhan yang gya nom snang dang shin du mthong / /de bzhin 'og min 'dod chags bral ba rnams/ /thams cad mi dbang blta phyir nye bar lhags/ /de bzhin dge ba'i lha rnams dpag med dang / /
40b5(mdo sde): dge chung lha gzhan dag kyang sems dga' zhing / /dge rgyas khrag khrig dpag tu med pa rnams/ /'dren pa drang srong chen po lta phyir lhags/ /tshad med 'od kyang de bzhin dpag med dang / /'od chung gi ni lha rnams ci yod dang / /
40b6(mdo sde): 'od gsal ba yang khrag khrig mang po der/ /'jig rten mgon po blta phyir de dag lhags/ /tshangs 'khor ba dag brgya stong mang po dang / /tshangs pa'i 'dun 'don dad pa de bzhin te/ /tshangs ris kyang ni brgya phrag mang po
40b7(mdo sde): rnams/ /thams cad 'dren pa lta phyir nye bar lhags/ /de bzhin gzhan 'phrul gyi yang lha rnams dang / /gzhan yang 'phrul dga'i sems can dag pa dang / /dga' ldan 'thab bral lha rnams rab dga' zhing / /
40b8(mdo sde): thams cad sangs rgyas phyag 'tshal nye bar lhags/ /brgya byin lha rgyal sum bcu rtsa gsum pa/ /lha yi bu mo bye ba brgya dag lhags/ /'dir ni me tog char kyang rab 'bebs shing / /sangs rgyas thub dbang blta
41a1(mdo sde): phyir nye bar lhags/ /phyogs bzhi'i 'jig rten skyong ba bzhi po yang / /rnam thos bu dang klu dbang mig mi bzang / /yul 'khor srung dang 'phags skyes sems dga' ste/ /de kun mi dbang bstod cing nye
41a2(mdo sde): bar lhags/ /gnod sbyin rgyal po mthu ldan ir bir yang / /dga' ba skyes shing gnod sbyin brgyas bskor te/ /nam mkha'i dkyil na 'dug cing sems dga' nas/ /me tog sna tshogs du ma'i char kyang
41a3(mdo sde): 'bebs/ /rtag tu myos dang phreng 'dzin lha rnams kyang / /spos dang phreng ba rnam pa sna tshogs thogs/ /'khor dang bcas pa thams cad sems dga' zhing / /de na skyes bu mchog la mchod pa byed/ /gnod sbyin
41a4(mdo sde): lag na gzhong thogs mang po yang / /gnod sbyin bu mo de dag rab brgyan te/ /gnod sbyin rol mo rab tu snyan pa dang / /shin du yid 'ong brgyas ni sangs rgyas mchod/ /glu dbyangs sil snyan 'jam zhing snyan pa la/ /mkhas
41a5(mdo sde): pa mi 'am ci yi bu mo stong / /mi 'am ci yi rgyal po ljon pa yang / /rgyal mchog mchod par spos ngad ldang las lhags/ /bde mchog stobs ldan sgra gcan thags bzang ris/ /lha min bu mo stong gi 'khor bcas dang / /lha
41a6(mdo sde): min rdzu 'phrul chen po gzhan mang yang / /rin po che yi char phab nye bar lhags/ /srin po khrag khrig brgya phrag mtha' yas kyang / /srin po bye ba brgya yis bsnyen bkur zhing / /me tog sil ma sna tshogs mang po yang / /
41a7(mdo sde): skyes bu mchog la gus par rab tu 'thor/ /klu yi rgyal po ri bo legs pa yang / /'khor mang de bzhin gshegs pa'i drung du lhags/ /rin chen me tog rnam mang mchog thogs te/ /bde gshegs zhabs gnyis la
41a8(mdo sde): ni rab tu 'dud/ /klu dbang pad ma dang ni pad ma che/ /de bzhin nor yod mtha' yas gdengs ka can/ /de dag khyu mchog drung du nyer lhags te/ /bde bar gshegs la gus pas rab tu 'dud/ /klu yi rgyal po nor bu yid dga' zhing / /
41b1(mdo sde): khyu mchog zhabs kyi drung du nye bar 'ongs/ /klu yi me tog dri zhim mchog thogs te/ /ha cang mi ring bde gshegs spyan sngar 'dug /de bzhin ma dros klu yi rgyal po yang / /klu yi bu mo shin du bslabs pa'i mchog /rnga dang sil snyan
41b2(mdo sde): stong phrag brgya rdung zhing / /'jig rten mgon po mchod phyir nye bar lhags/ /ma dros pa yi bu pho lnga brgya dag /ye shes yangs pa bla med tshol ba'i phyir/ /gnyen mdab dag gis bskor cing dgar gyur nas/ /rang gis rang byung mchod phyir
41b3(mdo sde): nye bar lhags/ /de bzhin klu yi rgyal po sog med kyang / /skyes bu mchog la thar sbyar rab btud nas/ /klu yi mu tig mdzes shing bzang ba thogs/ /mkha' la 'dug nas thub rgyal mchod pa byed/ /de bzhin klu yi rgyal po btang
41b4(mdo sde): bzung yang / /rab tu yid bde dga' mgu skyes nas ni/ /rin chen mu tig sna tshogs thogs nas su/ /der 'ongs 'dren pa la yang mngon par 'thor/ /de bzhin klu yi rgyal po dus can yang / /de bzhin gshegs pa'i drung du nyer 'ongs
41b5(mdo sde): te/ /dga' zhing rin chen phreng ba mdzes mchog thogs/ /skyes bu dam pa la yang mchod rab byas/ /de yang bde gshegs yon tan rjes dran zhing / /gus pa chen po shin du bskyed nas ni/ /gnyen mdab klu mang dag gis de bskor cing / /
41b6(mdo sde): 'dren pa'i bsngags pa rnam pa mang po brjod/ /de bzhin klu dbang dga' bo nye dga' dang / /de bzhin 'jog po gau tam nag po yang / /rgyal ba blta zhing der ni nye bar 'ongs/ /bde bar gshegs pa'i zhabs la 'dud pa byed/ /klu yi
41b7(mdo sde): rgyal po e la'i 'dab ma yang / /thub mchog rgyal ba 'od srung dran pa dang / /bdag nyid mi khom skyes pa mthong nas ni/ /klu brgyas yongs su bskor te ngu zhing 'ongs/ /kye ma bdag sngon the tshom byung gyur te/ /bdag gis e la'i 'dab
41b8(mdo sde): kyang sngon bcad pas/ /des ni mi khom par yang bdag skyes te/ /rgyal ba'i chos ni rig par sla ba min/ /shin du smad pa'i skye bo'i lus 'di dang / /klu yi skye gnas bdag gis rab spangs la/ /chos gang byang chub snying por skyes
42a1(mdo sde): mchog gis/ /rtogs pa bsil ba bdag gis rtogs par bya/ /klu yi rgyal po rgya mtsho 'khor los bsgyur/ /bye ba gsum snyed klu yi 'khor gyis bskor/ /chu lha gzi can rin chen do shal thogs/ /bcom ldan 'das la
42a2(mdo sde): mchod phyir nye bar 'ongs/ /rgyal ba la ni rdo 'phangs des bzung ste/ /de tshe nam mkha' la'ang 'dug gyur pa/ /rgyal po'i khab kyi gnod sbyin ci zhig 'dzin/ /bde bar gshegs pa'i spyan sngar gus par 'dug /lcang lo can gyi rgyal
42a3(mdo sde): po'i gnas kun kyang / /stong par gyur cing gnod sbyin gang yang med/ /thams cad kyis kyang phan tshun dam bcas te/ /'jig rten mgon po blta bar thams cad lhags/ /de bzhin bong rna dang ni khab spu dang / /gnod sbyin 'brog gnas
42a4(mdo sde): 'jigs byed de bzhin te/ /gangs gnas rir 'du gnod sbyin bong bu dag /rgyal ba rang byung drung du nye bar lhags/ /dbang po'i tog dang gzugs bzang rad rod can/ /bak+ku la dang dus 'phel lnga po dang / /gnod sbyin dbang po gzhan
42a5(mdo sde): yang stong rnams ni/ /bdug spos snod rnams thogs shing nye bar lhags/ /lus dbyibs ma legs mi sdug mang po rnams/ /gzugs kyi rnam pa mang zhing rgyan bor ba/ /de yi dus na brgya stong mang po dag /gnod sbyin gyi ni
42a6(mdo sde): me tog thogs te lhags/ /gau tam ri byi phur bu rgyal byed dang / /kau shi ka dang 'od srung mArkaN+Da/ /thams cad bshes dang par sha gar gA dag / /thams cad sangs rgyas phyag 'tshal nye bar lhags/ /mi sbyin yang ni de bzhin dga' mgu ste/ /
42a7(mdo sde): drang srong rgyas pa kud tsa ang 'gi ra/ /shed can ngan spong bad tsa gnas 'jog rnams/ /de dag sangs rgyas phyag 'tshal nye bar lhags/ /'dza' man bA man be'i sham bA ya dang / /'dza' mag nI dang grog mkhar drang srong mchog /dkar bar gnas
42a8(mdo sde): dang mi'u thung spen pa rnams/ /'dren pa blta zhing grong khyer mchog tu lhags/ /drang srong mthong nas de tshe drang srong dga'/ /thub rgyal zhabs mchog la ni phyag 'tshal zhing / /'jig rten sgron la phyag byas mngon bstod de/ /thal mo sbyar nas
42b1(mdo sde): dpa' bo'i spyan sngar 'greng / /'jig rten ci yod drang srong mang po kun/ /de dag mi dbang blta bar nyer lhags te/ /mthong nas mchod pa rgya cher byas nas kyang / /sangs rgyas spyan sngar thal mo rab sbyar 'dug /rgya mtsho dag na gnas pa'i
42b2(mdo sde): nam mkha' lding / /bram ze'i cha byad du yang sprul byas nas/ /cod pan sna tshogs blta na sdug pa thogs/ /bde bar gshegs la phyag 'tshal nam mkhar 'khod/ /grong brgya dang ni 'dzam gling nags tshal na/ /gnas shing rten pa'i lha
42b3(mdo sde): rnams gang yod dang / /grong gi lha mo ma lus thams cad kyang / /nye bar lhags shing gtso bo mchod par byed/ /nags tshal gyi yang lha rnams mtha' yas dang / /ri yi lha rnams thams cad nye bar 'ongs/ /'bab chu'i lha kun mtha'
42b4(mdo sde): dag de bzhin du/ /'dren pa mchod pa byed cing nye bar lhags/ /mya ngam dgon pa'i lha mo brgya rnams dang / /ri rtse'i lha mo ji snyed ma lus dang / /mtsho dang chu mig rdzing gi lha rnams dang / /rgya mtsho'i lha yang sangs rgyas drung du lhags/ /
42b5(mdo sde): lha dang lha min klu dang gnod sbyin tshogs/ /mi 'am ci dang grul bum nam mkha' lding / /de bzhin yi dags srul po mang po dag /skyes bu mchog la ri mor bya ba byed/ /'dren pa grong khyer mchog der gshegs pa na/ /rgyal ba mchog la
42b6(mdo sde): de dag mchod pa byed/ /lha dang lha min klu dang gnod sbyin rgyal/ /blta bas rtag tu chog par yang mi 'gyur/ /sngon gyi srid par 'jig rten mgon po yis/ /sngon gyi rgyal ba dag la mchod mchog byas/ /bsod nams 'bras bu smin pa
42b7(mdo sde): de 'dra ste/ /skyes bu mi dbang blta bas ngoms mi myong / /rgyal bas sangs rgyas zhing du 'od btang tshe/ /lhun po de bzhin rab lhun khor yug ri/ /kha ba can gyi ri dang spos ngad ldang / /de dag rgyal ba'i 'od la sgrib pa med/ /sangs rgyas zhing 'di'i
42b8(mdo sde): rgya mtsho ci yod pa/ /de dag de tshe sa dang 'dra bar gyur/ /sangs rgyas zhing 'di thams cad kun du yang / /me tog dag gis gtor cing mnyam par gyur/ /'od zer brgya stong dpag tu med pa dag /chos kyi rgyal po'i zhabs kyi mthil nas byung / /
43a1(mdo sde): sems can dmyal ba thams cad bsil bar gyur/ /sdug bsngal med par byas nas bde ba myong / /der ni stobs bcu ldan pas chos bshad pas/ /lha dang mi yi mig kyang rnam par dag /srog chags brgya stong dpag tu med pa
43a2(mdo sde): rnams/ /thams cad sangs rgyas ye shes nges par gyur/ /'dren pa grong khyer mchog tu gshegs pa na/ /bde gshegs cho 'phrul mang po dag gis ni/ /bskal pa bye bar brjod du mi sla ste/ /rgyal ba bde gshegs 'gro ba thams cad
43a3(mdo sde): dga'/ /bde gshegs yon tan de dag dpag med de/ /mi mchog yon tan rab kyi pha rol phyin/ /yon tan khyad par kun gyi pha rol son/ /sangs rgyas bsod nams zhing la mgos phyag 'tshal/ /grong khyer du gshegs pa'i le'u ste bcu
43a4(mdo sde): pa'o/ / // de nas bcom ldan 'das zla 'od gzhon nur gyur pa'i khyim gyi srang du byung ste/ zla 'od gzhon nur gyur pa'i khyim du gshegs so/ /gshegs nas gdan bshams pa la bzhugs so/ /byang chub sems
43a5(mdo sde): dpa'i dge 'dun dang dge slong gi dge 'dun kyang so sor gar 'os pa'i stan la 'khod do/ /de nas zla 'od gzhon nur gyur pas bcom ldan 'das byang chub sems dpa'i dge 'dun dang / dge slong gi dge 'dun bzhugs par rig nas mchod
43a6(mdo sde): yon chen po rim kyis gsol te/ zhal zas ro brgya dang ldan pa bzang zhing mang ba'i bza' ba dang / bca' ba dang bldag pa dang bzhib pa dang btung ba rnams bdag nyid kyis gsol cing bdar te/ bcom ldan 'das bshos gsol
43a7(mdo sde): nas lhung bzed bzhag ste phyag bcabs par rig nas ras bcos bu phrugs bye ba stong phrag brgya ri ba bcom ldan 'das kyi sku la gsol to/ /byang chub sems dpa' de dag dang dge slong gi dge 'dun la yang so sor chos gos sum phrugs
43a8(mdo sde): phul nas stan las langs te bla gos phrag pa gcig tu gzar nas bcom ldan 'das la lha'i me tog mAn dA ras gtor te/ mchod cing mngon par bstod nas bcom ldan 'das ga la ba de logs su thal mo sbyar ba btud nas bcom
43b1(mdo sde): ldan 'das la tshul dang 'dra ba'i tshigs su bcad pas mngon par bstod do/ /skyes pa med cing 'gags med pa/ /sku lus mi mnga' bsam mi khyab/ /gzugs dang mtshan ni phun sum tshogs/ /yon tan rgya mtsho phyag 'tshal lo/ /dpa' bo
43b2(mdo sde): shes rab mchog gis bskyed/ /thabs dang stobs kyi rtsal kyang mnga'/ /sangs rgyas nam mkha' 'dra ba ste/ /bzod mthar phyin la phyag 'tshal lo/ /dran pa nye bar gzhag pa bzhugs pa'i spyod yul te/ /de bzhin gshegs pa'i gzims
43b3(mdo sde): mal rab tu dga' dang bde/ /btung bar ting nge 'dzin te bshos su bsam gtan mchog /stong nyid dgon par gnas pa khyod la phyag 'tshal lo/ /rgyal bas thugs rje bsnyen pas na/ /gzugs kyi sku yang ston par mdzad/ /sems can
43b4(mdo sde): dag la thugs brtse'i phyir/ /btung dang bshos kyang gsol bar gda'/ /e ma sangs rgyas bsam mi khyab/ /'jig rten kun gyi 'dren pa ste/ /'jig rten 'di ni khyod mchod nas/ /mya ngan 'das pa mchog tu mchi/ /mi mnyam mnyam pa'i
43b5(mdo sde): mgon gcig po la de skad bstod/ /gzhon nu yid kyang rab tu dgar gyur tshig smras pa/ /sangs rgyas mtshungs med bsam yas sku mnga' bshos gsol bas/ /lha yi lha khyod bzhin du bdag kyang sangs rgyas gyur/ /de ltar zla 'od gzhon nur
43b6(mdo sde): gyur pas bcom ldan 'das la lha'i zhal zas ro brgya pa ni gzhos par gsol/ lha'i na bza' rin thang med pa phrugs kyis ni sku la gsol/ lha'i me tog mAn dA ras ni bcom ldan 'das la mchod/ tshul dang 'dra ba'i tshigs su bcad pas
43b7(mdo sde): ni mngon par bstod nas/ bcom ldan 'das ga la ba de logs su thal mo sbyar te bcom ldan 'das la yid kyis tshigs su bcad pas zhu ba zhus pa/ byang chub sems dpa' mkhas pas ci spyad na/ /rtag tu chos rnams rang bzhin rab
43b8(mdo sde): tu 'tshal/ /mkhas pa bgyi ba dag la ji ltar 'jug /bgyi bar 'jug pa 'dren pas bstan du gsol/ /'dren pa skye ba dran par ji ltar 'gyur/ /ji ltar mngal dag tu yang yong mi skye/ /ji lta bur na 'khor rnams mi phyed 'gyur/ /'di la ji ltar
44a1(mdo sde): spobs pa mtha' yas 'gyur/ /sems can kun gyi spyod pa rab tu mkhyen/ /chos rnams kun la mngon par mkhyen pa 'jug /rkang gnyis gtso bo zil gyis mi non pa/ /zhu ba zhu yis bdag la lung ston cig /chos kyi rang
44a2(mdo sde): bzhin dngos med rab mkhyen la/ /brjod du med pa tshig tu brjod par mdzad/ /seng ges wa rnams ji ltar pham bgyis pa/ /mu stegs gzhan la'ang sangs rgyas de bzhin te/ /sems can kun gyi spyod pa rab mkhyen cing / /chos rnams
44a3(mdo sde): kun la'ang ye shes rjes su 'jug / ye shes chags med spyod yul yongs su dag /chos kyi mnga' bdag bdag la de lung ston/ /'das pa mkhyen cing ma 'ongs de bzhin te/ /da ltar 'di na ci mchis pa yang mkhyen/ /dus gsum la ni
44a4(mdo sde): ye shes thogs med 'jug / de phyir bdag zhu shAkya seng ge la/ /dus gsum ldan pa'i rgyal ba'i chos nyid ni/ /chos kyi rgyal pos chos nyid rab tu mkhyen/ /rang byung chos kyi ngo bo nyid la mkhas/ /de phyir bdag zhu ye shes rgya mtsho la/ /khyod
44a5(mdo sde): la 'khrul pa'i chos ni ci yang med/ /de bas khyod kyi sems pa ma lus spangs/ /mdud spangs tha ba gti mug rab tu bcad/ /mi dbang bdag la byang chub spyod pa ston/ /chos kyi mtshan nyid ci 'drar rgyal bas mkhyen/ /chos kyi mtshan
44a6(mdo sde): nyid de 'dra bdag la ston/ /bdag gis mtshan nyid de 'dra'i chos rtogs nas/ /mtshan nyid de 'dra'i byang chub spyod pa spyad/ /sems can spyod pa mi mthun mtha' yas pa/ /ji ltar spyod pa spyad par 'jug pa lags/ /gang thos sems
44a7(mdo sde): can spyod pa 'tshal 'gyur ba/ /spyod la 'jug pa bdag la bshad du gsol/ /mtshan nyid mi mthun chos kyi rang bzhin mtshan/ /ngo bo nyid stong rang bzhin rnam dag pa/ /byang chub sems dpas ji ltar mngon sum 'gyur/ /chos kyi tshul
44a8(mdo sde): rnams bdag la bstan du gsol/ /'di la chos rnams kun gyi pha rol phyin/ /bstan pa'i tshig kun la yang shin du mkhas/ /the tshom mi mnga' nem nur the tshom chod/ /bdag la sangs rgyas byang chub bstan du gsol/ /de nas
44b1(mdo sde): bcom ldan 'das kyis zla 'od gzhon nur gyur pa'i sems kyi rtogs pa sems kyis mkhyen nas zla 'od gzhon nur gyur pa la bka' stsal pa/ gzhon nu byang chub sems dpa' sems dpa' chen po chos gcig dang ldan na yon
44b2(mdo sde): tan 'di dag rab tu 'thob ste/ myur du bla na med pa yang dag par rdzogs pa'i byang chub kyang mngon par rdzogs par 'tshang rgya'o/ /chos gcig po gang zhe na/ gzhon nu 'di la byang chub sems dpa' sems dpa' chen pos chos
44b3(mdo sde): thams cad kyi ngo bo nyid shes pa yin no/ /gzhon nu ji ltar na byang chub sems dpa' sems dpa' chen pos chos thams cad kyi ngo bo nyid shes zhe na/ gzhon nu 'di la byang chub sems dpa' sems dpa' chen pos chos thams cad
44b4(mdo sde): ming med cing ming dang bral bar rab tu shes so/ /chos thams cad sgra med pa/ tshig gi lam dang bral ba/ yi ge dang bral ba/ skye ba dang bral ba/ 'gog pa dang bral ba/ rgyu dang mtshan nyid mi mthun pa/ rkyen dang mtshan nyid mi mthun pa/
44b5(mdo sde): dben pa'i mtshan nyid 'di lta ste/ mtshan nyid med par mtshan nyid gcig pa/ mtshan nyid dang bral ba/ bsam gyis mi khyab pa/ bsam pa dang bral ba/ yid dang bral bar rab tu shes so/ /de nas de'i tshe bcom ldan 'das kyis
44b6(mdo sde): tshigs su bcad pa 'di dag gsungs so/ /chos rnams bstan pa gcig po ni/ /chos rnams thams cad mtshan nyid med/ /yang dag ji bzhin rab mkhyen pas/ /shes rab mchog gis bshad pa yin/ /de lta bur ni chos bstan rnams/ /
44b7(mdo sde): byang chub sems dpa' sus shes pa/ /mdo sde bye ba rab ston kyang / /de la byang chub rgyun 'chad med/ /'dren pas byin gyis brlabs pas na/ /yang dag nyid kyi mtha' yang shes/ /yang dag mtha' de rab shes na/ /de la ci yang bshad
44b8(mdo sde): pa med/ /gcig gis kyang ni thams cad shes/ /gcig gis kyang ni thams cad mthong / /ji snyed mang por bshad na yang / /de la dregs pa skye ba med/ /chos rnams thams cad bdag med par/ /de ltar sems kyis nges brtags
45a1(mdo sde): shing / /ming du bstan pa bslabs pas na/ /yang dag nyid du tshig kyang smra/ /sgra dbyangs gang dag ci thos pa/ /de yi sngon gyi mtha' shes te/ /sgra yi sngon gyi mtha' shes nas/ /sgra dag gis ni de mi 'phrogs/ /sgra yi sngon mtha' ji
45a2(mdo sde): 'dra bar/ /chos rnams mtshan nyid de bzhin te/ /chos rnams de ltar rab shes na/ /mngal du skye bar mi 'gyur ro/ /chos rnams thams cad mi skye zhing / /'byung ba med par rab tu shes/ /bstan pa 'di ni rab shes na/ /rtag tu skye ba dran par 'gyur/
45a3(mdo sde): nam zhig skye ba dran gyur na/ /de tshe bya ba dag la 'jug /bya ba dag la zhugs pa yi/ /'khor rnams shin du mi phyed 'gyur/ /de ltar chos rnams stong par ni/ /byang chub sems dpa' sus shes pa/ /des ni gang yang mi shes med/ /'di ni ci
45a4(mdo sde): yang med pa'i mtha'/ /ci yang med pa'i mtha' la yang / /byis pa dag gis ci dag brtags/ /bskal pa bye bar de dag des/ /yang dang yang du 'khor bar gyur/ /ji ltar 'dren pas mkhyen pa bzhin/ /gal te de dag rtog ri na/ /de las sdug
45a5(mdo sde): bsngal mi skye ste/ /ngan 'gro rnams su'ang de mi 'gro/ /so so'i skye bo thams cad kyis/ /de ltar tshul 'di ma shes pas/ /gang du chos rnams 'gag pa yi/ /'di 'dra'i chos rnams spong bar byed/ /chos kun rnyed pa med par ni/ /chos kyi
45a6(mdo sde): 'du shes gang byung ba/ /de lta bu yi 'du shes te/ /'du shes de ltar rig par gyis/ /rnam par shes dang 'du shes su/ /byis pa dag gis 'di brtags te/ /brtags pa yi ni chos rnams la/ /mkhas pa 'dir ni rmongs mi 'gyur/ /stong pa rnyog
45a7(mdo sde): pa med pa'i chos/ /'di ni mkhas pa'i sa yin te/ /'di la byis pa'i spyod yul med/ /sangs rgyas sras kyi spyod yul lo/ /zhi ba stong pa rab bstan pa/ /'di ni byang chub sems dpa'i sa/ /'di ni sangs rgyas sras spyod pa/ /sangs rgyas chos kyi
45a8(mdo sde): rgyan yin no/ /'di ltar byang chub sems dpa' dag /bag chags rab tu spangs gyur pa/ /de dag gzugs kyis mi 'phrogs te/ /sangs rgyas rigs la de dag gnas/ /chos rnams thams cad gnas med de/ /de dag la ni gnas yod
45b1(mdo sde): min/ /gang gis de ltar gnas shes pa/ /de la byang chub rnyed mi dka'/ /sbyin dang tshul khrims thos dang bzod/ /bshes gnyen bzang po bsten byas nas/ /bya ba 'di dag rnam rig na/ /byang chub myur du de 'tshang rgya/ /de la lha klus rtag
45b2(mdo sde): tu bkur sti byed/ /gnod sbyin lha min lto 'phye dri za dang / /nam mkha' lding gi rgyal po thams cad dang / /mi 'am ci dang srin pos mchod pa byed/ /sangs rgyas bye ba de yi snyan pa brjod/ /bskal pa bye ba mang por mi 'chad par/ /chos
45b3(mdo sde): bshad pa yi bsngags pa brjod na yang / /de yi mu mtha' zad par nus mi 'gyur/ /byang chub sems dpa' gang gis stong shes pa/ /de ni srog chags bye ba'i don mang byed/ /shin du des pas 'khor la chos ston te/ /
45b4(mdo sde): thos nas dga' zhing ri mor byed pa skyed/ /de dag gis ni ye shes yangs pa 'byung / /de phyir rgyal ba mi mchog mthong bar 'gyur/ /zhing rnams na yang bkod pa bzang po mthong / /'jig rten mgon po de la chos rnams ston/ /chos kun sgyu
45b5(mdo sde): ma lta bur shes par gyis/ /ji ltar bar snang rang bzhin stong pa ltar/ /de dag gi yang rang bzhin de 'drar shes/ /de ltar spyod pa ci la'ang chags mi 'gyur/ /ye shes chags pa med cing don byed cing / /'jig rten na yang byang chub spyad mchog
45b6(mdo sde): spyod/ /shes pas chos kun la'ang rab brtags te/ /de dag zhing rnams gzhan du'ang sprul pa 'gyed/ /sprul pa de dag sangs rgyas don byas nas/ /ji ltar chos nyid bzhin du rang bzhin 'gyur/ /byang chub sems la mi gang gnas pa
45b7(mdo sde): rnams/ /bsam pa ji bzhin don rnams rnyed par 'gyur/ /sangs rgyas rigs ni gnas par gang brtson pa/ /de ni rtag tu sangs rgyas byas pa gzo/ /rnam par 'bar ba'i lus dang rab ldan zhing / /mtshan bzang sum bcu rtsa gnyis de la
45b8(mdo sde): 'byung / /phan yon gzhan yang mang po mtha' yas pa/ /ting 'dzin mchog la spyod pas thob par 'gyur/ /rtag tu mi sgul stobs kyang che bar 'gyur/ /de yi gzi brjid rgyal pos mi bzod de/ /mkhas pa su dag sangs rgyas chos spyod pa/ /
46a1(mdo sde): byad bzhin bzang zhing shin du mdzes par 'gyur/ /bsod nams gzi brjid dpal gyis mngon 'phags te/ /lhas kyang de yi gzi brjid bzod mi 'gyur/ /su dag byang chub sems la brtan gnas pa/ /de ni rtag tu srog chags
46a2(mdo sde): kun gyi bshes/ /sangs rgyas byang chub 'di ni rab ston pa/ /de la nam yang mun pa med par 'gyur/ /sgra dang tshig gi lam bral brjod du med/ /nam mkha' ji bzhin chos kyi rang bzhin te/ /'di lta bu yi tshul mchog rnam rig na/ /de yi spobs pa dag
46a3(mdo sde): kyang mi zad 'gyur/ /mdo sde dag ni brgya stong rab bshad kyang / /sngon gyi mtha' ma phra zhib rab tu shes/ /chos kyi rang bzhin shin du phra shes pas/ /mkhas pa'i tshig ni rtag tu thogs pa med/ /rtag par tshul brgya dag la mkhas gyur cing / /sgra dang
46a4(mdo sde): nges tshig rnam pa mang la mkhas/ /las dang 'bras bu rnam smin nges pa ste/ /khyad par 'phags pa'i bye brag de 'drar 'gyur/ /mkhas pa bdag nyid chen po stobs bcu'i sras/ /ma tshang med pa'i stobs kyis shugs 'chang zhing / /shin du phra
46a5(mdo sde): ba'i rang bzhin chos shes pas/ /de yi dran pa rtag par yongs su dag /shin du phra ba'i rang bzhin chos shes pas/ /yid du mi 'ong sgra ni thos mi 'gyur/ /rtag tu snyan cing yid 'ong sgra yang thos/ /de yi tshig ni rtag tu yid 'ong 'gyur/ /shin du phra
46a6(mdo sde): ba'i rang bzhin chos shes pas/ /dran dang blo gros shes rab rtogs dang ldan/ /de bzhin sems kyang rnyog med dang bar 'gyur/ /mdo sde brgya phrag du ma rab tu 'chad/ /yon tan 'di 'dra'i rang bzhin chos shes pas/ /yi ge dang ni tshig rnams 'byed
46a7(mdo sde): la mkhas/ /tha dad pa yi sgra mang du ma shes/ /don dang tshig 'bru la yang mkhas par 'gyur/ /shin du phra ba'i rang bzhin chos shes pas/ /lha dang mi dang klu 'brug srin po dang / /lha min lto 'phye mi 'am ci la yang / /rtag tu sdug cing yid du 'ong
46a8(mdo sde): bar 'gyur/ /shin du phra ba'i rang bzhin chos shes pas/ /'byung po yi dags srin po'i tshogs rnams ni/ /sha la za ba shin du mi zad pa/ /de dag nam yang de la 'jigs mi byed/ /mkhas pa de dag yangs pa'i gtam thos nas/ /shin du dga'
46b1(mdo sde): zhing ba spu zing zhes byed/ /sangs rgyas la yang dga' ba rgya cher bskyed/ /de dag bsam gyis mi khyab don chen 'thob/ /bde bar gshegs pa'i chos mdzod 'di bzung ba'i/ /bskal pa stong mang de yi bsod nams stobs/ /rab tu
46b2(mdo sde): brjod kyang rdzogs par mi nus te/ /dpag tu med cing mtha' yas tshad med do/ /ting 'dzin zhi ba'i mchog 'di bzung ba yis/ /'das pa'i rgyal ba dpag med thams cad dang / /sangs rgyas ma byon pa dang phyogs bcu na/ /
46b3(mdo sde): sangs rgyas gang bzhugs de dag de yis mchod/ /skyes bu la la bsod nams 'dod pas 'dir/ /stobs bcu ldan pa'i thugs rje can dag la/ /dga' ba dpag tu med pa bskyed nas ni/ /bskal pa mtha' yas dpag med
46b4(mdo sde): rim gro byas/ /skyes bu gnyis pa bsod nams 'dod pa yis/ /don dam tshul 'di las ni tshigs bcad gcig /phyi ma'i dus su gyur tshe 'dzin pa ni/ /de la snga ma'i bsod nams char mi phod/ /'di ni sangs rgyas mchod pa rab
46b5(mdo sde): mchog ste/ /phyi ma mi bzad dus su gyur pa'i tshe/ /'di las tshig bzhi'i tshigs bcad gcig thos nas/ /'dzin pa des ni sangs rgyas thams cad mchod/ /de dag rtag tu rnyed mchog legs par rnyed/ /de dag grong gi zas
46b6(mdo sde): mchog legs par zos/ /stobs bcu'i sras kyi thu bo dam pa ste/ /de yis rgyal ba mang po yun ring mchod/ /bya rgod phung po'i ri 'dir nga yang mthong / /de dag sangs rgyas mkhyen la ngas lung bstan/ /mya ngan nga 'das nas ni
46b7(mdo sde): byams pa yang / /de tshe de la lung yang ston par 'gyur/ /de bzhin sangs rgyas tshe dpag med pa yang / /nga yi bde ba can du kun 'dod zhes/ /phan yon rnam pa du ma de la 'chad/ /mngon dga' der song sangs rgyas mi 'khrugs mthong / /
46b8(mdo sde): bskal pa brgya stong dpag tu med par yang / /logs par ltung ba'i 'jigs pa yong mi 'byung / /byang chub spyad pa mchog 'di spyod pa ni/ /rtag tu yid rab bde ba myong bar 'gyur/ /de phyir bye brag 'di 'phags de 'dra ste/ /'di ni rab tu
47a1(mdo sde): bshad pa phan yon mchog / so so'i tshig la nga yi rjes slobs la/ /phyi ma'i dus la mdo sde 'di zung shig /mdo sde 'dzin pa'i le'u ste bcu gcig pa'o// // gzhon nu de la byang chub sems dpa' sems dpa' chen
47a2(mdo sde): po gang chos thams cad kyi ngo bo nyid shes pa de'i yon tan dang phan yon de lta bur 'gyur ro/ /de bzhin gshegs pa'i yon tan dang bsngags pa yang dag par smra'o/ /de bzhin gshegs pa la yang dag pa ma yin pa dang med pas mi skur to/ /
47a3(mdo sde): de ci'i phyir zhe na/ chos gang gis de bzhin gshegs par rab tu dbye ba'i chos nyid de yang dag pa ji lta ba bzhin du rab tu shes shing / sangs rgyas kyi yon tan mtha' yas par rab tu shes so/ /de ci'i phyir zhe na/ gzhon nu sangs rgyas
47a4(mdo sde): kyi yon tan ni mtha' yas te/ bsam gyis mi khyab cing bsam pa dang bral bas na/ de dag bsam pa 'am dpag par mi nus so/ /de ci'i phyir zhe na/ gzhon nu sems kyi ngo bo nyid ni gzugs med pa bstan du med pa ste/ gzhon nu de ltar
47a5(mdo sde): sems kyi ngo bo nyid gang yin pa sangs rgyas kyi yon tan gyi ngo bo nyid kyang de yin no/ /sangs rgyas kyi yon tan gyi ngo bo nyid gang yin pa de bzhin gshegs pa'i ngo bo nyid kyang de yin no/ /de bzhin gshegs pa'i ngo bo nyid gang yin pa chos thams cad
47a6(mdo sde): kyi ngo bo nyid kyang de yin te/ gzhon nu byang chub sems dpa' sems dpa' chen po gang de ltar yon tan thams cad kyi ngo bo nyid don gcig tu bstan pa/ yang dag pa ji lta ba bzhin du rab tu shes pa de ni gzhon nu byang chub sems dpa'
47a7(mdo sde): sems dpa' chen po yid kyis nges par brtags pa zhes bya ste/ 'byung ba la mkhas shing khams gsum las 'byung ba yang dag pa ji lta ba bzhin du rab tu shes so/ /ji lta ba bzhin du lta zhing log par mi smra/ rnam pa gzhan du mi
47a8(mdo sde): smra/ ji skad smra ba de bzhin byed/ khams gsum la ma chags shing khams gsum las yang dag par 'das te/ 'dod pa'i sa dang gzugs kyi sa dang gzugs med pa'i sa dang nyon mongs pa'i sa dang ming gi sa dang sgra'i sa las
47b1(mdo sde): 'das shing yi ge dang chos kyi tshul la mkhas pa/ ye shes mi zad par bsgoms pa/ brjod du med pa'i chos rtogs pa/ yi ge shes pa/ yi ge la mkhas pa/ yi ge dang tshig rab tu dbye ba shes pa la mkhas pa/ yi ge dang tshig
47b2(mdo sde): rab tu dbye ba rgyas pa shes pa la mkhas pa/ chos thams cad rab tu dbye ba shes pa la mkhas pa/ chos thams cad rab tu dbye ba rgyas pa shes pa la mkhas pa/ chos thams cad rnam par dgod pa la mkhas pa yin te/
47b3(mdo sde): gtan la dbab pa'i blo dang ldan zhing / bdud sdig can dang bdud kyi ris kyi lha rnams kyis zil gyis mi non to/ /chos kyi rnam grangs 'di bshad pa'i tshe lha dang mi'i skye dgu sngon yongs su sbyang ba byas pa khrag khrig phrag dgu
47b4(mdo sde): b cu rtsa brgyad kyis bye ba brgya stong 'khyil pa'i gzungs dang sgrib pa med pa'i mtha' dang chos rnam par mthong ba'i bzod pa so sor thob nas bcom ldan 'das kyis de dag thams cad la bskal pa grangs med pa brgya stong phrag
47b5(mdo sde): bzhi bcu rtsa brgyad na/ bla na med pa yang dag par rdzogs pa'i byang chub mngon par rdzogs par 'tshang rgya ste thams cad kyang ming ni tha dad/ tshe'i tshad ni gcig par sangs rgyas kyi zhing so sor bla na med pa yang dag par rdzogs pa'i
47b6(mdo sde): byang chub mngon par rdzogs par 'tshang rgya'o zhes lung bstan to/ /de la 'di skad ces bya ste/ byang chub sems dpa' blo dang ldan pa gang / /bla na med pa'i byang chub rab tshol zhing / /chos dang de bzhin don la mkhas pa de/ /
47b7(mdo sde): chos kyi ngo bo nyid la spyod pa yin/ /yang dag ma yin pa yi tshig mi smra/ /sangs rgyas yon tan bye brag ci 'dra ba/ /rgyal ba rnams kyi chos ni de yin te/ /dpa' bo the tsom bral bas shin du rig /chos kun don gcig par
47b8(mdo sde): ni rab shes te/ /mgo gcig tu ni stong pa nyid yin pas/ /de dag la ni tha dad gyur pa med/ /don gcig la ni shin du bslabs pa yin/ /rtog pa med cing rnam rtog med pa dang / /dmigs pa med par blo gros ldan pas shes/ /
48a1(mdo sde): zad pa dang ni mi zad 'du shes kyang / /ma lus par ni thams cad rab tu spangs/ /de ni chos sku mi yi seng ge la/ /stobs bcu ldan pa gzugs su mi lta zhing / /de ni phyin ci log kun rab spangs pas/ /mtshan rnams su yang lta bar yong
48a2(mdo sde): mi 'gyur/ /chos rnams 'di dag bsam mi khyab/ /bsam dang bral zhing rang bzhin zhi/ /de lta bur ni rab shes nas/ /rkang gnyis gtso bo sangs rgyas mthong / /ji ltar bdag gi 'du shes rig /de bzhin kun du blo yang gtong / /chos kun de
48a3(mdo sde): yi rang bzhin te/ /rnam par dag pa nam mkha' bzhin/ /yid la nams kyang 'byung ba med/ /chos rnams thams cad shes pas na/ /khams gsum las ni rnam par grol/ /de la smon lam 'debs pa med/ /yang dag ji bzhin du
48a4(mdo sde): ni mthong gyur cing / /ma log tshig smra rnam pa gzhan mi smra/ /de yi tshig dang brjod pa thams cad kyang / /rgyal ba dag gi mthu yis 'byung bar 'gyur/ /'dod pa'i sa dang nyon mongs sa rnams dang / /gzugs med las kyang shin du 'da'/ /
48a5(mdo sde): chos rnams la ni yid kyang ma chags shing / /rab tu dga' bas 'gro la phan par spyod/ /ming gi sa las 'das shing sgra yang shes/ /ngo bo nyid kyis gsog tu gyur pa ste/ /ji srid tsam du yin ring brjod na yang / /de la gnas par byed pa yod ma
48a6(mdo sde): yin/ /'du shes rab tu rgyu ba med/ /lta ba log pa kun nas zad/ /blo yang shin du gtan la bab/ /brtan pa nam mkha' 'dra bar spyod/ /gal te bdud bye khrag khrig rnams/ /de yi sems dkrug phyir 'ongs kyang / /bdud rnams thams cad
48a7(mdo sde): zil mnan te/ /de yi dbang du 'gro mi 'gyur/ /bdud kyi rgya mo rnams spangs te/ /tshul khrims yongs dag gdung ba med/ /bsam gtan dag gi bde la mos/ /'jig rten stong par rab tu shes/ /'jig rten phung por smras pa yang / /
48a8(mdo sde): de dag stong par rab tu rig /skye ba med cing 'gag med pas/ /chos rnams thams cad nam mkha' bzhin/ /de dag bdag nyid gtong byed kyi/ /stobs bcu'i tshul khrims thos mi gtong / /de ni tshul khrims pha rol phyin/ /
48b1(mdo sde): gar smon par yang skye bar 'gyur/ /sangs rgyas zhing du rnam par 'gro/ /sangs rgyas khrag khrig mang po mthong / /mtho ris dag ni mi 'dod de/ /smon lam rnams ni yongs mi gtong / /chos nyid dag ni de spyod tshe/ /skad cig brtson 'grus
48b2(mdo sde): nyams mi byed/ /phyogs bcu yi ni sangs rgyas kyis/ /de ni shin tu bstod pa yin/ /de phyir gzhon nu ting 'dzin las/ /chos 'di dag ni rab thob nas/ /shes kyi khe ni rnam spongs la/ /skye bo mang la chos rab ston/ /
48b3(mdo sde): sangs rgyas yon tan mang ldan pa/ /rang 'byung 'gyur bar gang 'dod pas/ /dge ba 'di la rab bslabs na/ /stobs bcu 'chang ba sangs rgyas 'gyur/ /ting nge 'dzin la rjes su slob pa'i le'u ste bcu gnyis pa'o// //
48b4(mdo sde): de nas bcom ldan 'das kyis zla 'od gzhon nur gyur pa la bka' stsal pa/ de lta bas na gzhon nu byang chub sems dpa' sems dpa' chen po bla na med pa yang dag par rdzogs pa'i byang chub mngon par rdzogs par 'tshang
48b5(mdo sde): rgya bar 'dod pas ting nge 'dzin nges par bstan pa la mkhas par bya'o/ /gzhon nu de la ting nge 'dzin nges par bstan pa gang zhe na/ gang chos thams cad kyi ji lta ba bzhin nyid dang mnyam pa nyid mi mnyam pa med pa dang mi
48b6(mdo sde): rtog pa/ rnam par mi rtog pa/ rnam par ma bsgrubs pa/ kun nas slong ba med pa/ skye ba med pa/ 'gag pa med pa/ rtog pa dang rnam par rtog pa dang kun nas rtog pa yongs su chad pa/ sems kyi dmigs pa med
48b7(mdo sde): pa/ yid la byed pa med pa/ rnam par rig pa yongs su chad pa/ 'dod chags dang zhe sdang dang gti mug yongs su chad pa/ mtha' med pa/ mthar yid la byed pa dang bral ba/ yid la byed pa yongs su chad pa/
48b8(mdo sde): phung po dang khams dang skye mched kyi ngo bo nyid shes pa/ dran pa dang blo gros dang rtogs pa dang khrel yod pa dang brtan pa dang cho ga dang spyod yul dang nan tan gyi gnas su gyur pa/ nyon mongs pa med pa'i sa/ zhi ba'i sa
49a1(mdo sde): spros pa thams cad yongs su chad pa/ byang chub sems dpa' thams cad kyi bslab pa/ de bzhin gshegs pa thams cad kyi spyod yul/ yon tan thams cad yongs su rdzogs pa 'di ni gzhon nu ting nge
49a2(mdo sde): 'dzin nges par bstan pa zhes bya ste/ byang chub sems dpa' sems dpa' chen po ting nge 'dzin nges par bstan pa 'di la gnas pa ni ting nge 'dzin dang ma bral ba yin/ sems 'khrul pa med pa yin/ snying rje chen po dang ldan
49a3(mdo sde): zhing sems can dpag tu med pa'i don byed pa yin no/ /de nas de'i tshe bcom ldan 'das kyis tshigs su bcad pa 'di dag gsungs so/ /ting 'dzin mnyam pa med pa'i sa/ /shin du mthong dka' phra zhing zhi/ /'du shes thams
49a4(mdo sde): cad bcom pa ste/ /de phyir ting nge 'dzin ces bya/ /rtog pa med cing rnam rtog med/ /gzung ba med cing bstan du med/ /sems kyang dmigs pa med pa ste/ /de phyir ting nge 'dzin ces bya/ /nam zhig mnyam par gzhag gyur te/ /
49a5(mdo sde): chos kun la ni rlom sems med/ /rlom sems med pa ji bzhin pa/ /de ni ting nge 'dzin ces bsgrags/ /chos ni rdul tsam yong med de/ /rdul ces bya ba'ang yod ma yin/ /chos rnams dmigs su med pa ste/ /de phyir ting nge
49a6(mdo sde): 'dzin ces bya/ /sems kyi dmigs pa med pa yang / /de ni rnam par rtog ces bya/ /chos de rnam par ma brtags pa/ /de ltar ting 'dzin shes par gyis/ /sgra yis don rnams rab bstan te/ /sgra de nyid kyang dngos po
49a7(mdo sde): med/ /sgra ni brag cha lta bu ste/ /bar snang dag gi nam mkha' bzhin/ /chos 'di rnams ni mi gnas te/ /'di dag la ni gnas mi dmigs/ /mi gnas pa ni gnas kyi sgra/ /ngo bo nyid kyis mi rnyed do/ /'gro zhing 'chi 'phor
49a8(mdo sde): brjod pa yi/ /de lta bu yi 'gro ba med/ /'gro ba med pa 'gro ba'i sgras/ /ting nge 'dzin du de phyir gsungs/ /mnyam gzhag ma yin de ni rlom sems brjod/ /mnyam gzhag 'di yang rlom sems gnyis pa ste/ /rlom
49b1(mdo sde): sems med par byang chub rim par spyod/ /dran pa rlom sems med pa byang chub mchog /mnyam dang mi mnyam zhi ba sangs rgyas sa/ /zhi gnas lhag mthong mtshan med 'di yin te/ /zhi ba sangs rgyas sa 'di bsten byas na/ /ting
49b2(mdo sde): 'dzin zhi ba 'di la de brtson yin/ /don gyi rnam par rig pa 'jug pa la/ /yi ge dag gis 'jug par mi nus te/ /sgra dbyangs thams cad rnam par spangs nas ni/ /mnyam par bzhag 'gyur de la rlom sems med/ /
49b3(mdo sde): byang chub sems dpa' gang dag ting 'dzin 'di/ /ji ltar bshad bzhin gnas shing brtson byed na/ /gal te zhing 'di bskal pas tshigs gyur kyang / /ri mchog dbus su zhugs pas mes mi tshig /bskal pa brgya phrag
49b4(mdo sde): mang por rab bsregs kyang / /nam mkha' sngon chad nam yang mi 'tshig bzhin/ /chos rnams nam mkha' mtshungs par rnam rig pas/ /de ni me yi nang du yong mi 'tshig /gal te sangs rgyas zhing rnams 'bar gyur la/ /
49b5(mdo sde): 'bar ba 'di dag ma lus zhi shig ces/ /ting 'dzin gnas nas smon lam 'di btab na/ /sa rnams zhig kyang de la 'gyur ba med/ /de ni rdzu 'phrul stobs kyang mtha' yas 'gyur/ /nam mkha' la yang thogs pa med par 'gro/ /
49b6(mdo sde): rjes su bstan bzhin ting 'dzin gnas pa ni/ /byang chub sems dpa'i yon tan 'di dag myong / /skye zhing 'chi 'phor de 'gyur yang / /skye ba med cing 'chi 'pho med/ /gang gis de ltar rnam rig pa/ /de la ting 'dzin rnyed mi dka'/ /'chi
49b7(mdo sde): 'pho skye ba med par ni/ /'jig rten mgon pos rab tu bshad/ /de ltar 'jig rten mgon rig nas/ /de phyir ting nge 'dzin kyang rig /'jig rten gyis ni ma gos shing / /'jig rten chos la mi chags te/ /lus ni thogs pa med par ni/ /
49b8(mdo sde): sangs rgyas zhing du 'gro bar byed/ /zhing dag na ni 'jig rten 'dren/ /rdzogs pa'i sangs rgyas rtag tu mthong / /sangs rgyas dag gis zhing bshad pa/ /chos rnams de dag der yang nyan/ /de la mi shes yong med de/ /chos kyi dbyings kyang
50a1(mdo sde): rab tu 'chad/ /chos kyi rnam pa rtag tu rig /de ni chos kyi dbyings kyi tshul/ /bskal pa bye bar 'chad ston kyang / /de yi spobs pa zad mi 'gyur/ /byang chub sems dpa' gzhan mang po/ /mkhas pa dag kyang sprul par byed/ /
50a2(mdo sde): byang chub sems dpa' sprul pa ni/ /pad ma 'dab ma stong dag la/ /skyil mo krung bcas 'dug pa dag /zhing nas zhing du 'gro bar byed/ /ting 'dzin zhi ba bsgoms nas ni/ /gzungs dang mdo sde bzang po dang / /mdo sde gzhan yang bye ba
50a3(mdo sde): dang / /sangs rgyas byang chub rab tu ston/ /sems can mang po bsam mi khyab/ /phyir mi ldog la 'god par byed/ /sangs rgyas byang chub rab ston kyang / /spobs pa dag ni zad mi 'gyur/ /rin chen rnam par brgyan pa yi/ /khang pa brtsegs
50a4(mdo sde): zhugs de 'gro ste/ /dri dang ldan pa'i me tog gis/ /'dren pa la yang mngon par 'thor/ /dri dang ldan pa'i phye mas kyang / /'dren pa la ni rab tu 'thor/ /de dag thams cad byang chub phyir/ /rgya che ba yi mchod pa byed/ /byang chub sems dpa' skyob
50a5(mdo sde): pa yi/ /yon tan dpag med de dag ni/ /nam zhig nyon mongs med gyur pa/ /de tshe rdzu 'phrul de dag 'thob/ /nyon mongs dag ni mi skye zhing / /dag pa dang ba 'od gsal ba/ /mi 'khrugs 'dus ma byas pa ni/ /byang chub sems dpa'i spyod yul lo/ /
50a6(mdo sde): rab tu zhi zhing nye bar zhi/ /nyon mongs med cing mya ngan bral/ /spros med rnam par ma spros pa/ /spros pa dag las shin du 'das/ /yi ge'i spyod pa med pa ni/ /chos rnams kun gyi mtshan nyid de/ /dbyangs kyis rig par dga' bas na/ /de phyir ting nge 'dzin
50a7(mdo sde): ces bya/ /zad mi shes shing nye bar zhi/ /lhun gyis 'grub cing bstan med pa/ /rnyog med yang dag nyid kyi mtha'/ /sangs rgyas kun gyi spyod yul lo/ /'ong dang 'gro ba med pa dang / /spros med lhun gyis grub pa yi/ /chos rnams kun gyi rang bzhin
50a8(mdo sde): ni/ /sangs rgyas kun gyi bslab pa ste/ /rdzogs pa'i sangs rgyas 'di bslabs nas/ /yon tan dag gi pha rol phyin/ /tshu rol dang ni pha rol med/ /sngon mtha' rnam par ma brtags te/ /de phyir sangs rgyas de dag kun/ /yon tan dag gi pha
50b1(mdo sde): rol phyin/ /'ong dang 'gro ba med pa dang / /spros med lhun gyis grub pa yi/ /chos kyi rang bzhin mkhyen nas ni/ /de dag de las pha rol phyin/ /ting nge 'dzin nges par bstan pa'i le'u ste bcu gsum pa'o// //'phags pa ting nge 'dzin
50b2(mdo sde): gyi rgyal po'i mdo/ bam po lnga pa/ de nas zla 'od gzhon nur gyur pa stan las langs te bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar
50b3(mdo sde): ba btud nas/ bcom ldan 'das la 'di skad ces gsol to/ /bcom ldan 'das 'di ltar bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis chos thams cad kyi rang bzhin mnyam pa
50b4(mdo sde): nyid byang chub sems dpa' thams cad kyi bslab pa'i ting nge 'dzin bstan pa legs par bshad pa ni ngo mtshar to/ /'di ltar bcom ldan 'das kyis yun ring por bslab pa 'di la bslabs nas bla na med pa yang dag par rdzogs pa'i byang
50b5(mdo sde): chub yang dag par bsgrubs pa ni bcom ldan 'das bdag spobs so/ /bde bar gshegs pa bdag spobs so/ /bcom ldan 'das kyis bka' stsal pa/ gzhon nu de'i dus la dbab par shes na khyod spobs par gyis shig /de nas
50b6(mdo sde): bcom ldan 'das kyis zla 'od gzhon nur gyur pa la skabs phye nas bcom ldan 'das la mngon sum du tshul dang 'dra ba'i tshigs su bcad pa 'di dag gis bstod do/ /'dod dang khro bas rtag tu zil non cing / /sdug bsngal gtses pa'i
50b7(mdo sde): sems can gzigs nas ni/ /skye dgu thar byed sangs rgyas gyur cig ces/ /byang chub phyir ni khyod kyis sems kyang bskyed/ /dpa' bos bskal pa bye ba mang spyad de/ /sbyin dang dul dang legs sdom rtag tu gnas/ /bzod dang tshul
50b8(mdo sde): khrims de bzhin brtson 'grus des/ /sbyin pa dag kyang mtha' yas rgya cher byin/ /rkang lag dang ni srog kyang rab gtong zhing / /khyod kyi yid la nam yang skyo med de/ /gser dngul de bzhin bu dang chung ma dang / /chags med gyur nas rgyal po'i
51a1(mdo sde): srid kyang gtong / /khyod kyi tshul khrims dri med rnam dag ste/ /bdag nyid gtong zhing tshul khrims yong mi 'dral/ /lus dang ngag dang yid kyang rab tu bsdams/ /bde gshegs sems dul khyod la phyag 'tshal lo/ /bzod la
51a2(mdo sde): dgyes shing bzod pa'i lam la gnas/ /lus ni dum bur byas kyang 'khrugs med de/ /byams pa bsgoms pas de las 'o ma zags/ /bde gshegs ngo mtshar khyod la phyag 'tshal lo/ /stobs bcu dag gi stobs dang ldan gyur cing / /chags
51a3(mdo sde): med ye shes gnas pas chos kun rtogs/ /thugs rjes 'jig rten phan mdzad chos kyi rje/ /skye dgu 'di yi don bzhed thugs brtse ba/ /stong par mkhyen cing 'di na sems can med/ /de bzhin 'jig rten lam stor gzigs nas ni/ /de dag
51a4(mdo sde): rang bzhin bdag med chos rtogs bgyis/ /rnam grol skyes kyang gang na'ang rnam grol med/ /so sor brtags te bag med thams cad spangs/ /bdud sde mtha' yas stobs dang ldan pa bcom/ /ye shes mtha' yas byang chub rgya cher mkhyen/
51a5(mdo sde): mchog tu rnam dag zhi ba'i chos kyang ston/ /zla ba skar mar bcas pa gnam lhung zhing / /ri dang grong du bcas pa'i sa zhigs la/ /nam mkha'i khams ni rnam pa gzhan gyur kyang / /khyod ni mi bden pa yi tshig mi gsung / /skye dgu dmigs
51a6(mdo sde): pa dag la dga' ba dang / /sems can sdug bsngal khyod kyis gzigs nas ni/ /stong pa nyid dang zab cing zhi ba yin/ /dmigs pa med pa dag ni ston par mdzad/ /bskal pa bye ba bsam yas su/ /mi dmigs pa yi bslab pa la/ /dpa'
51a7(mdo sde): bo chen pos bslabs pas na/ /khyod la 'khrul pa yong mi mnga'/ /ji lta bu yi chos bslabs pa/ /de lta bu yi chos ston te/ /mu stegs gzhan dag ji snyed dang / /byis pa dag gis sa 'di min/ /bdag tu 'du shes gang gnas pa/ /mi mkhas
51a8(mdo sde): de dag 'khrul par 'gyur/ /chos rnams bdag med rigs pas na/ /khyod la 'khrul pa yong mi mnga'/ /dpa' bo chen po yang dag gsung / /yang dag chos la rab tu gnas/ /mgon po yang dag bden gnas te/ /yang dag tshig
51b1(mdo sde): ni rab tu gsung / /khyod kyi smon lam btab pa bzhin/ /khyod kyi yang dag spyod pa byung / /yang dag de yi rgyu 'dra bas/ /yang dag tshig ni rab tu gsung / /yang dag spyod pa phun sum tshogs/ /yang dag mtha' la shin du bslabs/ /yang dag
51b2(mdo sde): bsam pa yang dag spyod/ /yang dag mkhyen la phyag 'tshal lo/ /khyod kyi shes rab mnyam pa med/ /ye shes gsung ba 'od mdzad pa/ /ye shes khyad par rab brnyes shing / /ye shes gsung la phyag 'tshal lo/ /khyod kyis byams pa
51b3(mdo sde): rab bsgoms te/ /sems can kun gyi bshes gnyen khyod/ /ri rab bzhin du mi sgul te/ /mi g.yo rab tu gnas pa po/ /ston pa'i 'khor tshogs rgya che yang / /tshogs mang dag kyang sdud par mdzad/ /shes rab zab mo bde bar gshegs/ /
51b4(mdo sde): 'khor gyi nang gshegs sgra yang sgrog /sangs rgyas seng ge'i sgra sgrogs shing / /seng ge'i stabs su rnam par gshegs/ /khyod kyis mu stegs kun btul ba/ /seng ge yis ni wa rnams bzhin/ /dpa' bo ma dul dul mdzad pa/ /ma dul
51b5(mdo sde): ba dag khyod kyis btul/ /de dag mdza' sdug brtan gyur te/ /dbyer mi phyed cing legs par gnas/ /lta ba sna tshogs gnas pa yi/ /sems can sdug bsngal gzigs nas ni/ /sdug dang mi sdug med pa yi/ /bdag med chos
51b6(mdo sde): ni khyod ston te/ /ma bslabs pa yi byis pa dag /log pa'i lam la spyod pa rnams/ /'dren pa gang nas gshegs pa yi/ /lam yang rab tu khyod kyis bstan/ /bdag tu 'dzin la su gnas pa/ /de dag sdug bsngal nyid la
51b7(mdo sde): gnas/ /gang la sdug bsngal med pa yi/ /bdag med de dag mi shes so/ /'khrul pa med pa'i chos tshig khyod ston te/ /khyod la 'khrul ba mi rnyed 'jig rten mgon/ /khyod ni ma log pa yi tshig gsung ste/ /sdug bsngal mang thar
51b8(mdo sde): mdzad la phyag 'tshal lo/ /lha klu gnod sbyin bye ba khrag khrig phrag /brgya stong mang po mkha' la 'khod pa rnams/ /bcom ldan 'das kyi don ldan gsung thos nas/ /thams cad 'dren la rab tu dga' ba skyed/ /tshig ni rab tu snyan
52a1(mdo sde): cing bzang la 'thad/ /mnyen zhing 'jam la yid 'ong dus dang 'byor/ /gsung gi yan lag dpag tu med dang ldan/ /phan byed skye bo mang po thar byed pa/ /sil snyan brgya stong dpag tu med pa dang / /lha yi dbyangs sgra dga'
52a2(mdo sde): bar 'gyur ba'i mchog / shin du snyan pa dus gcig 'byor gyur kyang / /bde gshegs gsung gcig gis ni zil gyis non/ /khu byug bya mang 'jam pa'i sgra 'byin dang / /kun la shin du yid 'thad dbyangs snyan dag /bya tshogs
52a3(mdo sde): mang po thams cad sgra 'byin pa/ /sangs rgyas gsung gi char yang des mi phod/ /lha yi bu mo sgra dbyangs snyan pa dang / /sil snyan rol mo glu dbyangs 'jam pa dang / /pi bang rdza rnga rnga chen dung gi sgra/ /de dag sangs rgyas gsung
52a4(mdo sde): gi char mi phod/ /khu byug ne tso ri skegs sgra rnams dang / /khrung khrung rma bya mi 'am ci yi sgra/ /sgra dbyangs yid 'ong snyan pa ci yod pa/ /de dag sangs rgyas gsung gi char mi phod/ /snyan cing mnyen la yid 'ong dga' ba dang / /shin
52a5(mdo sde): du mnyen la rab bsngags zhi ba'i tshig / dbyangs rnams thams cad dus gcig bsgrags pa bas/ /de bzhin gshegs pa'i gsung mchog dgar 'gyur yin/ /lha mi mi dbang lha ma yin rnams dang / /srid gsum
52a6(mdo sde): sems can mtha' dag ci yod pa/ /'od byed rnams kyi 'od snang de dag ni/ /bde gshegs 'od zer gcig gi zil gyis non/ /bde gshegs sku ni me tog rgyas pa bzhin/ /mtshan rnams kun gyis sna tshogs spras shing brgyan/ /
52a7(mdo sde): bsod nams brgyas grub dag cing rnam par dang / /rgyal ba'i sku ni 'jig rten kun du lhan/ /dung gi sgra dang khar rnga sgra snyan dang / /rnga yi sgra dang de bzhin kim pa la yi sgra/ /rab tu 'jam zhing 'thad pa'i sgra de kun/ /sangs rgyas dbyangs
52a8(mdo sde): kyi brgya yi char mi phod/ /sil snyan bye ba khrag khrig stong gi sgra/ /sgra skad gsal zhing mnyen pa lha yi 'dra/ /lha dang lha mo'i sgra dbyangs dgar 'gyur ba/ /sangs rgyas dbyangs kyi brgya yi char mi phod/ /khrung khrung rma bya ngur pa
52b1(mdo sde): khu byug dang / /ngang pa ku nal rnam mang bya yi tshogs/ /de dag sgra snyan dus gcig tshogs pas kyang / /sangs rgyas dbyangs kyi brgya yi char mi phod/ /klu dang gnod sbyin lha min lto 'phye dang / /lha dbang tshangs pa lha yi bdag
52b2(mdo sde): po'i sgra/ /srid gsum yid 'ong 'thad pa ci yod pa/ /de dag sangs rgyas dbyangs kyi char mi phod/ /tshangs pa'i 'od dang lha yi dbang po dang / /nyi ma dang ni nor bu rin chen 'od/ /kun gyi 'od ni rnam pa du ma dag /'od kun rgyal
52b3(mdo sde): ba'i 'od kyis zil gyis non/ /lus dang ngag dang yid kyang shin du rnam par dag /ye shes dag pa srid pa gsum na gos pa med/ /mi dbang yon tan dbyig tshogs yon tan rin chen mnga'/ /rang 'byung yon tan thams cad
52b4(mdo sde): kyis ni mnyam med mnyam/ /de ltar stobs bcu bden pa gsung la bstod nas ni/ /gzhon nu yid kyang rab tu dga' bas tshig smras pa/ /sangs rgyas gzhal med dpag yas la ni mchod pa yis/ /shAkya thub bzhin bdag kyang
52b5(mdo sde): sangs rgyas gyur cig smra/ /bde bar gshegs pas de yi spyod pa mchog mkhyen nas/ /mi dbang chags med ye shes mnga' ba 'dzum pa mdzad/ /stobs bcu sras kyi thu bo byams pas de zhus te/ /'dren pas gang gi slad du 'di ltar 'dzum
52b6(mdo sde): pa mdzad/ /sa 'di dag kyang rnam pa drug tu yongs su g.yos/ /lha dang klu rnams mkha' la 'dug cing rab dga' ste/ /shin du sems rangs mgu bas sangs rgyas lta zhing mchis/ /bde gshegs zil gyis ma non de dag lung bstan
52b7(mdo sde): gsol/ /skyes bu mchog gi ye shes gang la zhugs pa ni/ /bcom ldan 'das kyi nyan thos dag gi sa ma lags/ /rgyal ba khyod kyis gang gi slad du 'dzum mdzad pa/ /ye shes rnam dag dpe med ye shes ma lus gsungs/ /shAkya'i seng ge
52b8(mdo sde): stobs bcu mnga' zhing rnam 'dren pa/ /rkang gnyis gtso bo ye shes kyi yang pha rol phyin/ /'dod chags dang ni zhe sdang tha ba gti mug sel/ /rab tu 'od snang mdzad pa khyod la zhu ba lags/ /byang chub dam pa mchog 'di rab tu tshol ba'i phyir/ /
53a1(mdo sde): 'dren pa khyod kyis bskal pa gang gA'i bye snyed dang / /de las lhag par yang ni spyod pa rab tu spyad/ /gang gi don du 'dzum pa 'di mdzad bstan du gsol/ /ye shes dam pa mchog 'di rab tu tshol ba'i phyir/ /ston pas phyag dang zhabs
53a2(mdo sde): kyang yongs su btang ba mdzad/ /sras dang btsun mo gnyen bshes rtsa lag phangs pa btang / /thub pa 'dzum pa bstan pa 'di yi rgyu gang lags/ /rta dang ba glang dang ni shing rta rkang thang dang / /bran dang nor bu dngul dang mu tig khyod kyis btang / /
53a3(mdo sde): spyod pa mchog spyod tshe ni khyod kyis ma btang ba/ /rin po che dang nor rdzas dag ni gang yang med/ /srid pa gsum na ye shes dag ni mchog tu gyur/ /sems can thams cad kyi ni spyod pa rab tu mkhyen/ /sems dang khams dang mos pa
53a4(mdo sde): dag la'ang mkhas shing rig / gang gi don du 'dzum pa 'di dag bstan pa mdzad/ /mi yi gtso bo la ni gang gis mchod/ /gang gi don ni rgya che yangs par 'gyur/ /spyod pa 'di yang su dag rab tu 'dzin/ /thub pa gang gi don du 'dzum 'di bstan/ /
53a5(mdo sde): sa yang rnam pa drug tu rab tu g.yos/ /pad ma bye ba mdab ma bye bar ldan/ /gser gyi pad ma shin du 'od gsal ba/ /mdzes shing yid du 'thad pa sa las byung / /byang chub sems dpa' rdzu 'phrul rab che ba/ /rgyal ba'i thugs kyi sras
53a6(mdo sde): po de la mchis/ /chos smra ba yang mang po 'dir mchis te/ /'dren pa la ni de yi slad du zhu/ /rnga dang dung dang khar rnga sgra chen dang / /sil snyan bye ba khrag khrig brdungs pa yi/ /de dag sgra ni nam mkha' 'di las gda'/ /bde bar gshegs
53a7(mdo sde): pa'i dbyangs ni bsam mi khyab/ /khrung khrung ngang pa ka la ping ka dang / /khu byug bya tshogs mang po 'dus pa yi/ /sgra dbyangs rab tu snyan pa phyung ba yang / /de dag sangs rgyas dbyangs kyi char mi phod/ /gang gis sbyin dang dul dang legs sdom
53a8(mdo sde): rnams/ /sngon gyi bskal pa mang por bsnyen par bgyis/ /gang gis mi yi gtso bo rab mchod na/ /su yi slad du 'dzum pa 'di dag bstan/ /ri mo gus pa mchog kyang bskyed nas ni/ /sangs rgyas byang chub ji ltar thob 'gyur zhes/ /gang gis
53b1(mdo sde): rkang gnyis gtso la sngon chad zhus/ /su yi slad du 'dzum pa 'di dag bstan/ /stobs bcu ldan pa ji snyed 'das pa dang / /da ltar byung dang ma byon bde gshegs dang / /mi yi gtso bo thams cad rab tu mkhyen/ /de phyir skye dgu'i don du zhu ba lags/ /
53b2(mdo sde): srog chags kun gyi spyod yul mtha' yas dang / /mi rnams gang gi bsam pa ji 'dra dang / /skye dgu'i sems kyi rgyud kyang rab tu mkhyen/ /de phyir mi yi gtso la zhu ba lags/ /rgyu dang rigs pa 'dul la mkhas pa dag /sangs rgyas ye shes
53b3(mdo sde): ji ltar thob snyam pa/ /spyod pa mchog la su dag spyod pa rnams/ /de phyir bdag ni rkang gnyis gtso la zhu/ /gang gis phra zhing shin du blta dka'i chos/ /stong pa zhi ba mtshungs med bsam mi khyab/ /stobs bcu ldan pa'i spyod yul bsgoms
53b4(mdo sde): pa rnams/ /de dag slad du 'dren pa bdag zhu'o/ /srog chags 'gro ba bsam yas kun gyi phyir/ /gang gis byams pa snying rje rab bsgoms shing / /gang la sems can 'du shes med pa dag /de phyir rkang gnyis gtso la bdag zhu'o/ /gang dag
53b5(mdo sde): ye shes mtshungs med bsam mi khyab/ /de dag la ni gzung ba yong med de/ /sems dang spyod yul dag gi pha rol phyin/ /de phyir mgon po la ni bdag zhu'o/ /tshul khrims ye shes yon tan pha rol phyin/ /dus gsum la ni ye shes mtshungs
53b6(mdo sde): med 'jug / khyod la 'khrul pa dag ni mi mnga' na/ /su yi slad du 'dzum pa 'di dag bstan/ /shA ri'i bu dang ma 'gags maud gal bu/ /bde gshegs nyan thos gzhan gang su mchis pa/ /'di la de dag ye shes mi 'jug ste/ /'di ni sangs
53b7(mdo sde): rgyas spyod yul bla na med/ /chos rnams kun la dbang ba'i pha rol phyin/ /bslabs pa'i spyod pa kun gyis mngon par 'phags/ /'dren pa thugs rje dag kyang rab bskyed la/ /don dam mkhyen pa gsung sgra dbyung bar gsol/ /sngon gang bskal
53b8(mdo sde): pa bye ba mang por yang / /skyabs dang dpung gnyen mchog tu gyur snyam ste/ /de 'dra'i sems kyis rkang gnyis gtso dris pa/ /'dren pas de yi 'bras bu deng gsung shig /gang zag chen pos lung bstan mnyan pa'i phyir/ /gnod
54a1(mdo sde): sbyin srin po grul bum gsang ba po/ /rkang gnyis gtso bo la ni rab rtog cing / /thams cad thal mo sbyar te gus par 'khod/ /sangs rgyas zhing ni bye ba mang po nas/ /byang chub sems dpa' 'phrul ldan mang po mchis/ /bde
54a2(mdo sde): gshegs sras kyi gtso bo thugs las skyes/ /thams cad thal mo sbyar cing gus pas 'khod/ /shAkya seng ge mi mchog dri ba'i phyir/ /mi 'khrugs zhing phyogs 'jig rten rnam grags pa/ /shar phyogs nas ni spos kyi glang
54a3(mdo sde): po yang / /byang chub sems dpa' khrag khrig mdun bdar mchis/ /shAkya seng ge mi mchog dri ba'i phyir/ /bde ba can gyi 'jig rten khams mchog nas/ /mthu chen thob dang spyan ras gzigs dbang yang / /byang chub sems dpa'
54a4(mdo sde): khrag khrig lhan cig mchis/ /gang dag sngan chad bskal pa bye mang snyed/ /ye shes dam pa mchog 'di tshol ba'i phyir/ /rgya mtsho kun gyi bye ma mnyam pa yi/ /bde gshegs dpag tu med pa bsnyen bkur bgyis/ /sangs rgyas kun gyis
54a5(mdo sde): bstod cing rab bsngags pa/ /chos rnams kun gyi yon tan pha rol phyin/ /'jig rten phyogs rnams kun du rab grags pa/ /'jam dbyangs legs par thal mo sbyar te mchis/ /sangs rgyas zhing du khrag khrig spyad bgyis kyang / /
54a6(mdo sde): 'di 'dra rnams ni mthong ba rnyed dka' ste/ /legs bslabs sangs rgyas sras po yon tan can/ /thams cad thal mo rab sbyar gus par 'khod/ /ston pa kun gyi chos kyi mdzod 'dzin pa/ /mkhas pa 'dir mchis ci 'dra de lta bu/ /snod du gyur
54a7(mdo sde): pa 'di na gzhan ma mchis/ /'dren pa 'jam pa'i dbyangs su brjod pa gsungs/ /rgyal ba rnam 'dren gleng gzhi ma mchis par/ /gang zag dam pa 'dzum pa mi ston na/ /gang gi slad du 'dzum pa 'di bstan pa/ /rnga mchog sgra ldan gsung dbyangs
54a8(mdo sde): dbyung du gsol/ /ngang pa khu byug rma bya sa ra sa/ /'brug gi sgra skad khyu mchog sgra 'byin bzhin/ /lha yi rol mo snyan pa'i sgra 'byin pa/ /sems can grol mdzad gsung gis lung ston cig /byams pa skyed cing dga' ba 'phel bar bgyid/ /
54b1(mdo sde): ye shes ston cing ma rig sel ba ste/ /don la rtog cing shes rab 'phel bgyid cing / /bskal pa khrag khrig bye bar rnam sbyong ba/ /rtogs pas nges bgyis dngos po rnam par bshig /sdug bsngal 'gog pa'i tshig don nges par ston/ /
54b2(mdo sde): mu stegs kun gyi smra ba rnam par 'jom/ /stong pa srog med sems can med pa sgom/ /bsod nams stong phrag brgya yis legs par brgyan/ /sangs rgyas stong phrag brgya yis 'dir spyad de/ /lha rnams stong phrag brgya yis
54b3(mdo sde): rab tu bstod/ /tshangs pa stong phrag brgya yis phyag kyang bgyis/ /gnod sbyin srin po grul bum dad bgyid de/ /klu dang lto 'phye 'dab bzangs grol bar bgyid/ /rtag tu ma chags shin du ldan pa ste/ /las dge'i 'bras bus
54b4(mdo sde): 'phags pa gsung phyung shig / rgyal ba ji snyed mya ngan 'das pa dang / /gang dag ma byon pa dang bzhugs pa rnams/ /thams cad khyod kyis mkhyen cing thogs mi mnga'/ /'dren pa yon tan kun gyis shin du 'phags/ /'byung
54b5(mdo sde): po 'dzin pa ri dang rgya mtshor bcas/ /sa 'di thams cad rnam pa drug tu g.yos/ /lha yi tshogs rnams mkha' las me tog 'thor/ /lha yi spos ngad yid du 'ong ba ldang / /'dod chags zhe sdang rab rib ma lus bsal/ /
54b6(mdo sde): tshul khrims yongs dag yid kyang yongs su dag /mtshan med rab tu zhi ba'i stong la dgyes/ /seng ge'i sgra skad sgrogs shig thugs rje can/ /spobs dang ldan zhing shin du snyan pa yangs/ /rgyal ba'i shes rab rdzogs
54b7(mdo sde): shing ye shes rdzogs/ /thugs rje ldan pa khyod 'dra 'jig rten med/ /gang gi don du 'dzum pa 'di bstan gsungs/ /rma bya khu byug ka la ping ka'i sgra/ /shang shang te'u'i sgra yang yid 'ong ba/ /dga' 'gyur skad kun dus gcig
54b8(mdo sde): tshogs pas kyang / /bde gshegs gsung gi char ni des mi phod/ /rnga dang rdza rnga khar rnga de bzhin te/ /dung dang gling bu de bzhin pi bang dang / /sil snyan stong gi sgra rnams gcig tu 'dus/ /de dag bde gshegs sgra yi char mi phod/ /
55a1(mdo sde): lha yi sil snyan dam pa stong gi sgra/ /lha yi bu mo glu dbyangs snyan pa dang / /rol mo'i sgra rnams dga' ba skyed bgyid pa/ /de dag bde gshegs gsung gi char mi phod/ /'jig rten phan pa khyod kyi gsung gcig las/ /
55a2(mdo sde): mos pa tha dad bzhin du sgra 'byung ste/ /rgyal ba bdag la ston snyam so so sems/ /gang gi slad du khyod kyis 'dzum mdzad bstan/ /lha yi sgra dang de bzhin klu yi skad/ /mi 'am ci yi sgra snyan ci mchis pa/ /de dag nam yang nyon mongs zhi
55a3(mdo sde): mi bgyid/ /sangs rgyas gsung ni rtag tu nyon mongs sel/ /dga' ba skyed cing 'dod chags dga' ma lags/ /byams pa skyed cing zhe sdang blo ma lags/ /shes rab skyed cing gti mug blo ma lags/ /sangs rgyas gsung gis dri ma
55a4(mdo sde): thams cad sel/ /'khor las slad rol tu ni sgra mi 'byung / /thams cad kyi yang nem nur brgya mang gcod/ /mtho ba ma lags dma' ba ma lags pa/ /thub pa'i gsung ni snyoms shing bde ba ston/ /ri dang nags bcas sa 'di gas gyur
55a5(mdo sde): cing / /rgya mtsho'i chu dag de bzhin gas gyur la/ /zla ba nyi ma sa la lhung gyur kyang / /rgyal bas bshad pa rnam pa gzhan mi 'gyur/ /tshig gi yan lag thams cad dag pa'i gsung / /seng ge'i sgra skad 'jam zhing mnyen pa'i dbyangs/ /
55a6(mdo sde): tshangs pa'i dbyangs mnga' bde gshegs thugs rje can/ /gang gi slad du 'dzum mdzad bstan du gsol/ /'das dang ma 'ongs pa dang da ltar gyi/ /'jig rten sems can ji snyed kun gyi yang / /sems dang spyod pa kun la rab tu mkhas/ /
55a7(mdo sde): gang gi slad du 'dzum bstan bshad du gsol/ /rgyal ba ji snyed su dag thugs rje can/ /dbang dang ye shes kun gyi pha rol phyin/ /dri med zla zhal rgyal ba de dag ni/ /rtag tu rgyu med 'dzum pa mi mdzad do/ /bskal pa bye bar brjod kyang mtshungs
55a8(mdo sde): med pa/ /gang gA'i bye snyed yon tan brjod bgyis kyang / /yon tan dag gi tshad brjod mi nus pa/ /gang gi slad du 'dzum bstan bshad du gsol/ /'dzum pa bstan pa'i le'u ste bcu bzhi pa'o// // de nas de'i tshe bcom ldan 'das
55b1(mdo sde): kyis byang chub sems dpa' byams pa la 'thun pa'i tshigs su bcad pa 'di dag gis slar bka' stsal pa/ zla 'od gzhon nur gyur pa 'di nyid kyis/ /mtshungs pa med pa'i dga' bas sangs rgyas bstod/ /sangs rgyas yon tan bye brag
55b2(mdo sde): 'phags brjod pa/ /rtag tu khor mor shin du bsngags par 'gyur/ /sngon yang rgyal po'i khab kyi grong khyer 'dir/ /sangs rgyas dag kyang bye ba phrag stong mthong / /rgyal ba de dag kun gyi drung du 'dis/ /ting 'dzin zhi mchog 'di yang rab
55b3(mdo sde): tu dris/ /byang chub spyod pa mchog 'di spyad pa na/ /'di ni kun du nga yi bur gyur te/ /thams cad du yang spobs dang ldan par gyur/ /kun du rtag par tshangs par spyod pa spyad/ /de ni phyi dus 'jigs pa chen po la/ /'di la ma pham khyod nyid nga
55b4(mdo sde): yi dbang / /rtag tu tshangs spyod gtsang la gnas nas ni/ /ting nge 'dzin 'di shin du rgyas byed 'gyur/ /ting 'dzin dam pa 'di ni rab tshol zhing / /lam 'dir zhugs pas byang chub nges thob 'gyur/ /sangs rgyas bye ba mang pos yongs bzung ste/ /
55b5(mdo sde): 'dren pa rnams la mchod pa mchog byed 'gyur/ /nga ni ye shes la yang rab gnas te/ /zla 'od spyod pa khyad zhugs lung bstan cing / /'di yi srog dang tshangs par spyod pa dag /phyi ma'i dus la bar chad med par bya/ /lag mthil skyu ru 'bru
55b6(mdo sde): lnga bkod pa bzhin/ /ma 'ongs pa na gang la mchod 'gyur ba/ /sangs rgyas bye ba dag ni phrag stong dang / /de las lhag par gang gA'i bye snyed shes/ /lha dang klu rnams bye ba brgyad bcu dang / /gnod sbyin bye ba stong phrag bdun bcu dag /
55b7(mdo sde): phyi ma'i dus la brtson pa byed par 'gyur/ /rkang gnyis gtso bo la yang mchod pa byed/ /rkang gnyis gtso la mchod pa mchog byas te/ /ye shes bla med 'di ni rab bsgrubs nas/ /phyi dus lus la de ni 'jig rten mgon/ /rgyal ba
55b8(mdo sde): dri med 'od ces bya bar 'gyur/ /zla 'od gzhon nur gyur pas bdag nyid kyi/ /lung bstan 'di thos dga' bas rgyas gyur te/ /ta la bdun srid du ni mngon 'phags nas/ /mkha' la 'dug ste ched du brjod pa brjod/ /e ma rgyal ba chos
56a1(mdo sde): mchog ston mdzad pa/ /rnal grol ye shes bdag po stobs la gnas/ /shin du nges pa'i ye shes mchog gnas pas/ /pha rol rgol ba dag gis zil mi non/ /chags pa spangs shing rnam par grol la reg /dngos
56a2(mdo sde): po rnam bshig srid par chags mi mdzad/ /khyod la spros pa mtha' dag kun mi mnga'/ /srid pa gsum la chags med ye shes 'jug /spros pa thams cad kyis kyang mi gos shing / /lta ba spros pa mtha' dag rab tu spangs/ /
56a3(mdo sde): lam yang shin du bsgoms shing gnas med pa/ /zil gyis ma non su dang mi 'phrod med/ /khyod ni khams gsum dag la gnas med de/ /chu bo dang ni mdud pa thams cad spangs/ /srid pa'i 'khri shing 'ching ba mtha' dag bcad/ /
56a4(mdo sde): srid pa spangs shing srid par mtshams sbyor med/ /chos kyi rang bzhin dngos med rab mkhyen cing / /brjod du med pa'i tshig kyang thugs su chud/ /mu stegs phyin ci log la gnas pa dag /mi mkhas de bzhin seng ges wa
56a5(mdo sde): bzhin bshig / bde bar gshegs pas bstan pa'i chos kyi gter/ /gter mchog dam pa bdag gis deng thob ste/ /ngan 'gro log par ltung ba thams cad spangs/ /'dren par mi 'gyur snyam ni the tshom med/ /gser gyi kha
56a6(mdo sde): dog mdzes shing 'od gsal ba/ /phyag brkyang de yi mgo la rab bzhag nas/ /lhar bcas 'jig rten dag kyang dpang bkod de/ /mi yi khyu mchog byang chub dbang bskur mdzad/ /'dzum pa lung bstan pa'i le'u ste bcwa lnga pa'o// //
56a7(mdo sde): de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen pos sems can thams cad srid pa'i sdug bsngal thams cad las thar bar bya bar
56a8(mdo sde): 'dod pa dang / ting nge 'dzin gyi dga' zhing bde ba bla na med pa 'phags pa 'di la sems can rnams rab tu dgod par 'dod pas chos thams cad kyi rang bzhin mnyam pa nyid rnam par spros pa ting nge 'dzin gyi rgyal po 'di mnyan
56b1(mdo sde): par bya/ gzung bar bya/ kun chub par bya/ bcang bar bya/ bklag par bya/ rab tu gdon par bya/ lung mnod par bya/ kha ton du bya/ nyon mongs pa med pa'i bsgom pas bsgom par bya/ mang du bya/ gzhan la yang rgya cher yang
56b2(mdo sde): dag par rab tu bstan par bya'o/ /de ci'i phyir zhe na/ gzhon nu chos thams cad kyi rang bzhin mnyam pa nyid rnam par spros pa ting nge 'dzin gyi rgyal po 'di ni ngan song thams cad las 'da' bar byed pa/ nad thams cad las rab tu thar bar
56b3(mdo sde): byed pa yin te/ gzhon nu nam byang chub sems dpa' sems dpa' chen pos chos thams cad kyi rang bzhin mnyam pa nyid rnam par spros pa ting nge 'dzin gyi rgyal po 'di thos shing bzung ste bsgoms par gyur pa de'i tshe/ gzhon nu byang chub sems
56b4(mdo sde): dpa' sems dpa' chen po de sems can thams cad srid pa'i sdug bsngal thams cad las thar bar byas shing ting nge 'dzin gyi dga' ba'i bde ba bla na med pa 'phags pa la sems can rnams rab tu 'god de ting nge 'dzin 'di yang myur du 'thob bo/ /
56b5(mdo sde): bla na med pa yang dag par rdzogs pa'i byang chub kyang myur du mngon par rdzogs par 'tshang rgya'o/ /de nas de'i tshe bcom ldan 'das kyis zla 'od gzhon nur gyur pa la don 'di nyid bstan pa'i phyir tshigs su bcad pa'i dbyangs kyis sngon byung ba'i gtam
56b6(mdo sde): bstan pa 'di yang dag par rab tu bshad do/ /sngon chad spyod pa spyad pa dran pa ni/ /bde gshegs seng ge rgyal mtshan bstan pa la/ /dge slong mkhas pa chos smra byung ba yang / /de yi ming ni tshangs pas byin zhes bya/ /nga ni blo gros zhes bya
56b7(mdo sde): rgyal po'i bu/ /na bar gyur te mi bzad sdug bsngal tshor/ /de tshe tshangs pas byin pa chos smra ba/ /nga yi slob dpon du ni gyur pa yin/ /nga ni sman pa lnga brgya mi nyung ba/ /brtson pa'i yid kyis nad dpyad gso bar byed/ /nga yi nad ni gso bar ma
56b8(mdo sde): nus nas/ /nga yi gnyen bshes kun kyang sdug bsngal gyur/ /nga yang na bar dge slong des thos nas/ /nad dri bar ni nga yi drung du 'ongs/ /tshangs byin nga la brtse ba rab bskyed nas/ /ting 'dzin mchog 'di de tshe bshad par gyur/ /nga ni ting 'dzin
57a1(mdo sde): dam pa 'di thos nas/ /'phags pa'i dga' ba zang zing med pa skyes/ /chos kyi ngo bo nyid kyang rab shes pas/ /nga yang de yi dus na nad las sos/ /mar me mdzad ni spyad pa spyod pa na/ /dge slong chos smra mkhas par gyur pa yin/ /
57a2(mdo sde): nga ni blo gros rgyal po'i bur gyur te/ /ting 'dzin ye shes kyis ni nad las thar/ /de bas gzhon nu khyod kyis phyi dus na/ /yongs su nyams pa 'di dag rjes dran zhing / /byis pas nyes par brjod pa'i tshig bzod gyis/ /ting 'dzin 'di yang
57a3(mdo sde): zung la legs par lhogs/ /phyi ma'i dus la dge slong mang po dag /brkam zhing gtum la ma bsdams 'byung bar 'gyur/ /sdig la dga' zhing lhung bzed chos gos chags/ /ting 'dzin 'di ni rab tu spong bar 'gyur/ /rgod cing dbang po
57a4(mdo sde): g.yengs pa phrag dog can/ /grong la chags shing rnyed pa 'dod pa dag /sbyor ba byed pa'i skabs la rtag tu gnas/ /ting 'dzin 'di ni rab tu spong bar 'gyur/ /lag pa dang ni rkang pa rnam par rdob/ /rtse 'jo rgod la rtag par rab tu zhugs/ /
57a5(mdo sde): gcig la gcig ni mgul 'khyud lag kyang spel/ /grong du spyod lam gzhan du sgyur bar byed/ /mi rigs sbyor ba'i mtshan nyid 'di dag ste/ /gzhan gyi bu mo la yang rtag tu chags/ /gzugs kyis rgyugs shing 'dun pa bor ba yin/ /grong
57a6(mdo sde): dang grong khyer yul 'khor kun du rgyu/ /de dag bza' dang btung la rab tu zhugs/ /glu dang bro gar de bzhin rol mo dang / /nyo 'tshong lhag par byed cing rtag tu brtson/ /btung ba dag la chags shing ngo tsha bor/ /mi rigs brtson pa spring yig skur
57a7(mdo sde): bar byed/ /tshul khrims de bzhin lam dag btang nas ni/ /khyim pa dag dang bsten cing khrims dral nas/ /de dag tshul zhig log par shin du gnas/ /las gang sangs rgyas kyis ni rtag smad pa/ /srang dang tshad la g.yo sgyu byed par
57a8(mdo sde): zhugs/ /de 'dra'i sdig pa nyon mongs las byas pas/ /las ngan byed pa de dag ngan song 'gro/ /dung dang gser dang nor bu nor mang dang / /khyim dang gnyen bshes rnam spangs rab byung ste/ /sangs rgyas bstan pa 'di la rab byung nas/ /
57b1(mdo sde): sdig pa'i las rnams shin du spyod par byed/ /nor dang 'bru la snying por 'du shes shing / /bzhon dang ba lang shing rta rnams la chags/ /gang la bslab pa'i nan tan med pa rnams/ /de dag gis kyang ci phyir mgo bo bregs/ /ngas ni sngon
57b2(mdo sde): tshe spyod pa spyad pa na/ /bskal pa stong du shin du dka' spyad de/ /nga yis ting 'dzin zhi ba 'di btsal na/ /de dag de tshe 'di thos gad mos 'debs/ /de dag yun ring brdzun smra tshangs mi spyod/ /rtag tu rnyed la dga' zhing ngan song gzhol/ /
57b3(mdo sde): tshangs par spyod pa'i rgyal mtshan thogs nas ni/ /tshul khrims 'chal pa de ni chos min smra/ /de dag phan tshun dbye ba'i phyir 'jug ste/ /rigs pa ma yin pas ni rnyed pa tshol/ /gcig la gcig ni mi snyan rab brjod de/ /shi 'phos
57b4(mdo sde): nas ni ngan song sar yang 'gro/ /de dag brgya dang stong gi nang na yang / /de tshe bzod pa'i stobs ldan shin du dkon/ /de phyir 'thab la brtson pa mang po 'byung / /bzod pa spangs nas rab tu spros pa byed/ /byang chub sems dpa' nged yin tshig
57b5(mdo sde): tu smra/ /de yi sgra yang phyogs dang phyogs su 'gro/ /mi bden sgra yi dregs pas de rgyags te/ /tshul khrims nyams la byang chub ga la yod/ /gang la bsam pa rnam par dag med cing / /chos 'di la yang bzod pa med pa dang / /
57b6(mdo sde): chos rnams spong byed byang chub 'di thob pa/ /ngas ni ma thos nam yang yong ma mthong / /de dag 'jigs shing skrag nas khyim spangs te/ /rab tu byung nas shin du dam du 'dzin/ /skyes bu dam pa'i theg pa spang byas nas/ /bye brag
57b7(mdo sde): lhag par 'dod pa brlag par 'gyur/ /shes rab dman zhing yon tan rnam spangs pa/ /theg pa mchog gi nyes pa rtag tu brjod/ /gang gi skyabs su de dag rab zhugs pa/ /de nyid la yang nyes pa brgya dag brjod/ /'tsho ba med
57b8(mdo sde): pa mang po rab byung ste/ /sangs rgyas byang chub rnam pa kun mi 'dod/ /byis pa de dag bdag tu lta la gnas/ /stong pa nyid ni thos nas skrag par 'gyur/ /phan tshun du yang rtsod pa byas nas ni/ /gnod sems khong khro tha ba
58a1(mdo sde): rab tu skyed/ /phan tshun du yang skur pa mngon 'debs shing / /sdig pa byas nas shin du dga' ba rnyed/ /gang dag tshul khrims gnas shing yon tan ldan/ /byams la gnas shing rtag tu bzod rtogs pa/ /mnyen zhing des la
58a2(mdo sde): shin du bsdams pa rnams/ /de dag de tshe yongs su brnyas par 'gyur/ /gang la shin du gtum sems ldan 'byung dang / /mi bzad ma rungs ngan pa'i las byed pa/ /chos ma yin pa spyod cing 'thab la dga'/ /de dag de yi dus na mchod par
58a3(mdo sde): 'gyur/ /bsgo bar bya zhing rab tu go bar bya/ /gzhon nu nga la dad pa'i phyir 'brang na/ /bde bar gshegs pas bstan pa 'di dran nas/ /de dag la ni nam yang yid mi rton/ /de dag 'dod chags che zhing zhe sdang che/ /gti mug che zhing nga rgyal dregs pas
58a4(mdo sde): rgyags/ /lus kyang ma dul ngag kyang ma dul zhing / /sems kyang ma dul ngan song gzhol ba yin/ /nga ni yon tan dag gi bsngags brjod na/ /dge slong yon tan dag la mi spyod de/ /tshig tsam gyis ni byang chub thob mi 'gyur/ /nan tan lhur byed
58a5(mdo sde): byang chub rnyed mi dka'/ /sngon byung ba'i le'u ste bcu drug pa'o// // de nas gtam 'di mthar phyin par gyur pa dang de'i tshe byang chub sems dpa' sems dpa' chen po byams pa de ltar 'dug bzhin du bcom ldan 'das la yid
58a6(mdo sde): kyis tshigs su bcad pas zhus pa/ ri yi rgyal po bya rgod phung po ste/ /rtag tu sangs rgyas gnas par bde gshegs bzhud/ /'jig rten sgron ma der yang gshegs nas ni/ /khyod la bsam gyis mi khyab mchod pa bgyi/ /de nas bcom ldan
58a7(mdo sde): 'das kyis byang chub sems dpa' sems dpa' chen po byams pa'i sems kyi rtog pa thugs kyis mkhyen nas byang chub sems dpa' sems dpa' chen po byams pa la yid kyis tshigs su bcad pas btang ba/ ri yi rgyal por rgyal ba mngon
58a8(mdo sde): gnas par/ /ma pham bdud rnams pham byas khyod song shig /der ni 'gro ba kun gyi don chen yang / /bla na med pa myur du grub par 'gyur/ /de nas byang chub sems dpa' sems dpa' chen po byams pa bcom ldan 'das kyis yid kyis tshigs
58b1(mdo sde): su bcad pas btang ba dang / bcom ldan 'das la yid kyis phyag 'tshal/ bcom ldan 'das la yid kyis lan gsum bskor ba byas nas 'khor de nas byung ste sangs rgyas mu med pa rgya mtsho'i bye ma snyed kyi gnas ri'i rgyal po
58b2(mdo sde): bya rgod kyi phung po mchod rten chen po gang na yod pa der song ste phyin nas 'di lta ste/ bcom ldan 'das kyis yongs su longs spyad pa'i phyir de'i mod la ri'i rgyal po bya rgod kyi phung po mnyam zhing yangs pa rgya che ba/ sdong dum dang tsher ma
58b3(mdo sde): dang rdo dang gseg ma dang gyo mo med cing kho ra khor yug kun rin po che sna bdun du byin gyis brlabs te/ sa gzhi rin po che an da rnyil 'bar ba bsam gyis mi khyab la dpe med pa'i lha'i rgyan thams cad dang rin po ches brgyan pa/
58b4(mdo sde): rin po che rnam pa sna tshogs grangs med pa du ma'i bkod pas rab tu spras pa/ dga' ldan ris kyi lha'i na bzas khyim gyi nye 'khor brgyan cing spud de/ bdug spos kyi snod sna tshogs nas ni bdug pa 'thul bar byas/ phreng ba dang lda ldis
58b5(mdo sde): ni brgyan/ me tog sna tshogs ni bkram/ lha'i rol mo'i sgra dbyangs ni bsgrags/ rgyal mtshan dang ba dan dang lhab lhub bsgreng bas ni gang / khyams kyi dkyil 'khor du ni bla re bres/ 'khor gyi khyams kyi dbus su ni rin po che sna bdun
58b6(mdo sde): las byas pa'i lha'i seng ge'i khri mngon par sprul te rgyu spun las ma byas pa'i gos ni bting / ka tsa lin di ltar 'jam zhing reg na bde ba dga' ldan ris kyi lha'i na bzas ni g.yogs/ steng du snying po beg tsher ni bting / snam rten
58b7(mdo sde): mtha' gnyis dmar po ni bshams/ chu zheng dang 'phang du dpag tshad tsam yod pa btsugs te/ zhabs rten ni lha dang mi'i las 'das pa/ 'dzam bu'i chu bo'i gser las byas pa/ mu tig gi dra bas g.yogs pa/ ras rin po che bcos
58b8(mdo sde): bus g.yogs pa/ seng ge'i khri la btags pa'i lha'i rin po che'i dril bu las ni sgra 'jam zhing yid du 'ong ba gsal bar 'byung / phyogs kun du ni nor bu rin po che chen pos snang bar gyur/ /rin po che'i gdugs chen po rtsa ba ni bai dUr+ya dri
59a1(mdo sde): ma med pa'i rin po che chen po las byas par mngon par sprul to/ /de nas byang chub sems dpa' sems dpa' chen po byams pas ri'i rgyal po bya rgod kyi phung po khor yug dang bcas pa thams cad rin po che sna tshogs du ma'i bkod pa'i
59a2(mdo sde): rgyan bsam gyis mi khyab pas brgyan pa mngon par sprul nas skad cig de nyid la zla 'od gzhon nur gyur pa'i khyim du zhugs par gyur to/ /zhugs nas bcom ldan 'das la yid kyis phyag byas te/ bcom ldan 'das la yid kyis lan
59a3(mdo sde): gsum bskor ba byas nas stan la 'dug go/ /de la 'di skad ces bya ste/ ri yang lha rdzas yangs shing rgya che ba/ /rin chen rdo stengs bzang zhing dga' ba dang / /bsam gyis mi khyab lha rdzas yid kyi khyams/ /dbus su rin chen seng ge'i khri
59a4(mdo sde): yang btsugs/ /lha rdzas gdugs las yid 'ong sgra 'byung zhing / /phyogs su nor bu rin chen 'od cher 'byung / /rtsa ba yid du 'thad pa'i bai dUr+ya/ /ma pham rgyal ba'i sras pos de ltar sprul/ /ri yang rin chen sna tshogs rnam par bkra/ /rin chen
59a5(mdo sde): gdan mchog rgyang grags tshad tsam du/ /byams pa dpa' bos de dag rab sprul nas/ /skad cig de nyid la ni khyim du zhugs/ /de nas bcom ldan 'das 'khor chen po rgya mtsho lta bu la chos kyi gtam yang dag par bstan te/ yang dag par gzing
59a6(mdo sde): bstod/ yang dag par rab tu dga' bar byas/ yang dag par btsud de gdan las bzhengs nas gshegs so/ /de lta bu'i sangs rgyas kyi rdzu 'phrul gyis rgyal po'i khab kyi grong khyer chen po'i chu dron gyi sgor byung nas ri'i rgyal po bya rgod kyi phung po
59a7(mdo sde): gang na yod pa der gshegs te byon pa dang byams pas sprul pa'i khyams gang na yod pa der gshegs te byon nas byams pas mngon par sprul pa'i seng ge'i khri chen po la bzhugs te/ dge slong gi dge 'dun gyis ni yongs su bskor cing /
59a8(mdo sde): byang chub sems dpa'i dge 'dun gyis ni mdun gyis bltas/ lha dang klu dang gnod sbyin dang dri za dang lha ma yin dang drang srong dang nam mkha' lding dang mi'am ci dang lto 'phye chen po dang mi dang mi ma yin pas ni phyag byas te 'khor rgya mtsho lta bu'i
59b1(mdo sde): nang na chos ston to/ /de nas zla 'od gzhon nur gyur pa srog chags bye ba khrag khrig brgya stong thams cad lhags par gyur pa rnams dang / 'jig rten gyi khams gzhan dag nas lhags pa'i byang chub sems dpa' sems dpa' chen
59b2(mdo sde): po khrag khrig mang po dang lhan cig tu me tog dang bdug spos dang phreng ba dang byug pa thogs nas rol mo ni byed/ pheg ni rdob/ gdugs dang rgyal mtshan dang lha'i ba dan ni sgreng / phreng ba chen po dbul ba ni thogs nas bcom ldan 'das la
59b3(mdo sde): mchod pa bya ba'i phyir rgyal po'i khab kyi grong khyer chen po zhi ba'i sgo nas byung ste/ bya rgod kyi phung po'i ri gang na yod pa dang bcom ldan 'das ga la ba der dong ste phyin pa dang / bcom ldan 'das kyi zhabs la mgo bos phyag 'tshal te/
59b4(mdo sde): bcom ldan 'das la lan gsum bskor ba byas nas me tog dang bdug pa dang spos dang phreng ba dang byug pa dang phye ma dang na bza' dang gdugs dang rgyal mtshan dang ba dan dang sil snyan dang pheg rdo' bas mchod pa chen po byas te phyogs gcig
59b5(mdo sde): tu 'khod do/ /gus pa dang ldan ri mo dang ldan par chos dri ba'i phyir phyogs cig tu 'dug pa dang zla 'od gzhon nur gyur pa pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/
59b6(mdo sde): bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis bdag la skabs phye na bdag phyogs
59b7(mdo sde): 'ga' zhig zhu'o/ /de skad ces gsol pa dang bcom ldan 'das kyis zla 'od gzhon nur gyur pa la 'di skad ces bka' stsal to/ /gzhon nu de bzhin gshegs pas rtag tu khyod la skabs phyes/ de bzhin gshegs pa dgra bcom
59b8(mdo sde): pa yang dag par rdzogs pa'i sangs rgyas la ci dang ci 'dod pa dris shig / de skad ces bka' stsal te go skabs phye nas bcom ldan 'das la zla 'od gzhon nur gyur pas 'di skad ces gsol to/ /bcom ldan 'das byang chub sems
60a1(mdo sde): dpa' sems dpa' chen po chos du dang ldan na chos thams cad kyi rang bzhin mnyam pa nyid rnam par spros pa'i ting nge 'dzin 'di thob par 'gyur/ de skad ces gsol pa dang / bcom ldan 'das kyis zla 'od gzhon nur gyur
60a2(mdo sde): pa la 'di skad ces bka' stsal to/ /gzhon nu chos bzhi dang ldan na byang chub sems dpa' sems dpa' chen pos chos thams cad kyi rang bzhin mnyam pa nyid rnam par spros pa'i ting nge 'dzin 'di 'thob par 'gyur ro/ /bzhi
60a3(mdo sde): gang zhe na/ gzhon nu 'di la byang chub sems dpa' sems dpa' chen po des shing 'grogs na bde ba yin/ dul zhing dul ba'i sa thob pa yin te/ de pha rol gyis gshes sam/ spyos pa'i tshig nyes par smra zhing / nyes par rjod
60a4(mdo sde): pa'i tshig gi lam bzod cing mi mjed pa'i rang bzhin can yin/ las la lta zhing nga rgyal bcom pa dang chos 'dod pa yin te/ gzhon nu chos dang po 'di dang ldan na byang chub sems dpa' sems dpa' chen pos ting nge 'dzin 'di thob par
60a5(mdo sde): 'gyur ro/ /gzhan yang gzhon nu byang chub sems dpa' sems dpa' chen po tshul khrims dang ldan pa yin/ tshul khrims yongs su dag cing tshul khrims ma zhig pa dang tshul khrims la skyon med pa dang tshul khrims 'dren ma ma yin
60a6(mdo sde): p a dang tshul khrims sra srer ma gyur pa dang tshul khrims ma nyams pa dang tshul khrims mi gnas pa dang tshul khrims ma 'bags pa dang tshul khrims mi dmigs pa dang 'phags pas bstod pa'i tshul khrims dang mkhas pas bstod pa'i
60a7(mdo sde): tshul khrims pa yin te/ gzhon nu chos gnyis po 'di dag dang ldan na byang chub sems dpa' sems dpa' chen pos ting nge 'dzin 'di thob par 'gyur ro/ /gzhan yang gzhon nu byang chub sems dpa' sems dpa' chen po khams gsum
60a8(mdo sde): l a sems skrag pa dang sems dngangs pa dang skyo ba dang don du mi gnyer cing mngon par mi dga' ba dang ma chags ma zhen pa dang khams gsum la yid skyo bas khams gsum las gzhan du sems can sdug bsngal ba rnams thar
60b1(mdo sde): bar bya'o zhes brtson zhing bla na med pa yang dag par rdzogs pa'i byang chub tu yang dag par sgrub pa yin te/ gzhon nu chos gsum po 'di dag dang ldan na byang chub sems dpa' sems dpa' chen pos ting nge 'dzin 'di thob par 'gyur ro/ /
60b2(mdo sde): gzhan yang gzhon nu byang chub sems dpa' sems dpa' chen po dad cing chos yongs su tshol bas mi ngoms pa yin/ mang du thos shing 'jigs pa med pa yin/ chos 'dod cing chos lhur byed pa yin te/ rnyed pa dang bkur sti lhur
60b3(mdo sde): byed pa ma yin/ shes kyi khe lhur byed pa ma yin/ phan pa'i dngos po sngon du 'gro ba'i sems kyis chos ji skad du thos pa dang / ji ltar khong du chud pa gzhan la rgya cher 'chad cing rab tu ston pa yin te/ shes kyi khe 'dod pas ni ma
60b4(mdo sde): yin gyi ci nas sems can 'di rnams chos 'di dag thos nas bla na med pa yang dag par rdzogs pa'i byang chub las phyir mi ldog par 'gyur snyam pa ste/ gzhon nu chos bzhi po 'di dag dang ldan na byang chub sems dpa' sems
60b5(mdo sde): chen pos ting nge 'dzin 'di thob par 'gyur ro/ /gzhon nu chos bzhi po 'di dag dang ldan na byang chub sems dpa' sems dpa' chen pos chos thams cad kyi rang bzhin mnyam pa nyid rnam par spros pa'i ting nge 'dzin 'di thob par
60b6(mdo sde): 'gyur te/ myur du bla na med pa yang dag par rdzogs pa'i byang chub tu mngon par rdzogs par 'tshang rgya'o/ /gzhon nu rnam grangs 'dis ting nge 'dzin 'di 'di ltar sangs rgyas mang pos bshad pa sangs rgyas mang pos bsngags pa
60b7(mdo sde): sangs rgyas mang pos yang dag par rab tu bstan pa/ sangs rgyas mang pos rab tu bstod pa yin te/ gzhon nu sangs rgyas bcom ldan 'das mang po'i drung du nga rab tu byung nas chos thams cad kyi rang bzhin mnyam pa nyid
60b8(mdo sde): rnam par spros pa'i ting nge 'dzin 'di rgya cher mnyan te bzung ngo / /dris shing bcangs so/ /blags so bton to/ /nyon mongs pa med pa'i bsgom pas bsgoms shing mang du byas so/ /gzhan la rgya cher yang dag par rab tu bstan to/ /
61a1(mdo sde): de nas bcom ldan 'das kyis sangs rgyas mang po nges par brjod pa'i ting nge 'dzin gyi sgo sngon byung ba'i gtam bstan pa 'di de'i tshe zla 'od gzhon nur gyur pa la tshigs su bcad pa'i dbyangs kyis rgya cher yang dag par rab tu bstan pa/ dran
61a2(mdo sde): pa bskal pa gzhal med dpag yas na/ /rgyal ba dbyangs kyi yan lag sgra byung ste/ /bde gshegs dbyangs kyi yan lag sgra de yi/ /tshe tshad lo yang brgya phrag drug bcur gyur/ /de yi pha rol sangs rgyas gzhan byung ba/ /mi mchog mtshan
61a3(mdo sde): ni ye shes dbang phyug ste/ /rkang gnyis gtso bo ye shes dbang phyug gi/ /tshe tshad lo grangs stong phrag bcu gnyis so/ /ye shes dbang phyug pha rol sangs rgyas ni/ /gzi brjid dbang phyug ces bya rgyal ba byung / /rkang gnyis gtso bo gzi brjid dbang po
61a4(mdo sde): yi/ /tshe tshad lo ni stong phrag drug bcu bdun/ /gzi brjid dbang phyug pha rol sangs rgyas ni/ /blo gros dbang phyug ces bya rgyal ba byung / /rkang gnyis gtso bo blo gros dbang phyug gi/ /tshe yi tshad ni lo grangs bye bar tshang / /blo gros dbang phyug pha rol
61a5(mdo sde): sangs rgyas ni/ /tshangs pa'i dbang phyug ces bya rgyal ba byung / /rkang gnyis gtso bo tshangs pa'i dbang phyug gi/ /tshe yi tshad ni lo khri bzhi stong gyur/ /tshangs pa'i dbang phyug pha rol sangs rgyas ni/ /me yi dbang phyug ces bya rgyal ba byung / /
61a6(mdo sde): rkang gnyis gtso bo me yi dbang phyug gi/ /tshe tshad lo grangs bdun khri drug stong gyur/ /me yi dbang phyug pha rol sangs rgyas ni/ /tshangs pa'i zhal zhes bya ba rgyal ba byung / /rkang gnyis gtso bo tshangs pa'i zhal de yi/ /tshe yi tshad ni nyin
61a7(mdo sde): zhag bdun du gyur/ /tshangs pa'i zhal gyi pha rol sangs rgyas ni/ /tshogs kyi dbang phyug ces bya rgyal ba byung / /rkang gnyis gtso bo tshogs kyi dbang phyug gi/ /tshe yi tshad ni lo grangs bye bar tshangs/ /tshogs kyi dbang phyug pha rol
61a8(mdo sde): sangs rgyas ni/ /dbyangs kyi dbang phyug ces bya rgyal ba byung / /rkang gnyis gtso bo dbyangs kyi dbang phyug gi/ /tshe tshad lo grangs bye ba phrag dgur tshang / /dbyangs kyi dbang phyug pha rol sangs rgyas ni/ /dbyangs kyi zhal zhes bya ba rgyal
61b1(mdo sde): ba byung / /rkang gnyis gtso bo dbyangs kyi zhal gyi yang / /tshe tshad lo grangs bye ba phrag bcur tshang / /dbyangs kyi zhal gyi pha rol sangs rgyas ni/ /zla ba'i zhal zhes bya ba rgyal ba byung / /rkang gnyis gtso bo zla ba'i zhal gyi ni/ /tshe yi
61b2(mdo sde): tshad kyang nyin zhag gcig tu gyur/ /zla ba'i zhal gyi pha rol sangs rgyas ni/ /nyi ma'i zhal zhes bya ba rgyal ba byung / /rkang gnyis gtso bo nyi ma'i zhal gyi yang / /tshe tshad lo ni stong phrag bcwa brgyad do/ /nyi ma'i zhal gyi pha rol
61b3(mdo sde): sangs rgyas ni/ /tshangs pa'i zhal zhes bya ba'i rgyal ba byung / /rkang gnyis gtso bo tshangs pa'i zhal gyi yang / /tshe tshad lo ni stong phrag nyi shu'o/ /tshangs pa'i zhal gyi pha rol sangs rgyas ni/ /tshangs pa'i snyan pa zhes bya rgyal ba byung / /
61b4(mdo sde): rkang gnyis gtso bo tshangs pa'i snyan pa yi/ /tshe tshad lo grangs stong phrag bcwa brgyad gyur/ /bskal pa gcig la sangs rgyas 'di dag dang / /'jig rten rnam par 'dren pa nyis brgya byung / /zil gyis ma non de bzhin gshegs
61b5(mdo sde): pa yi/ /mtshan rnams 'dir yang brjod kyis mnyan par gyis/ /mtha' yas dbyangs dang rnam par grags pa'i dbyangs/ /rnam par bsgrags pa'i gzi brjid rnam grags sgra/ /sgra skad rnam grags sgra dbyangs mchod pa
61b6(mdo sde): dang / /dbyangs kyi yan lag dpa' dang dbyangs dag dang / /ye shes stobs dang ye shes bye brag 'gro/ /zil gyis ma non ye shes yang dag 'phags/ /ye shes 'od 'phro ye shes mngon par 'phags/ /ye shes rnam grags
61b7(mdo sde): de bzhin ye shes dpa'/ /tshangs pa'i stobs dang tshangs nor tshangs pa'i mchog /tshangs pa'i lhar bcas de bzhin tshangs pa'i dbyangs/ /tshangs pa'i dbang phyug tshangs pa'i mi dbang spyan/ /tshangs pa'i sgra dbyangs yan
61b8(mdo sde): lag tshangs pas byin/ /gzi brjid stobs dang gzi ldan gzi brjid mchog /gzi brjid dbang phyug gzi brjid mngon par 'phags/ /gzi brjid khyab dang gzi brjid shin du nges/ /gzi brjid sgra dbyangs shin du rnam grags
62a1(mdo sde): gzi/ /'jigs btsan stobs dang 'jigs btsan blo gros dang / /shin du 'jigs btsan 'jigs zhal 'jigs btsan 'phags/ /'jigs btsan 'od 'phro 'jigs mchog 'jigs pa'i dbyangs/ /'jig rten
62a2(mdo sde): rnam 'dren rgyal ba 'di dag byung / /sgra dbyangs zab mo dang ni dpal 'dzin dang / /rnam dag sgra yi dbang phyug tshangs pa'i dbyangs/ /mtha' yas dbyangs dang shin du rnam grol dbyangs/ /bdud kyi stobs dang bdud rnams skrag byed dang / /
62a3(mdo sde): spyan bzangs dang ni zhal gtsang spyan dag dang / /rnam par dag pa'i spyan dang mtha' yas spyan/ /kun nas spyan dang rnam par grags pa'i spyan/ /spyan gyis zil gyis gnon dang ma smad spyan/ /dul mchog dul dang shin du dul ba'i
62a4(mdo sde): sems/ /dul rab zhi ba'i dbang po zhi ba'i yid/ /zhi ba'i bla ma zhi dpal rab tu zhi/ /zhi ba'i pha rol phyin dang zhi bar dpa'/ /bla mar gnas pa zhi ba dul bar sems/ /shin du dul dang zhi dbang zhi ba'i yid/ /zhi ba'i bla ma zhi ba'i dpal
62a5(mdo sde): 'bar ba/ /zhi ba rab zhi dbang phyug zhi bar dpa'/ /tshogs dbang tshogs gtso tshogs kyi dbang phyug dang / /tshogs rnams zil gnon tshogs bzang ye shes gtsang / /tshogs kyi dbang chen tshogs dbang dpa' bo dang / /gzhan yang
62a6(mdo sde): tshogs bzang rab tu rnam par 'byed/ /chos kyi rgyal mtshan de bzhin chos kyi tog /chos kyi bla ma chos kyi rang bzhin 'phags/ /chos kyi stobs ldan chos bzang dpa' bo dang / /rang bzhin chos kyi bla ma nges pa byung / /rang bzhin
62a7(mdo sde): chos kyi bla ma nges par ni/ /mtshan gcig pa yang bye phrag brgyad bcu ste/ /bskal pa gnyis la 'dren pa 'di dag byung / /byang chub phyir ni 'di dag ngas mchod de/ /rang bzhin chos kyi bla ma nges pa yi/ /rgyal ba'i mtshan rnams gang
62a8(mdo sde): dag nyan byed cing / /thos nas rnam par grags pa'i mtshan 'dzin na/ /de dag myur du ting 'dzin 'di thob 'gyur// // 'phags pa ting nge 'dzin gyi rgyal po'i mdo/ bam po drug pa/ de nas bcom ldan 'das kyis sangs rgyas
62b1(mdo sde): mang po'i ting nge 'dzin gyi sgo sngon byung ba'i le'u 'di zla 'od gzhon nur gyur pa la rgya cher rgyas par rab tu bstan to/ /sangs rgyas 'di dag gi yang pha rol na/ /bskal pa bsam yas dpag tu med pa'i tshe/ /lha mis mchod pa sangs rgyas
62b2(mdo sde): gzhan zhig byung / /de yi mtshan ni mi dbang dbyangs shes bya/ /de bzhin gshegs pa mi dbang dbyangs kyi ni/ /tshe tshad lo grangs bdun khri drug stong ste/ /nyan thos dag ni bye ba brgya phrag gsum/ /de yi 'dus pa dang por gyur pa yin/ /
62b3(mdo sde): mngon shes drug ldan gsum rig dbang po thul/ /mthu yang che zhing rdzu 'phrul chen po ste/ /zag pa zad pa tha ma'i lus 'dzin pa/ /'od mdzad kyi ni dge 'dun de tshe byung / /bye ba khrag khrig stong phrag brgyad bcu yi/ /byang chub sems
62b4(mdo sde): dpa' rnams kyi tshogs byung ste/ /blo gros zab cing grags pa shin du che/ /mthu yang che zhing rdzu 'phrul che bar gyur/ /mngon par shes pa thob cing spobs par ldan/ /stong pa thams cad rtogs par khong du chud/ /zhing ni bye bar de las lhag par yang / /
62b5(mdo sde): gang gA'i bye ma snyed du 'phrul gyis 'gro/ /rkang gnyis gtso la dri ba dris nas ni/ /phyir yang rgyal ba de yi drung du 'ong / /mdo sde sgrub pa nges pa'i tshig la mkhas/ /snang bar gyur pa sa yi steng na rgyu/ /sems can don phyir spyad pa rnam spyod de/ /
62b6(mdo sde): bde bar gshegs pa'i sras po mthu chen ni/ /'dod pa'i rkyen gyis sdig pa mi byed de/ /de dag la ni lha yang smon pa skyed/ /srid pa'i 'gro bar mi gnas don mi gnyer/ /mnyam bzhag bsam gtan gnas pa'i spyod yul can/ /rnam par
62b7(mdo sde): nges pa'i don ldan 'jigs med pa/ /dri ma med par rtag tu tshangs par spyod/ /tshig kyang rgyun mi 'chad cing spobs par ldan/ /nges tshig bstan pa'i tshig gi don la mkhas/ /sangs rgyas sras po kun du yang dag ston/ /dge ba'i las
62b8(mdo sde): rnams kyis kyang yongs su bzung / /bskal pa mtha' yas par ni spyod pas 'phags/ /'dren pa dag gis rtag tu bstod cing bsngags/ /rnam par thar dang don tshig yang dag ston/ /tshul khrims shin du dag cing nyon mongs
63a1(mdo sde): med/ /chu yis pad ma bzhin du mi chags te/ /khams gsum las ni rnam grol bag yod pa/ /'jig rten chos brgyad dag gis mi gos shing / /lus kyang rnam dag las kyang yongs su dag /'dod pa nyung zhing chog shes
63a2(mdo sde): mthu yang che/ /chags pa med cing sangs rgyas yon tan gnas/ /sems can kun gyi rten dang dpung gnyen te/ /tshig tsam ma yin nan tan snying por byed/ /gang la gnas pa de nyid gzhan la ston/ /sangs rgyas thams cad kyis kyang
63a3(mdo sde): yongs su bzung / /rgyal ba rnams kyi mdzod 'dzin thugs brtan pa/ /khams gsum thams cad la yang skrag pa'i yid/ /rab tu sems zhi rtag tu dgon par spyad/ /'jig rten 'dren pa rnams kyis byin brlabs pas/ /mdo
63a4(mdo sde): sde bye ba phrag stong 'chad par byed/ /'chad pa de yang sangs rgyas rnams kyis bsngags/ /'jig rten dag gi tshig kun rnam spangs te/ /stong pa nyid la mos shing don dam ston/ /bsngags pa mtha' yas yon tan rgya mtsho bzhin/ /
63a5(mdo sde): mang du thos shing mkhas pa shes rab ldan/ /gzhon nu bskal pa bye ba mang por ni/ /rgyun chad med par bsngags pa rab brjod kyang / /de ni cung zad tsam zhig brjod par 'gyur/ /rgya mtsho las ni chu thigs gcig po bzhin/ /de tshe
63a6(mdo sde): mi yi dbang po'i dbyangs de ni/ /ting 'dzin zhi ba mthong dka' 'di ston te/ /stong gsum chen po'i 'jig rten khams 'di yang / /lha dang klu rnams kyis ni gang bar gyur/ /de yis ting 'dzin zhi ba 'di bshad tshe/ /sa yang rnam pa drug du
63a7(mdo sde): rab tu g.yos/ /lha dang mi rnams gang gA'i bye ma snyed/ /sangs rgyas ye shes la ni mi ldog gnas/ /der yang mi dbang rgyal po byung ba ni/ /dpal gyi stobs shes bya ba mthu che ba/ /de la bu yang brgya phrag lnga yod de/ /byad bzhin bzang zhing
63a8(mdo sde): mdzes la blta na sdug / rgyal po de yi btsun mo'i 'khor kyang ni/ /bud med bye ba brgya phrag brgyad bcu yod/ /sa bdag rgyal po de yi bu mo yang / /bye ba stong phrag bcu bzhir tshang ba byung / /de yang ston zla tha chungs nya ba la/ /yan lag brgyad ldan
63b1(mdo sde): gso sbyong bzung nas ni/ /bye ba khrag khrig brgyad bcu lhan cig tu/ /'jig rten gtso bo'i drung du nye bar 'ongs/ /rkang gnyis gtso bo'i zhabs la phyag 'tshal te/ /rgyal ba de yi spyan sngar rgyal po 'dug /rgyal po de yi lhag pa'i bsam
63b2(mdo sde): mkhyen nas/ /ting 'dzin 'di n-i rkang gnyis dbang pos bshad/ /ting 'dzin 'di ni rgyal po des thos nas/ /rgyal srid mchil ma bzhin du kun spangs te/ /gnyen dang rtsa lag sdug pa yongs btang nas/ /rgyal ba de yi drung du rab tu byung / /
63b3(mdo sde): bu yang brgya phrag lnga dag rab byung ste/ /de bzhin btsun mo'i 'khor dang sras mo dang / /gnyen bshes rtsa lag mang po gzhan dag kyang / /bye ba khrag khrig bdun bcu rtsa drug byung / /bu dang chung mar bcas pa rab byung nas/ /kha zas sgrub pa'i
63b4(mdo sde): sa yang bor nas ni/ /rgyun ma chad par lo brgyad bar du bcags/ /'chag cing 'gring bzhin 'chi ba'i dus kyang byas/ /rgyal po'i glang po ting 'dzin sems dpa' de/ /rtag par rab tu mnyam bzhag dus byas pas/ /de 'ang rgyal
63b5(mdo sde): po'i pho brang der skyes te/ /mngal gyi dri mas ma gos brdzus te byung / /de yi pha ni brtan pa'i stobs shes bya/ /blo gros che zhes bya ba mar gyur te/ /gzhon nu btsas ma thag tu tshig smra ba/ /'jig rten mgon po de nyid bzhugs
63b6(mdo sde): sam ge/ /'jig rten mgon pos bdag gi sems mkhyen nas/ /de phyir bdag la zhi ba'i ting 'dzin bshad/ /rkyen rnams med cing rkyen dang bral ba yang / /srid pa'i 'gro ba rnams ni gcig tu bstan/ /chos rnams kun gyi
63b7(mdo sde): rang bzhin phyag rgya gang / /mdo sde bye ba khrag khrig byung ba dag /byang chub sems dpa'i nor ni bla med pa/ /ting 'dzin 'di ni rgyal bas bshad mdzad dam/ /lus kyang gtsang zhing de bzhin ngag gtsang ba/ /sems gtsang de bzhin lta ba gtsang ma
63b8(mdo sde): dang / /dmigs pa rnams las yang dag 'da' ba yi/ /ting 'dzin de ni rgyal bas bshad mdzad dam/ /chud mi za ba'i 'bras bu chos bstan pa/ /lam mchog yan lag brgyad ldan sgom pa ste/ /de bzhin gshegs dang phrad cing shes rab rno/ /
64a1(mdo sde): bden la 'jug dang rtag tu chos shes pa/ /phung po yongs shes khams rnams mnyam pa nyid/ /skye mched rnam pa kun du bsal ba ste/ /skye ba med pa mngon sum 'jug pa dag /ting 'dzin de ni rgyal bas bshad mdzad
64a2(mdo sde): dam/ /so so yang dag rig pa bzhi la 'jug /yi ge thams cad dbye ba'i ye shes dang / /dngos por 'jug pa las ni 'da' ba yi/ /ting 'dzin de ni rgyal bas bshad mdzad dam/ /dbyangs rnams yongs su shes shing dga' ba thob/ /
64a3(mdo sde): bde gshegs bsngags pa la 'ang dgar gyur cing / /'phags pa dag gi tshul 'jam drang po yi/ /ting 'dzin de ni rgyal bas bshad mdzad dam/ /des pa nam yang khro gnyer mi byed cing / /mnyen zhing 'jam pa bzhin yang 'dzum pa ste/ /
64a4(mdo sde): sems can mthong nas sngon du smra ba yi/ /ting 'dzin de ni rgyal bas bshad mdzad dam/ /le lo med cing bla ma'i ri mo byed/ /sri zhu che bas phyag 'tshal sdug par lta/ /skye ba dag gis chog shes dkar ba yi/ /ting 'dzin de ni rgyal bas bshad mdzad
64a5(mdo sde): dam/ /'tsho ba dag cing de bzhin dgon gnas dang / /sbyangs pa dag la gnas shing dran mi nyams/ /phung po dang ni khams la mkhas pa yi/ /ting 'dzin de ni rgyal bas bshad mdzad dam/ /skye mched mkhas shing mngon shes ye shes dang / /
64a6(mdo sde): nyon mongs bsal ba dul ba'i sa rnams dang / /gsang sngags mang po thams cad 'chad pa yi/ /ting 'dzin de ni rgyal bas bshad mdzad dam/ /srid pa'i 'gro ba kun las 'da' ba dang / /skye ba dran zhing chos la nem nur
64a7(mdo sde): med/ /chos la sems shing thos pa tshol ba yi/ /ting 'dzin de ni rgyal bas bshad mdzad dam/ /khyad par 'gro zhing rtag tu sgom la 'jug /ltung ba dag la mkhas shing 'byung bar gnas/ /de la gnas pas bag la nyal ba sel/ /
64a8(mdo sde): ting 'dzin de ni rgyal bas bshad mdzad dam/ /gang las ye shes rno ba'i mchog 'byung ba/ /mi g.yo ri bo bzhin du mi sgul ba/ /phyir mi ldog pa'i mtshan dang gzungs kyi sgo/ /ting 'dzin de ni rgyal bas bshad mdzad dam/ /rtag tu dkar
64b1(mdo sde): po'i chos rnams yongs tshol zhing / /sdig pa'i chos rnams khor mor rnam par spong / /rtag tu nyon mongs phyogs rnams rgyu ba med/ /ting 'dzin de ni rgyal bas bshad mdzad dam/ /bslab pa kun la rtogs par khong du chud/ /mkhas pa
64b2(mdo sde): ting 'dzin gnas pa rtogs par rig / sems can dag gi bsam pa shes pas skul/ /sangs rgyas byang chub mchog tu chos kyang ston/ /khyad par shes pa skye ba shes pa dang / /mtha' yas shes pa shin du rdzogs par shes/ /'gro ba kun
64b3(mdo sde): du mtshams sbyor shes pa yi/ /ting 'dzin de ni rgyal bas bshad mdzad dam/ /khyim gyi gnas spangs rab tu 'byung ba'i sems/ /khams gsum la yang mi dga' mi 'dzin cing / /sems rnams rab tu 'dzin cing dga' byed pa/ /
64b4(mdo sde): chos rnams rkang gnyis gtso bo ston mdzad pa/ /skyob pa chos rnams la yang ma chags shing / /rtag tu chos kyi mchog kyang yongs su 'dzin/ /las kyi rnam par smin la brtan mos pa/ /chos rnams rkang gnyis gtso bo ston pa mdzad/ /
64b5(mdo sde): 'dul ba la yang mkhas shing rnam smin shes/ /de bzhin 'thab cing rtsod pa nye bar zhi/ /'thab pa med cing rtsod pa med pa'i sa/ /chos rnams rkang gnyis gtso bo ston pa mdzad/ /bzod pa yang dag 'dzin cing khro med gnas/ /chos la
64b6(mdo sde): rnam par nges shing rtag tu mkhas/ /tshig rnams rab tu 'byed la ye shes mthong / /thugs rje bskyed nas chos rnams ston pa mdzad/ /sngon gyi mtha' shes phyi ma'i mtha' shes te/ /bde gshegs bstan la dus gsum mnyam pa
64b7(mdo sde): nyid/ /'khor gsum dag ni yongs su chad par gsungs/ /rgyal ba chos kyi bdag po de skad ston/ /sems kyang rab tu gnas shing rtse gcig dang / /lus kyang rnam par gnas dang 'phags pa'i sa/ /spyod lam dag kyang rtag tu
64b8(mdo sde): bsrung ba yi/ /chos ni skyes bu khyu mchog thub pa ston/ /khrel yod ngo tsha shes shing mdzes pa dang / /'jig rten shes pa rigs pa'i tshigs rnams gsung / /chos rnams 'byung ba srog chags rang bzhin dang / /byang chub dam pa mchog
65a1(mdo sde): gi chos kyang ston/ /rjes su phan gdags pa dang khrel yod dang / /mi dge ba yi sems la smod pa dang / /sbyangs pa rjes su mi gtong bsod snyoms sbyong / /chos rnams rkang gnyis gtso bo ston pa mdzad/ /khrel yod
65a2(mdo sde): ngo tsha shes pa rtag tu spyod/ /bla ma la yang gus smra ldang ba dang / /thog ma nyid nas nga rgyal tshar bcad par/ /chos rnams rgyal ba chos rje de ltar ston/ /sems ni ldang ba nas kyang sems dge ste/ /ye shes khong du chud cing
65a3(mdo sde): rtogs par byed/ /mi shes phyogs rnams rtag tu rnam par spong / /byang chub mchog gi chos rnams ston pa mdzad/ /sems la 'jug pa dang ni sgra shes pa/ /nges pa'i tshig la 'jug cing don rtogs dang / /gnod pa thams
65a4(mdo sde): cad rtag tu rnam spang par/ /rgyal ba chos kyi bdag po de ltar ston/ /skyes bu dam pa rtag tu yang dag bsten/ /skyes bu ngan pa dag ni rnam par spang / /rgyal ba la yang rtag tu dad cing dga'/ /chos mchog rgyal ba de ltar ston pa mdzad/ /
65a5(mdo sde): btags pa dang ni brda dang tha snyad dang / /'khor ba'i sdug bsngal rnams ni rtag par spang / /rnyed dang ma rnyed pa la zhum pa med/ /chos kyi dam pa rgyal bas de ltar bstan/ /bkur sti rnyed kyang mtshar du mi bzung zhing / /bkur sti ma byas na yang btang
65a6(mdo sde): snyoms gzhag / yang dag bsngags pas nam yang rlom sems med/ /'jig rten phan pa'i bstan pa 'di 'dra'o/ /gshe zhing smod pa thams cad bzod par bya/ /khyim pa kun dang lhan cig mi bsten cing / /rab tu byung ba dang yang 'grogs mi
65a7(mdo sde): bya/ /rgyal ba chos kyi bdag po de skad ston/ /spyod yul ma yin thams cad rnam spangs nas/ /sangs rgyas spyod yul la ni rab tu gnas/ /spyod pa phun sum tshogs shing dul ba'i sems/ /chos kyi tshul 'di bde bar gshegs pas bshad/ /
65a8(mdo sde): byis pa'i chos rnams rtag tu rnam par spang / /rigs sun pa yang thams cad spang bar bya/ /sangs rgyas bstan pa rtag par yongs su bsrung / /chos kyi bdag po rgyal ba de skad ston/ /smra ba nyung zhing rab tu 'brel la snyan/ /gzhan dag la
65b1(mdo sde): yang tshig 'jam dge bar smra/ /phas kyi rgol ba chos dang ldan pas 'dul/ /rgyal ba'i rjes su bstan pa 'di 'dra'o/ /dus su 'gro ste dus la ma bab min/ /so so'i skye bo kun la yid mi brtan/ /sdug bsngal reg kyang yi mug med par
65b2(mdo sde): bya/ /rgyal ba'i rjes su bstan pa 'di 'dra'o/ /dbul po mthong na nor dang ldan par bya/ /tshul khrims 'chal pa mthong na brtse ba bskyed/ /phan pa'i dngos la rtag tu gdams par bya/ /rgyal ba'i rjes su bstan pa 'di 'dra'o/ /
65b3(mdo sde): chos kyis sems can rnams la phan gdags shing / /'jig rten zang zing rtag tu gtang bar bya/ /bsags par mi bya spung bar mi bya ste/ /rgyal ba'i rjes su bstan pa 'di 'dra'o/ /tshul khrims bsngags shing tshul khrims
65b4(mdo sde): 'chal pa smad/ /g.yo sgyu med cing tshul khrims ldan la sten/ /nor la mi gnas bdog pa thams cad gtong / /rgyal ba'i rjes su bstan pa 'di 'dra'o/ /lhag pa'i bsam pas bla ma gnyer ba dang / /ji skad smras pa de bzhin
65b5(mdo sde): thams cad bya/ /chos smra ba yang mi chad bsten par bya/ /rgyal ba'i rjes su bstan pa 'di 'dra'o/ /ri mor bcas shing rtag tu yid dgar bya/ /zhi ba'i lta bas khor mor gnas par bya/ /sngon spyod rnams la rtag par shin du nges/ /
65b6(mdo sde): rgyal ba'i rjes su bstan pa 'di 'dra'o/ /dge ba'i spyod par rtag tu sngon du 'gro/ /'du shes bzlog dang dngos po'i mtshan nyid dang / /mtshan ma spang ba la yang thabs mkhas pa/ /rgyal ba'i rjes su bstan pa 'di 'dra'o/ /
65b7(mdo sde): mdo sde sgrub pa'i tshig la mkhas pa dang / /bden pa bstan pa'i tshig la gdon mi za/ /rnam par grol ba'i ye shes mngon du byed/ /rgyal ba'i rjes su bstan pa 'di 'dra'o/ /mgo gcig tu ni tshig rnams brjod par bya/ /
65b8(mdo sde): ji lta bzhin du mthong zhes rtogs par mkhas/ /rtag tu tshig la the tshom med par bya/ /rgyal ba'i rjes su bstan pa 'di 'dra'o/ /stong pa nyid kyi chos kyang rtag tu bsten/ /'jigs pa med cing tshul khrims stobs la gnas/ /
66a1(mdo sde): ting 'dzin gnas kyis mnyam par 'jug par bya/ /rgyal ba'i rjes su bstan pa 'di 'dra'o/ /shes kyi khe 'dod phyir ni yong mi bstan/ /sems kyang gya gyu can du mi bya ste/ /lta bar byas pa thams cad rnam par spang / /
66a2(mdo sde): rgyal ba'i rjes su bstan pa 'di 'dra'o/ /spobs pa mchog dang gzugs kyang dam pa ste/ /ye shes snang ba pha rol mtha' ma med/ /gsang sngags byin rlabs rigs par spobs pa ni/ /rgyal ba'i rjes su bstan pa 'di 'dra'o/ /lam 'di sgom pa
66a3(mdo sde): dag ni tshul gyi sgo/ /bstan pa 'di la spyad nas nan tan dang / /tshul dang gdams pa rjes su bstan pa bzang / /rgyal ba'i rjes su bstan pa 'di 'dra'o/ /rjes su 'thun pa'i bzod pa sangs rgyas bsngags/ /bzod la gnas pas nyes pa
66a4(mdo sde): rnam par spang / /ye shes la yang gnas nas mi shes spang / /rgyal ba'i rjes su bstan pa 'di 'dra'o/ /ye shes rten yin de bzhin rnal 'byor sa/ /byang chub zhugs pa'i rnal 'byor dbang phyug ste/ /skyes bu dam pa rtag par bsten pa ni/ /rgyal ba'i
66a5(mdo sde): rjes su bstan pa 'di 'dra'o/ /mi rigs brtson pa khor mor rnam par spang / /sangs rgyas sa ni de bzhin gshegs pas bshad/ /mkhas pa kun gyis rjes su yi rang ba/ /rgyal ba'i rjes su bstan pa 'di 'dra'o/ /byis pa mi shes pas ni spangs
66a6(mdo sde): pa ste/ /'di ni nyan thos mang po'i sa ma yin/ /byang chub sems dpa' dag gis rtag tu bzung / /rgyal ba'i rjes su bstan pa 'di 'dra'o/ /'di ni de bzhin gshegs pa'i rjes su 'brang / /lha rnams kyis kyang mchod cing ri mor byas/ /tshangs
66a7(mdo sde): pa bye ba phrag stong yi rang ba/ /ting 'dzin de ni rgyal ba ston mdzad dam/ /nam mkha' lding dang gnod sbyin mi 'am ci/ /klu yang stong gis rtag tu phyag byas pa/ /byang chub dam pa rgyal bas gsungs pa yi/ /ting 'dzin de ni rgyal bas bshad
66a8(mdo sde): mdzad dam/ /shin du mkhas pas rtag tu yongs thob ste/ /nor mchog dam pa yang ni legs par rnyed/ /zang zing med pa'i ye shes gso ba mchog /ting 'dzin de ni rgyal bas bshad mdzad dam/ /ye shes mdzod yin spobs pa mi zad pa/ /
66b1(mdo sde): 'di ni mdo sde bye bar 'jug pa ste/ /khams gsum yongs shes yang dag shes pa yi/ /ting 'dzin de ni rgyal bas bshad mdzad dam/ /gang la ting 'dzin zhi ba 'di bshad pa/ /'di ni pha rol 'gro ba'i gzings su bstan/ /'di ni chu
66b2(mdo sde): bo rgal ba'i gru yin te/ /'di ni snyan grags bsngags phreng 'phel bar byed/ /gang gis ting 'dzin zhi ba 'di bshad pa/ /de bzhin gshegs pa rnams la bstod pa yin/ /skyes bu khyu mchog la yang bsngags pa ste/ /
66b3(mdo sde): byang chub sems dpa'i mi zad yon tan tshul/ /gang dag la ni ting 'dzin 'di bshad pa/ /'di ni zhe sdang zhi bar byams pa bstan/ /'di ni snying rje can gyi btang snyoms sa/ /'di ni grags pa chen po'i dbugs 'byin pa/ /seng ge'i sgra sgrogs
66b4(mdo sde): rnams kyi nan tan te/ /'di las sangs rgyas ye shes mchog kyang 'byung / /chos rnams kun gyi rang bzhin phyag rgya ste/ /ting 'dzin 'di ni 'dren pa dag gis bshad/ /ting 'dzin zhi ba rgyal bas bshad pa 'di/ /thams cad mkhyen pa'i
66b5(mdo sde): ye shes thob par byed/ /'di ni byang chub rab zhugs spyod pa ste/ /bdud kyi sde rnams shin du skrag par byed/ /rgyal bas ting 'dzin zhi ba 'di bshad pa/ /skyob pa chos la gnas pa'i rig sngags 'di/ /dgra yi nang du srung ba dam pa ste/ /
66b6(mdo sde): phas kyi rgol ba chos kyis tshar gcod pa/ /ting 'dzin zhi ba 'di la bsten byas na/ /'di ni spobs pa'i sar yang rab tu bstan/ /stobs dang rnam thar de bzhin dbang po dang / /sangs rgyas chos rnams bcwa brgyad bye brag 'phags/ /
66b7(mdo sde): stobs bcu rnams kyang yongs su tshol ba ste/ /sangs rgyas ye shes kyi yang snga ltas so/ /skyes mchog 'jig rten phan zhing thugs brtse bas/ /sangs rgyas chos rnams rab tu bstan pa'ang yin/ /sangs rgyas dag gi sras kyis 'di bzung
66b8(mdo sde): ste/ /'di ni rnam thar 'dod pa'i lam du bstan/ /ting 'dzin zhi ba mthong dka' 'di thos nas/ /de la bde gshegs sras po dga' bar 'gyur/ /sangs rgyas ye shes yongs su rdzogs pa dang / /byang chub sems dpa' mkhas pa tshol ba 'di/ /
67a1(mdo sde): rnam dag sems gtsang nyon mongs med pa yis/ /ting 'dzin zhi ba 'di la bsten par gyis/ /rgyal ba bzhin du de yi lus dag ste/ /rnam par thar dang ye shes rnam grol mthong / /'dod chags 'ching bas rtag tu nyon mi mongs/ /
67a2(mdo sde): ting 'dzin bzang po 'di la bsten par gyis/ /zhe sdang sa min gti mug bral ba ste/ /bde ba 'dod pa'i ye shes 'byung ba yin/ /rig pa skye zhing ma rig 'jig pa ste/ /ting 'dzin zhi ba 'di la bsten par gyis/ /rnam grol snying por byed
67a3(mdo sde): pa ngoms par bshad/ /bsam gtan pa la ting 'dzin zhi 'di bstan/ /sangs rgyas ma smad pa yi spyan yin te/ /ting 'dzin zhi ba 'di la bsten par gyis/ /'di ni zhing mang ston pa'i mngon par shes/ /sangs rgyas mtha' yas ston pa'i
67a4(mdo sde): rdzu 'phrul te/ /ting 'dzin 'di nyid sgom par byed pa la/ /gzungs de rnams kyang rnyed par dka' mi 'gyur/ /byang chub phyir ni dbang po zhi ba'i gnas/ /'di ni byin rlabs mtha' yas ston pa ste/ /ting 'dzin 'di ni bsnyen par byed pa yi/ /
67a5(mdo sde): ye shes phra zhing yangs pa rnam par dag /gang gis ting 'dzin zhi ba 'di ma thos/ /mi rigs brtson pas 'di ni rtogs mi 'gyur/ /yi ge thams cad rnam par bzlog pa ste/ /dbyangs kyis rnam par go bar nus ma yin/ /byang chub
67a6(mdo sde): sems dpa' rig pas 'di shes te/ /chos kyi bdag pos ji ltar gang bshad pa/ /ting 'dzin 'di la sten par byed pa yi/ /zhi ba dag dang smad pa med pas rtogs/ /brtson 'grus brtsams pas rab tu 'di bzung ste/ /bsnyen bkur
67a7(mdo sde): byas shing rtag tu legs par bcangs/ /ting 'dzin 'di la bsnyen par byed pa ni/ /sdug bsngal zad cing skye ba 'gog pa shes/ /chos rnams kun gyi skye ba med pa bstan/ /de ltar sred pa'i 'gro ba thams cad na/ /sangs rgyas grags
67a8(mdo sde): chen dag gi ye shes mchog / /ting 'dzin de ni rgyal bas bshad mdzad dam/ /gzhon nu de yis tshigs bcad 'di thos nas/ /khrag khrig stong phrag brgyad bcu rtsa brgyad rnams/ /dbyangs kyi rjes 'gro bzod pa der thob ste/ /sangs rgyas ye
67b1(mdo sde): shes las ni mi ldog gnas/ /brtan pa'i stobs kyis gzhon nu de la smras/ /da dung 'jig rten mgon po de bzhugs so/ /khye'u khyod la don 'di dri bar bya/ /ting 'dzin 'di ni khyod kyis su las thos/ /gzhon nus smras pa rgyal po gsan du gsol/ /
67b2(mdo sde): bdag gis bskal pa gcig la sangs rgyas ni/ /bye ba khrag khrig mthong ste ri mor bgyis/ /ting 'dzin zhi ba 'di yang bdag gis dris/ /gzhan yang bskal pa dgu bcu rtsa dgu dang / /bskal pa bye ba khrag khrig phrag stong du/ /de dang der bdag
67b3(mdo sde): skye ba dran par gyur/ /nam yang mngal du skyes par ma gyur to/ /de nas bdag gis ting 'dzin 'di bsgoms te/ /rgyal ba de dag 'chad pa dag par thos/ /thos nas bshad pa la yang mos bskyed de/ /nem nur med pas byang chub reg par bgyi/ /dge slong
67b4(mdo sde): su dag bdag la kun 'dri zhing / /ting 'dzin 'di la yongs su chud bgyid pa/ /de la bdag ni gus par ri mor bgyid/ /'jig rten don mdzad dag la bgyi ba bzhin/ /su las bdag gis tshigs bcad gcig tsam yang / /lung mnos rjes 'thun spyad
67b5(mdo sde): pa spyod pa'i tshe/ /de dag la yang bdag ni ston pa snyam/ /sangs rgyas bzhin du gus pas ri mo bgyid/ /ting 'dzin yongs su chub par bgyid pa 'di/ /su dag la la bdag la 'dri ba yang / /'jig rten 'dren pa rgyal bar mi 'gyur bar/ /rmi lam
67b6(mdo sde): na yang bdag la the tshom med/ /dge slong rgan rabs bar ma gzhon nu la/ /bdag ni ri mo gus dang ldan par bgyid/ /ri mor ldan pas bdag gi snyan pa dang / /de bzhin bsod nams grags pa yon tan 'phel/ /'thab cing rtsod pa dag la
67b7(mdo sde): brtson mi bgyid/ /de tshe bdag ni brtson pa chung bar 'gyur/ /sdig pa bgyis pas 'gro ba gzhan du 'gyur/ /dge ba bgyis pas 'gro ba gzhan du 'gyur/ /mi rigs brtson par sbyor zhing ma bsdams pa/ /de dag gi ni mi snyan tshig thos nas/ /
67b8(mdo sde): de tshe bdag gir bgyi ba las su 'dzin/ /las rnams bgyis pa rnam par chud mi za/ /de la khro ba'i dbang du mi 'gyur te/ /sangs rgyas bsngags pa'i bzod pa'i stobs 'dzin te/ /'dren pa dag gis rtag tu bzod pa bsngags/ /bzod
68a1(mdo sde): pa bsgoms na byang chub rnyed mi dka'/ /bdag kyang rtag tu tshul khrims ldan par 'gyur/ /tshul khrims la yang gzhan dag rab tu 'god/ /tshul khrims bsngags pa rtag tu bdag brjod de/ /de na bdag gi tshig
68a2(mdo sde): kyang btsun par gyur/ /dgon pa'i bsngags pa dag kyang rtag tu brjod/ /tshul khrims la ni rtag par rab gnas te/ /rtag tu gso sbyong dag kyang 'dzin du stsal/ /de dag byang chub la yang yang dag btsud/ /de dag tshangs pa'i
68a3(mdo sde): spyod pa yang dag bstabs/ /chos dang don rnams la yang rab tu gnas/ /gang la mtha' dang chags pa 'di med pa/ /byang chub lam la de dag sad par bgyis/ /bdag dran bskal pa 'das pa'i dus shig na/ /rgyal ba sgra yi
68a4(mdo sde): yan lag dbyangs byung ste/ /de yi spyan sngar bdag gis dam bcas pa/ /bdag ni rtag tu bzod pa'i stobs ldan bgyi/ /yi dam bcas pa de la gnas nas ni/ /lo grangs bye ba brgyad bcu phrag bzhir yang / /bdag la bdud
68a5(mdo sde): kyis shin du smad cing spyos/ /'on kyang bdag gi sems ni yong ma 'khrugs/ /der ni bdud kyis bgams shing sad na yang / /bdag gi byams bzod brtan pa 'tshal nas ni/ /sems dang bdag gi rkang la phyag 'tshal te/ /
68a6(mdo sde): lnga brgya byang chub mchog la rab tu zhugs/ /bdag ni rtag tu ser sna med par gyur/ /gtong ba'i bsngags pa dag kyang khor mor 'chad/ /phyug cing nor ldan bdag nyid chen por gyur/ /mu ge'i tshe yang bdag nyid sbyin bdag gyur/ /
68a7(mdo sde): dge slong su dag ting 'dzin 'di 'dzin cing / /su dag klog cing su dag lung nod pa/ /de dag la ni bdag kyang bsnyen bkur bgyid/ /de dag thams cad mi yi mchog tu 'gyur/ /bdag ni bla na med pa'i las de yis/ /sangs rgyas 'jig
68a8(mdo sde): rten mgon po mang po mthong / /rgyal ba'i bstan pa la yang rab byung ste/ /rtag tu chos smra ba ni mkhas par gyur/ /sbyangs pa la yang rtag tu bdag brtson te/ /bas mtha' dgon pa la yang khor mor gnas/ /kha zas phyir ni tshul
68b1(mdo sde): 'chos mi bgyid de/ /ngan ngon tsam dag gis kyang chog shes gyur/ /bdag ni rtag tu phrag dog ma mchis te/ /bdag ni khyim la'ang chags par mi 'gyur ro/ /khyim la chags pa dag ni phrag dog skye/ /phrag dog ma mchis nags
68b2(mdo sde): dgon dga' bar bgyid/ /bdag ni rtag tu byams la gnas par gyur/ /gshe zhing sdigs kyang khro ba mi skyed de/ /byams pa la yang gnas pa des pa yi/ /snyan pa'i phring ba phyogs bzhir rab tu mched/ /rtag tu chog shes 'dod
68b3(mdo sde): pa nyung bar gyur/ /dgon par gnas shing sbyangs pa'i yon tan brtson/ /bsod snyoms len pa dag kyang mi gtong ste/ /sbyangs pa la yang yi dam brtan par gyur/ /rtag tu dang bar bcas shing dad par gyur/ /khor mor sangs rgyas bstan
68b4(mdo sde): la dad pa mang / /dad pa mang ba'i phan yon 'di lags te/ /byad bzhin bzang zhing dbang po ma nyams gyur/ /gang dag 'chad pa de la bdag gnas te/ /bdag ni rtag tu nan tan snying por bgyid/ /nan tan snying por bgyid la lha klu yang / /
68b5(mdo sde): rab tu dang ba'i sems kyis ri mor bgyid/ /yon tan ji snyed brjod pa 'di dag dang / /gzhan yang rnam pa du ma mang po yod/ /sangs rgyas byang chub rtogs par su 'dod pa/ /mkhas pa 'di dag rtag tu bslab par bgyi/ /'di bas ches
68b6(mdo sde): mang dka' ba spyad pa ni/ /sngon gyi bskal pa du mar mang spyad dran/ /da ltar de dag brjod par mi nus kyis/ /bde bar gshegs pa'i drung du da mchi'o/ /byang chub sems dpa' shes rab rno mkhas des/ /de yi mod la mngon shes
68b7(mdo sde): lnga thob nas/ /de yang srog chags bye ba brgyad bcu dang / /rdzu 'phrul gyis ni rgyal ba'i drung du song / /brtan pa'i stobs kyang mchog tu dga' rangs nas/ /de tshe bye ba brgya phrag drug bcu dang / /de bzhin gshegs pa'i drung du
68b8(mdo sde): nyer lhags te/ /zhabs la phyag 'tshal nas ni spyan sngar 'dug /rgyal po de yi lhag pa'i bsam mkhyen nas/ /rkang gnyis dbang pos ting 'dzin 'di bshad de/ /rgyal po des kyang ting 'dzin 'di thos nas/ /rgyal srid btang ste
69a1(mdo sde): ma chags rab tu byung / /rab tu byung nas ting 'dzin 'di la sgom/ /klog cing 'chad de rab tu ston par byed/ /bskal pa drug bcu 'das pa'i 'og tu de/ /pad ma bla ma zhes bya rgyal bar gyur/ /rgyal po lhan cig rgyal ba'i
69a2(mdo sde): drung 'ong ba/ /bye ba brgya phrag drug bcu mi nyung ba/ /de dag kyang ni ting 'dzin 'di thos nas/ /de tshe dga' zhing mgu bas rab tu byung / /de dag rab tu byung nas ting 'dzin 'di/ /bzung zhing blags te rab tu ston par byed/ /bskal pa khrag
69a3(mdo sde): khrig drug bcu 'das nas ni/ /bskal pa gcig la byang chub mchog reg ste/ /mtshan ni ye shes bla ma mtha' yas pa/ /lha mis mchod pa'i sangs rgyas rnams su gyur/ /de la rkang gnyis gtso bo re res kyang / /sems can gang ga'i
69a4(mdo sde): bye snyed grol bar byas/ /byang chub spyod pa mchog 'di spyod pa na/ /nga ni rgyal po dpal gyi stobs su gyur/ /nga yi bu dag lnga brgya yod pa yang / /rjes su chos rnams skyong ba 'di dag yin/ /de tshe gang su nga yi mar gyur pa/ /de ni lha mo
69a5(mdo sde): sgyu 'phrul nyid yin te/ /bye ba stong phrag bcu bzhir tshang ba yi/ /nga yi bu mo de kun mya ngan 'das/ /stobs brtan zhes bya rgyal po gang byung ba/ /rab tu mdzod mang 'khor los sgyur ba'i mchog /de tshe rgyal po zas gtsang de yin te/ /
69a6(mdo sde): de dang der yang nga yi yab tu gyur/ /de ltar ngas ni bskal pa bye stong du/ /le lo med cing brtson 'grus brtsams pa yis/ /byang chub mchog 'di yang dag sgrub pa na/ /ting 'dzin yongs su tshol ba rnam par dag /gzhon nu de phyir byang chub
69a7(mdo sde): sems dpa' gang / /ting 'dzin 'di la sgom par 'dod pa dag /brtson 'grus brtsams shing srog la mi lta bar/ /gzhon nu rtag par nga yi rjes su slobs/ /sangs rgyas mang po'i t-ing nge 'dzin gyi sgo'i le'u zhes bya ba ste bcu bdun pa'o// //
69a8(mdo sde): de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po gang ting nge 'dzin 'di 'dzin pa dang kun chub par byed pa dang 'chang ba dang klog pa dang rab tu 'don
69b1(mdo sde): pa dang lung nod pa dang kha ton byed pa dang gzhan la yang rgya cher rab tu ston pa de la yon tan gyi phan yon bzhir rig par bya ste/ bzhi gang zhe na/ 'di lta ste/ bsod nams zil gyis mi non par 'gyur/ phas kyi rgol ba rnams kyis mi rdzi
69b2(mdo sde): bar 'gyur/ ye shes dpag tu med par 'gyur/ spobs pa mtha' yas par 'gyur te/ gzhon nu byang chub sems dpa' sems dpa' chen po gang la la ting nge 'dzin 'di 'dzin pa dang / kun chub par byed pa dang 'chang ba dang klog pa
69b3(mdo sde): dang rab tu 'don pa dang lung nod pa dang kha ton byed pa dang gzhan la yang rgya cher rab tu ston pa de la yon tan gyi phan yon 'di bzhi yod par rig par bya'o/ /de nas bcom ldan 'das kyis de'i tshe tshigs su bcad pa 'di dag gsungs so/ /
69b4(mdo sde): sangs rgyas kun gyi spyod yul ba/ /ting 'dzin zhi ba 'di bzung na/ /rtag pa'i dus su bsod nams kyang / /shin du zil gyis ma non 'gyur/ /byang chub spyod pa bye brag 'phags/ /mchog tu dag pa spyod pa na/ /dpa'
69b5(mdo sde): bo rtag pa'i dus su yang / /bsod nams dag gis bsrungs bar 'gyur/ /de la phas kyi rgol ba dag /su yang 'tshe bar yong mi byed/ /rtag pa'i dus su sangs rgyas kyis/ /yongs su bzung bar 'gyur ba yin/ /
69b6(mdo sde): rtag pa'i dus su ye shes kyang / /dpag tu med par 'gyur ba yin/ /zhi ba'i rten 'di 'dzin pa ni/ /spobs pa dag kyang mtha' yas 'gyur/ /ting 'dzin zhi ba mchog 'di rab bzung na/ /rtag tu bsod nams phung po zil mi
69b7(mdo sde): non/ /byang chub spyad pa dam pa spyod pa na/ /phas kyi rgol ba med cing mi tshugs 'gyur/ /de yi ye shes yangs shing rno bar 'gyur/ /de bzhin spobs pa dag kyang mtha' yas 'gyur/ /mig kyang dag 'gyur rtag tu mkhas
69b8(mdo sde): pa de/ /dran pa'i stobs dang gzungs kyi stobs kyang byung / /don gyi tshig rnams rab tu ston byed na/ /mkhas pa dag gi shin du yid 'ong 'gyur/ /ting 'dzin zhi mchog 'di ni rab bshad na/ /shes rab ldan pa skye bo mang pos rig /
70a1(mdo sde): ting 'dzin zhi ba mchog 'di rab bzung na/ /chos gos dam pa mchog dang mal cha dang / /'gron du gnyer dang bza' zhing bca' ba'ang rnyed/ /shin du gzhon zhing blta na sdug par 'gyur/ /ting 'dzin zhi ba mchog 'di tshol
70a2(mdo sde): ba na/ /sangs rgyas 'jig rten mgon po mang po mthong / /'dren pa dag la mtshungs med mchod pa byed/ /de la bar chad dag kyang 'byung mi 'gyur/ /ting 'dzin zhi ba mchog 'di rab bzung na/ /sems dga' tshigs bcad snyan pa
70a3(mdo sde): brgya dag gis/ /'jig rten mgon po'i spyan sngar bstod 'gyur te/ /de ni nyams par nam yang yongs mi 'gyur/ /ting 'dzin zhi ba mchog 'di rab bzung na/ /de yi mdun du 'jig rten mgon po ni/ /mtshan dang dpe byad mdzes
70a4(mdo sde): pa'i sku bzhugs te/ /de yi ye shes nyams par yong mi 'gyur/ /ting 'dzin zhi ba mchog 'di rab bzung na/ /nam yang zhum pa'i sems su mi 'gyur te/ /rtag tu phyug cing dbul po ma yin 'gyur/ /sems kyang 'dzin cing chags
70a5(mdo sde): par yong mi 'gyur/ /ting 'dzin zhi ba mchog 'di rab bzung na/ /mi khom par yang gnas par mi 'gyur te/ /sa bdag 'khor los sgyur ba'i rgyal por 'gyur/ /de yi rgyal srid rtag tu bde bar 'ong / /bskal pa brgyar ni bshad
70a6(mdo sde): kyang mi zad de/ /ye shes yangs pa de la the tshom med/ /ting 'dzin zhi ba'i sa 'di thos nas ni/ /brtan pa ji ltar bstan pa de bzhin gnas/ /bskal pa bye ba mtha' yas dpag med du/ /stobs bcus de yi phan yon brjod na
70a7(mdo sde): yang / /cha tsam du ni yongs su brjod mi 'gyur/ /rgya mtsho las ni chu thigs blangs pa bzhin/ /de tshe gzhon nu de yang rab dga' bas/ /langs nas rab tu thal sbyar phyag 'tshal te/ /mgu rangs stobs bcu yi ni mngon sum 'dug /
70a8(mdo sde): tshig rab mchog gis ched du rjod pa brjod/ /'jig rten mgon po 'od mdzad pa/ /mi gtsos 'di dag ji tsam du/ /phan yon legs par rab bshad pa/ /dpa' bo chen po bsam mi khyab/ /phyi ma'i dus na su dag ni/ /mdo sde 'di
70b1(mdo sde): la nyan par 'gyur/ /phan par dgongs shing thugs brtse ba/ /dpa' bo chen po bdag la gsungs/ /ka la ping ka'i sgra dbyangs kyis/ /ston pas de la bshad mdzad de/ /bcom ldan chags med ye shes can/ /tshig kyang
70b2(mdo sde): 'di skad rab tu gsung / /su dag chos kyi rjes slob cing / /mdo sde 'di ni nyan 'gyur ba/ /nan tan bla na med pa yang / /gzhon nu bshad kyis mnyan par gyis/ /sangs rgyas ye shes rab tshol bas/ /mi dbang dag la mchod
70b3(mdo sde): byed cing / /byams pa'i sems la snyen byed pa/ /mdo sde 'di ni nyan par 'gyur/ /sbyangs pa'i yon tan yo byad bsnyungs/ /yon tan mchog la bsnyen byas shing / /nan tan la yang gnas nas su/ /mdo sde 'di ni nyan par 'gyur/ /'jig rten
70b4(mdo sde): mgon po'i bstan pa la/ /gang gis tshul khrims bshig pa dang / /sdig pa byed pa'i lag nas ni/ /mdo sde 'di yang thos mi 'gyur/ /dpa' bo tshangs par spyod pa dang / /gang gi sems kyang mi brkam zhing / /sangs rgyas dag gis byin brlabs
70b5(mdo sde): pa/ /de dag lag nas thos par 'gyur/ /gang gis sngon gyi sangs rgyas dag /'jig rten mgon po ri mor byas/ /de dag la gnas mdo sde 'di/ /phyi ma'i dus na thos par 'gyur/ /gang dag tshe rabs snga ma la/ /mu stegs can du gyur pa ni/ /
70b6(mdo sde): de dag mdo sde 'di thos na/ /yid ni dga' zhing bder mi 'gyur/ /nga yi bstan pa 'di la ni/ /'tsho ba 'dod phyir rab byung nas/ /rnyed dang bkur stis zil gyis non/ /gcig la gcig kyang smod par byed/ /dge slong dbang po ma bsdams pa/ /gzhan
70b7(mdo sde): gyi bud med rab snyegs shing / /tshul khrims 'chal pa rnyed pa 'dod/ /mdo sde 'di la dad mi byed/ /sangs rgyas brnyes pa'i bsod nams dang / /bsam gtan thob par mi 'dod cing / /bdag tu 'du shes gnas pa dag / /mdo sde 'di la
70b8(mdo sde): dad mi byed/ /phyi ma'i dus na 'byung ba ni/ /'jig rten bsam gtan 'bras bur 'dzin/ /dgra bcom bsod snyoms zos nas kyang / /sangs rgyas byang chub smod par byed/ /'dzam bu yi ni gling 'di ni/ /mchod rten ci yod kun bshig
71a1(mdo sde): pas/ /gang gis mdo sde 'di spangs na/ /sdig pa 'di ni khyad par che/ /gang gis gang gA'i bye snyed kyi/ /dgra bcom dag ni bsad pa bas/ /gang gis mdo sde 'di spangs na/ /sdig pa 'di ni khyad par che/ /mi bzad pa yi phyi dus la/ /dam
71a2(mdo sde): pa'i chos ni 'jig pa'i tshe/ /mdo sde 'di ni rab bshad par/ /khyed la su dag spro ba yod/ /de tshe gzhon nu langs nas ni/ /ngu zhing rgyal la 'di skad gsol/ /sangs rgyas thugs kyi sras po yis/ /'di skad seng ge'i sgra yang bsgrags/ /rdzogs
71a3(mdo sde): pa'i sangs rgyas mya ngan 'das/ /mi bzad pa yi phyi dus la/ /lus dang srog kyang rab btang ste/ /bdag gis mdo sde rgyas par bgyi/ /byis pa rnams kyi mi bden pa/ /brgyad cing spyos pa bzod par bgyi/ /gshe ba dang ni sdigs pa yang / /'dren
71a4(mdo sde): pa dang du blang bar bgyi/ /byang chub sems dpa' gzhan dag la/ /ngan sems dag ni bskyed pa 'am/ /gang sngon bdag gis sdig pa yi/ /las rnams bgyis pa byang bar bgyi/ /spyi bo la ni phyag bzhag ste/ /sangs rgyas gser gyi mdog 'dra ba/ /
71a5(mdo sde): de bzhin gshegs pa 'jam pa'i dbyangs/ /zla 'od la ni ston pa gsung / /gzhon nu phyi ma'i dus dag la/ /khyod kyis tshangs par spyod pa dang / /srog gi bar chad mi 'byung bar/ /khyod la byin gyis brlab par bya/ /chos smra ba ni gzhan
71a6(mdo sde): dag kyang / /brgyad brgya po dag langs nas ni/ /phyi ma'i dus la bdag cag kyang / /mdo sde 'di ni 'dzin pa lags/ /lha dang klu dang gnod sbyin yang / /bye ba brgyad bcu nyer lhags te/ /gzhan yang khrag khrig drug bcu rnams/ /'jig
71a7(mdo sde): rten mgon la 'di skad smra/ /dge slong dag ni 'di rnams las/ /de ring su dag langs pa rnams/ /phyi dus de tshe bdag cag gis/ /'dren pa rab tu bsrung bar bgyi/ /mdo sde 'di ni bshad pa'i tshe/ /ston pa yi ni byin rlabs kyis/ /gang
71a8(mdo sde): gA'i bye ma mnyam pa yi/ /sangs rgyas zhing rnams rab tu g.yos/ /zhing rnams ji snyed rab g.yos pa/ /kun du sangs rgyas sprul pa dag /'jig rten mgon pos rab bkye ste/ /de dag gis kyang chos rab bstan/ /zhing de so so re rer yang / /
71b1(mdo sde): sems can bye ba bsam mi khyab/ /de tshe de 'dra'i chos thos nas/ /sangs rgyas kyi ni ye shes bkod/ /sangs rgyas kyi yang zhing 'di nas/ /sems can bye ba dgu bcu rnams/ /byang chub kyi ni sems bskyed de/ /sangs rgyas la yang
71b2(mdo sde): me tog 'thor/ /bskal pa bye ba brgyad bcu na/ /bskal pa gcig la thams cad kyang / /rnam par 'dren pa nyid 'gyur zhes/ /de dag mi gtsos lung bstan to/ /dge slong dang ni dge slong ma/ /dge bsnyen pha dang dge bsnyen ma/ /
71b3(mdo sde): srog chags bye ba bdun bcu drug /gang dag mdo sde 'di thos pa/ /de dag mi gtsos lung bstan te/ /byang chub spyod pa rab spyod cing / /gang gA'i bye ma mnyam pa yi/ /'jig rten 'dren pa mthong bar 'gyur/ /sangs rgyas ye
71b4(mdo sde): shes rab tshol bas/ /thams cad la yang mchod pa byed/ /mdo sde bla na med pa 'di/ /de dang der yang thos par 'gyur/ /byams pa yi ni sangs rgyas la/ /bla na med pa'i mchod byas te/ /dam pa'i chos mchog bzung nas ni/ /
71b5(mdo sde): bde ba can du 'gro bar 'gyur/ /gang na sangs rgyas rdul bral ba/ /tshe dpag med pa de bzhin gshegs/ /de la byang chub mchog gi phyir/ /mchod pa dag kyang byed par 'gyur/ /mdo sde dam pa 'di thos na/ /ma 'ongs pa yi bskal pa
71b6(mdo sde): ni/ /grangs med bdun bcu rtsa gsum du/ /ngan 'gro rnams su yong mi 'gro/ /phyi ma'i dus la su dag ni/ /mdo sde dam pa nyan 'gyur zhing / /'chang ngam klog par byed pa yang / /de dag kun gyis nga la mchod/ /ji snyed mdun
71b7(mdo sde): na 'dug pa rnams/ /thams cad la yang bsgo bya ste/ /ngas ni dka' bas thos pa yi/ /byang chub 'di yang yongs su gtad/ /ting nge 'dzin rjes su gtad pa'i le'u ste bcwa brgyad pa'o// // de nas yang bcom ldan 'das kyis
71b8(mdo sde): zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po chos thams cad kyi rang bzhin mnyam pa nyid rnam par spros pa'i ting nge 'dzin las yon tan gyi phan yon bsam
72a1(mdo sde): gyis mi khyab cing dpag tu med pa thos nas mi skrag par 'dod pa dang mi dngang bar 'dod pa dang dngang bar mi 'gyur bar 'dod pas sangs rgyas kyi chos bsam gyis mi khyab pa bstan pa la mkhas par bya'o/ /sangs rgyas
72a2(mdo sde): kyi chos bsam gyis mi khyab pa la mos par bya'o/ /sangs rgyas kyi chos bsam gyis mi khyab pa yongs su dri ba la mkhas par bya'o/ /sangs rgyas kyi chos bsam gyis mi khyab pa yongs su btsal ba la mkhas
72a3(mdo sde): par bya'o/ /sangs rgyas kyi chos bsam gyis mi khyab pa thos nas mi skrag /mi dngang dngang bar mi 'gyur bar bya'o/ /de skad ces bka' stsal pa dang / zla 'od gzhon nur gyur pas bcom ldan 'das ga la ba
72a4(mdo sde): der logs su thal mo sbyar ba btud de bcom ldan 'das la 'di skad ces gsol to/ /bcom ldan 'das 'di ji lta bur na byang chub sems dpa' sems dpa' chen po sangs rgyas kyi chos bsam gyis mi khyab pa
72a5(mdo sde): bstan pa la mkhas pa lags/ sangs rgyas kyi chos bsam gyis mi khyab pa la mos pa dang sangs rgyas kyi chos bsam gyis mi khyab pa yongs su 'dri ba la mkhas pa dang sangs rgyas kyi chos bsam gyis mi
72a6(mdo sde): khyab pa thos na mi skrag mi dngang dngang bar mi 'gyur ba lags/ de skad ces gsol pa dang / bcom ldan 'das kyis zla 'od gzhon nur gyur pa la 'di skad ces bka' stsal to/ /gzhon nu byang chub sems dpa'
72a7(mdo sde): s ems dpa' chen po gang chos thams cad kyi rang bzhin mnyam pa nyid rnam par spros pa'i ting nge 'dzin 'di nyan cing thos nas kyang 'dzin pa dang kun chub par byed pa dang 'chang ba dang klog pa dang rab tu 'don pa dang nyon mongs
72a8(mdo sde): p a med par bsgom pas sgom par byed pa dang mang du byed pa dang gzhan la yang rgya cher yang dag par rab tu ston na gzhon nu byang chub sems dpa' sems dpa' chen po de sangs rgyas kyi chos bsam gyis mi khyab pa bstan pa
72b1(mdo sde): la mkhas par 'gyur ro/ /sangs rgyas kyi chos bsam gyis mi khyab pa la mos pa dang sangs rgyas kyi chos bsam gyis mi khyab pa yongs su 'dri ba la mkhas pa dang sangs rgyas kyi chos bsam gyis mi khyab pa thos na mi skrag mi dngang
72b2(mdo sde): dngang bar mi 'gyur ro/ /yang chos thams cad kyi rang bzhin mnyam pa nyid rnam par spros pa'i ting nge 'dzin las yon tan gyi phan yon bsgrub pa'i tshig 'di bcom ldan 'das kyis zla 'od gzhon nur gyur pa la nges par bstan pa na
72b3(mdo sde): z la 'od gzhon nur gyur pas chos thams cad kyi rang bzhin mnyam pa nyid rnam par spros pa'i ting nge 'dzin las yon tan gyi phan yon bsgrub pa'i tshig dpag tu med pa bsam gyis mi khyab pa bcom ldan 'das las thos nas de'i
72b4(mdo sde): tshe zla 'od gzhon nur gyur pas chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po 'di rab tu thob bo/ /byang chub sems dpa' sems dpa' chen po grangs med dpag tu med pa yang mngon par
72b5(mdo sde): shes pa chen po thob par gyur to/ /sems can dpag tu med pa yang snying rje chen por 'jug pa la mngon du phyogs pa'i sems skyes so/ /stong gsum gyi stong chen po'i 'jig rten gyi khams 'di yang rnam pa drug tu g.yos/
72b6(mdo sde): rab tu g.yos/ kun du rab tu g.yos/ 'gul rab tu 'gul kun du rab tu 'gul/ ldeg rab tu ldeg kun du rab tu ldeg /'khrugs rab tu 'khrugs kun du rab tu 'khrugs/ chem chem rab tu chem chem kun du rab tu chem
72b7(mdo sde): chem/ 'ur 'ur rab tu 'ur 'ur kun du rab tu 'ur 'ur/ shar phyogs dma' na nub phyogs mtho/ nub phyogs dma' na shar phyogs mtho/ byang phyogs dma' na lho phyogs mtho/ lho phyogs dma' na byang phyogs mtho/ mtha' dma'
72b8(mdo sde): na dbus mtho/ dbus dma' na mtha' mtho zhing / snang ba dpag tu med pa yang 'jig rten du byung / lha'i spos kyi char chen po yang mngon par bab bo/ /lha dang lha'i bu ji snyed chos mnyan pa'i phyir 'dus te lhags pa de dag nam mkha' la
73a1(mdo sde): m ngon par 'phags nas chos thams cad kyi rang bzhin mnyam pa nyid rnam par spros pa'i ting nge 'dzin las yon tan gyi phan yon gyi tshig dpag tu med pa 'di dag thos nas lha dang lha'i bu de dag thams cad dga' mgu yi rangs
73a2(mdo sde): te/ rab tu dga' ba dang tshim pa dang yid bde ba skyes nas a la la zhes ga zha sgrogs pa'i sgra byed do/ /lha'i me tog rnam pa sna tshogs kyi me tog gi char chen po 'bebs so/ /lha'i sil snyan bye ba khrag khrig brgya stong du ma yang
73a3(mdo sde): rab tu rdung ngo / /rjod pa gcig pa'i dbyangs kyis tshig 'di skad ces 'dzer to/ /a la la bdag cag gis ni rnyed pa legs par rnyed de/ 'di ltar bdag cag gis bcom ldan 'das las yon tan gyi phan yon sgrub pa'i tshig dpag
73a4(mdo sde): t u med pa 'di dag thos nas bcom ldan 'das bdag cag thams cad kyang gcig char 'thun par byang chub sems dpa' sems dpa' chen po zla 'od gzhon nur gyur pas ji ltar chos thams cad kyi rang bzhin mnyam pa nyid rnam
73a5(mdo sde): par spros pa'i ting nge 'dzin 'di thob pa de bzhin du/ bcom ldan 'das bdag cag thams cad kyis kyang chos kyi rang bzhin mnyam pa nyid rnam par spros pa'i ting nge 'dzin 'di thob par bgyi'o/ /de nas de'i tshe bya rgod kyi phung po'i
73a6(mdo sde): r i la bcom ldan 'das 'khor rgya mtsho'i nang na chos ston pa la dri za'i bu gtsug pud lnga can zhes bya ba rim gro dang bsnyen bkur bya ba'i phyir sil snyan lnga brgya dang bcas te nam mkha' las babs nas bcom ldan 'das
73a7(mdo sde): kyi spyan sngar 'dug go/ /de nas dri za'i bu gtsug pud lnga can 'di snyam du sems te/ bdag cag gis sum bcu rtsa gsum pa'i lha rnams dang lha'i dbang po brgya byin gyi lha'i 'dun sa chos bzang na ji lta ba bzhin
73a8(mdo sde): du rim gro dang bsnyen bkur bya'o/ /glu dbyangs dag ji ltar len pa de bzhin du deng lha'i lha de bzhin gshegs pa dgra bcom pa yang dag par rdzogs pa'i sangs rgyas la yang mchod pa'i phyir glu dbyangs rab tu sbyar ro/ /de nas
73b1(mdo sde): dri za'i bu gtsug phud lnga can sil snyan thogs pa lnga brgya po de dag dang sgra gcig tu sbyar te/ pi bang gi khog pa bai dUr+ya las byas pa dag kyang thogs nas bcom ldan 'das kyi spyan sngar blangs so/ /de nas bcom ldan 'das
73b2(mdo sde): 'di snyam du dgongs te/ rdzu 'phrul mngon par 'du bya ba ji lta bu mngon par 'du byas pas zla 'od gzhon nur gyur pa sangs rgyas kyi chos bsam gyis mi khyab pa nges par rtogs pa la mkhas pa 'thob pa dang / chos thams
73b3(mdo sde): cad kyi rang bzhin mnyam pa nyid rnam par spros pa'i ting nge 'dzin las mi g.yo ba dang / dri za'i bu gtsug phud lnga can la yang rgyud kyi sgra dang glu'i sgra la mkhas pa bstan par 'gyur ba de lta bu'i rdzu 'phrul mngon par 'du bya ba ngas
73b4(mdo sde): bya'o snyam mo/ /de nas bcom ldan 'das kyis de lta bu'i rdzu 'phrul mngon par 'du bya ba mngon par mdzad de/ sangs rgyas kyi mthus sil snyan lnga brgya po shin du legs par sbyangs pa/ legs par blangs pa de dag las
73b5(mdo sde): bsam gyis mi khyab pa'i don dang ldan pa chos nyid dang ldan pa'i sgra byung ngo / /sangs rgyas kyi chos bsam gyis mi khyab pa nges par rtogs pa'i tshigs su bcad pa 'di dag kyang byung ngo / /skra gcig khyon la sangs rgyas
73b6(mdo sde): mang po ni/ /gang gA'i klung gi bye ma ci yod snyed/ /rgyal ba de dag zhing yang de snyed de/ /de dag mtshan nyid mi 'dra skal mi mnyam/ /skra yi khyon la 'gro ba lnga rnams te/ /sems can dmyal dang dud 'gror 'gro ba dang / /
73b7(mdo sde): gshin rje'i 'jig rten lha dang mi rnams zhugs/ /'dres pa med cing gnod par 'gyur ba'ang med/ /de yi gnas su mtsho dang rgya mtshor bcas/ /chu klung de bzhin mtshe'u dang lteng ka rnams/ /'dres pa med cing gnod
73b8(mdo sde): par mi 'gyur te/ /de ltar rgyal ba'i chos ni bsam mi khyab/ /de yi gnas su ri bo du ma ste/ /khor yug dang ni lhun po rab lhun dang / /btang zung dang ni btang bzung chen po dang / /'bigs byed bya rgod phung po gangs kyi ri/ /
74a1(mdo sde): gnas der sems can dmyal ba mi bzad pa/ /tsha dang rab tu tsha ba nyams mi dga'/ /de na sems can dmyal skyes tshor ba yi/ /sdug bsngal de dag rjes su myong bar byed/ /de yi gnas na lha yi gzhal med
74a2(mdo sde): khang / /de dag dpag tshad bcu gnyis dbyangs dga' ba/ /lha rnams stong phrag mang po de dag kyang / /lha yi dga' ba shin du bde ba myong / /de yi gnas su sangs rgyas rnams skye zhing / /'jig rten rig pa'i bstan
74a3(mdo sde): pa 'bar ba snang / /gang gis rnam dag spyod pa ma sbyangs pa/ /ye shes bral ba dag gis de mi mthong / /de yi gnas nyid na yang chos nub cing / /'dren pa mya ngan 'das pa'i sgra yang thos/ /de yi gnas nyid na yang la la yis/ /'dren pa
74a4(mdo sde): bzhugs te chos kyang ston ces thos/ /de yi gnas nyid na yang la la dag /tshe tshad lo ni bsam yas bzhugs snyam 'dzin/ /de yi gnas na'ang 'chi ba'i dus byed cing / /ring du mi 'tsho zhes ni sgra yang thos/ /gnas der la la 'di snyam
74a5(mdo sde): 'du shes te/ /yid kyi 'du shes dang ni 'dzin pa yis/ /bde gshegs mthong mchod sangs rgyas mnyes byas snyam/ /skyes pa med cing mchod pa byas pa'ang med/ /mi dag bdag gi khyim na rmi lam bzhin/ /'dod pa'i yon tan dag la
74a6(mdo sde): dga' myong nas/ /phyir sad nas kyang de yis gdod ma mthong / /de ni rmi lam yin par de yis shes/ /de bzhin mthong thos rig dang bye brag phyed/ /'di dag thams cad mi bden rmi lam bzhin/ /gang gis ting 'dzin 'di yang thob gyur
74a7(mdo sde): pa/ /des ni chos kyi rang bzhin 'di dag shes/ /su la'ang sdug dang mi sdug med pa ni/ /mi de 'jig rten na yang bde skyid rtag /su dag nags khrod mngon par dga' ba yi/ /dge sbyong de ni shin du bde ba myong / /su dag ci la'ang bdag
74a8(mdo sde): gir bya ba med/ /yongs su 'dzin pa rnam pa kun du spangs/ /bse ru bzhin du 'jig rten 'di na gnas/ /nam mkha' la ni rlung dag rgyu ba bzhin/ /lam rnams bsgoms shing ye shes rab tu zhugs/ /chos rnams thams cad stong pa
74b1(mdo sde): bdag med par/ /chos rnams 'di dag gang gis rab bsgoms pa/ /de yi spobs pa dag ni mtha' yas 'gyur/ /su dag 'jig rten na ni yid chags med/ /de dag sems ni rtag tu rlung dang 'dra/ /sdug dang mi sdug la yang
74b2(mdo sde): chags pa med/ /'jig rten na ni mi de shin du skyid/ /mi sdug pa dang 'grogs pa sdug bsngal te/ /sdug pa dang yang bral ba sdug bsngal yin/ /mthar byas 'di gnyis rab tu spangs nas ni/ /mi gang chos la dga' ba
74b3(mdo sde): de dag skyid/ /gang zhig chos 'di thos nas chags byed cing / /chos ma yin pa thos nas khong khro byed/ /nga rgyal rgyags pas bcom pa log pa de/ /nga rgyal dbang gis sdug bsngal rjes su myong / /su dag mnyam pa nyid la rab
74b4(mdo sde): gnas te/ /rtag tu khengs pa med cing 'dud pa med/ /sdug dang mi sdug pa las rab grol ba/ /de dag rtag tu grol yid legs par gnas/ /tshul khrims yongs su dag par rab gnas te/ /bsam gtan bsam mi khyab la
74b5(mdo sde): rtag gnas shing / /su dag nags khrod zhi bar dga' ba ni/ /de dag nam yang yid gnyis yong mi 'gyur/ /mi bden pa la su dag rab zhugs shing / /byis pa 'dod pa'i yon tan rtag tu dga'/ /bya rgod dag ni ro la mos pa bzhin/ /
74b6(mdo sde): de dag rtag par bdud kyi dbang du 'gro/ /yang pi bang gi sgra de las tshigs su bcad pa mngon par sgrub pa 'di byung nas zla 'od gzhon nur gyur pas sangs rgyas kyi chos bsam gyis mi khyab pa zab mo nges par rtogs pa la mkhas pa
74b7(mdo sde): rjes su thob bo/ /dri za'i bu gtsug phud lnga can yang sgra'i rjes su 'gro ba'i bzod pa thob par gyur to/ /lha dang mi yi skye dgu sems can dpag tu med pa bla na med pa yang dag par rdzogs pa'i byang chub tu sems skyes so/ /sems
74b8(mdo sde): can dpag tu med pa rnams kyi yang don byas par gyur to/ /sangs rgyas kyi chos bsam gyis mi khyab pa nges par bstan pa'i le'u ste bcu dgu pa'o// // de nas yang bcom ldan 'das kyis zla 'od gzhon nur gyur pa la bka'
75a1(mdo sde): stsal pa/ gzhon nu de lta bas na byang chub sems dpa' sems dpa' chen po snying rje chen po la 'jug pa'i chos kyi rnam grangs 'di 'dod pa dang / myur du bla na med pa yang dag par rdzogs pa'i byang chub mngon
75a2(mdo sde): par rdzogs par 'tshang rgya bar 'dod pas dge ba'i rtsa ba dang bslabs pa dang yon tan gyi tshogs thams cad gdon mi za zhing tshul khrims shin du yongs su dag par bya'o/ /'du 'dzi med pa mang zhing sdig pa'i grogs po yongs
75a3(mdo sde): s u spangs ba dang dge ba'i bshes gnyen la rten pa dang yongs su 'dri ba'i rang bzhin can dang chos tshol ba la brtson pa dang chos la don du gnyer ba dang chos 'dod pa dang chos la dga' ba dang chos yongs su 'dzin pa dang chos kyi
75a4(mdo sde): rjes su 'thun pa'i chos la zhugs pa'i byang chub sems dpa' sems dpa' chen pos gzhon nu sems can thams cad la snying rje chen po bskyed de/ bla na med pa yang dag par rdzogs pa'i byang chub tu sems bskyed par
75a5(mdo sde): bya'o/ /gzhan yang gzhon nu byang chub sems dpa' sems dpa' chen po snying rje chen po la 'jug pa'i chos kyi rnam grangs 'di 'dod pa dang myur du bla na med pa yang dag par rdzogs pa'i byang chub mngon par rdzogs par
75a6(mdo sde): 'tshang rgya bar 'dod pas brtson 'grus brtsams shing lus dang srog la mi lta bar byas te/ gang snying rje chen po la 'jug pa'i chos kyi rnam grangs 'di ston pa'i dge ba'i bshes gnyen de dag rgyun mi chad par yongs
75a7(mdo sde): su btsal bar bya/ g.yo med pas bsnyen par bya/ bsten par bya/ ram gror byas te/ gzhon nu byang chub sems dpa' sems dpa' chen pos dge ba'i bshes gnyen dag lhag pa'i bsam pas yongs su btsal
75a8(mdo sde): nas kyang de dag las snying rje chen po la 'jug pa'i chos kyi rnam grangs 'di mnyan par bya/ gzung bar bya/ kun chub par bya/ bcang bar bya/ klag par bya/ rab tu gdon par bya/ lung mnod cing kha ton du bya/ nyon mongs pa
75b1(mdo sde): med par bsgom pas bsgom par bya/ mang du bya gzhan dag la yang rgya cher rab tu bstan par bya'o/ /gang las snying rje chen po la 'jug pa'i chos kyi rnam grangs 'di thos pa de la dga' ba dang gus pas ston par 'du shes bskyed par bya'o/ /
75b2(mdo sde): gzhon nu nam byang chub sems dpa' sems dpa' chen po dge ba'i bshes gnyen yongs su tshol ba dang sri zhu bya ba dang g.yog bya ba la yid mi skyo bar gyur pa de'i tshe gzhon nu byang chub sems dpa' sems dpa' chen po de bde bar bla na
75b3(mdo sde): med pa yang dag par rdzogs pa'i byang chub mngon par rdzogs par 'tshang rgya'o/ /bde bar snying rje chen po la 'jug pa'i chos kyi rnam grangs 'di 'thob bo/ /gzhon nu de lta bas na mgo dang gos la me 'bar ba bzhin du byas te rtag par dge
75b4(mdo sde): ba'i bshes gnyen yongs su btsal bar bya/ g.yo med pas bsten par bya/ bsnyen par bya/ rim gror bya'o/ /de ci'i phyir zhe na/ gzhon nu byang chub sems dpa' sems dpa' chen po rnams kyi bla na med pa yang dag par rdzogs
75b5(mdo sde): pa'i byang chub kyang dge ba'i bshes gnyen gyi khar las na/ snying rje chen po la 'jug pa'i chos kyi rnam grangs 'di lta ci smos/ gzhon nu de lta bas na khyod kyis dge ba'i bshes gnyen yongs su btsal ba dang sri zhu bya ba dang g.yog
75b6(mdo sde): bya ba la yid yongs su mi skyo bar bya'o zhes gzhon nu khyod kyis rtag tu de ltar bslab par bya'o/ /de nas de'i tshe bcom ldan 'das kyis snying rje chen po la 'jug pa'i chos kyi rnam grangs 'di nyid shin du brjod pa'i phyir zla 'od gzhon
75b7(mdo sde): nur gyur pa la sngon byung ba bstan pa tshigs su bcad pa'i dbyangs kyis rgya cher yang dag par rab tu bstan to/ /'das pa'i bskal pa bye ba mang po ste/ /dpag tu med cing gzhal med bsam mi khyab/ /de tshe dbang rtog
75b8(mdo sde): rgyal mtshan rgyal po zhes/ /'dren pa rkang gnyis gtso bo byung bar gyur/ /des ni ting 'dzin zhi ba 'di bshad de/ /de la mi dang srog dang gang zag med/ /sgyu ma chu bur smig rgyu glog 'dra zhing / /chos rnams thams cad chu yi zla
76a1(mdo sde): ba bzhin/ /shi nas 'jig rten pha rol 'gro ba yi/ /sems can shed las skyes pa mi dmigs kyang / /las rnams byas pa med par mi 'gyur te/ /dkar gnag ji bzhin 'bras bu smin par byed/ /rigs pa'i tshul
76a2(mdo sde): gyi sgo 'di bzang po ste/ /phra zhing mthong dka' rgyal ba'i spyod yul yin/ /gang la yi ge'i tshig kyang mi dmigs pa/ /sangs rgyas byang chub nyid ni bcom ldan mkhyen/ /yangs pa'i gzungs dang ye shes bsags pa ste/ /mdo sde bye ba
76a3(mdo sde): khrag khrig rnams kyang 'byung / /sangs rgyas bye ba khrag khrig spyod yul te/ /ting 'dzin 'di ni bcom ldan rab tu 'chad/ /'di ni na ba nad las thar byed pa/ /byang chub sems dpas bsgrubs pa'i nor yin te/ /sangs rgyas kun gyis bstod
76a4(mdo sde): cing rab tu bsngags/ /bye ba khrag khrig lha yis rab tu mchod/ /skye bo byis pa kun la yang dag ston/ /mu stegs can gyis rtag par yongs su spangs/ /tshul khrims nor ni mchog tu sangs rgyas gsungs/ /nam mkha' la ni
76a5(mdo sde): glog bzhin chags mi 'gyur/ /gang gis rgyal ba bye ba rab mchod cing / /sbyin dang tshul khrims spyad pa mkhas pa dang / /sngan chad sdig pa'i grogs po spangs pa dag /de dag gi ni bla med pha rol nor/ /de na dge slong chos smra
76a6(mdo sde): 'dug pa dag / tshangs par spyod pa bde gshegs thugs kyi sras/ /rjes su 'thun pa'i chos 'di thos nas ni/ /'jig rten 'dren par sems kyang bskyed par gyur/ /'dren pa dbang tog rgyal mtshan rgyal po yis/ /chos smra de la
76a7(mdo sde): yang ni tshig gsungs pa/ /dge slong dngos po mchog tu bya dka' yis/ /byang chub dam pa mchog la sems bskyed cig /nor bu rin chen 'dra bar tshul khrims srungs/ /rjes su 'thun pa'i grogs la rtag par sten/ /sdig pa'i
76a8(mdo sde): grogs la nam yang ma bsten dang / /sangs rgyas ye shes ring por mi thogs 'thob/ /dbang po tog gi rgyal mtshan rgyal ba'i drung / /gang gis byang chub sems mchog bskyed pa ni/ /de dag thams cad chos smrar rab 'gyur te/ /tshangs
76b1(mdo sde): par spyod pa bde gshegs thugs kyi sras/ /dbang po'i tog gi rgyal mtshan gyi rgyal po'i le'u ste nyi shu pa'o// // 'phags pa ting nge 'dzin gyi rgyal po'i mdo/ bam po bdun pa/ de nas yang bcom ldan 'das kyis zla 'od gzhon
76b2(mdo sde): nur gyur pa la bka' stsal pa/ gzhon nu de lta bas na byang chub sems dpa' sems dpa' chen pos dge ba'i rtsa ba dang bslab pa dang yon tan gyi chos thams cad la gdon mi za bar bya'o/ /'du 'dzi mang ba ma yin par bya'o/ /sdig
76b3(mdo sde): p a'i grogs po yongs su spangs shing dge ba'i bshes gnyen la rten pa dang yongs su dri ba'i rang bzhin can dang chos yongs su tshol ba la brtson pa dang chos la don du gnyer ba dang chos 'dod pa dang chos la dga' ba dang chos yongs su 'dzin
76b4(mdo sde): pa dang chos dang chos kyi rjes su 'thun pa la zhugs par bya'o/ /des sangs rgyas dang byang chub sems dpa' thams cad la ston par 'du shes bskyed par bya'o/ /gang las chos kyi rnam grangs 'di thos pa de la yang des dga' ba dang
76b5(mdo sde): gus pas ston par 'du shes bskyed par bya'o/ /gzhon nu byang chub sems dpa' sems dpa' chen po gang dge ba'i rtsa ba dang bslab pa dang yon tan gyi chos thams cad gdon mi za ba'i chos kyi rnam grangs 'di yang dag par blangs
76b6(mdo sde): te gnas na de myur du spobs pa rgyun mi 'chad pa las nges par 'byung bar 'gyur ro/ /sangs rgyas kyi chos bsam gyis mi khyab pa la mos par 'gyur ro/ /sangs rgyas kyi chos zab mo la nges par rtogs par 'gyur ro/ /
76b7(mdo sde): lhar bcas pa'i 'jig rten gyi nem nur dang yid gnyis dang the tshom gyi mun pa sel ba'i phyir snang ba lta bur 'gyur ro/ /de nas bcom ldan 'das kyis de'i tshe dge ba'i rtsa ba dang bslab pa dang yon tan gyi chos thams cad nges par bstan
76b8(mdo sde): pa'i chos kyi rnam grangs 'di brjod pa'i phyir zla 'od gzhon nur gyur pa la sngon byung ba'i gtam gyi rgyud tshigs su bcad pa'i dbyangs kyis yang dag par rab tu bstan pa/ sngon byung 'dzam bu'i gling zhes bya ba 'dir/ /g.yel
77a1(mdo sde): ba med pa'i khye'u mchog gnyis byung ste/ /bde bar gshegs pa'i bstan la rab byung nas/ /bse ru bzhin du nags khrod stug por gnas/ /rdzu 'phrul ldan zhing bsam gtan bzhi rnams thob/ /snyan dngags bstan bcos
77a2(mdo sde): mkhas shing rdzogs pa ste/ /bar snang gi ni rjes dang sa yang rig /de dag nam mkha' la yang thogs med 'gro/ /de dag nags khrod stug po bsil ba der/ /me tog sna tshogs yid du 'ong bas gang / /bya yang sna tshogs mang
77a3(mdo sde): pos bsnyen pa der/ /phan tshun du ni gtam dag rab tu smra/ /rgyal po ri dgas 'chor zhing song song na/ /sgra grags nas ni nags tshal der 'ongs te/ /rgyal pos chos smra de gnyis mthong nas ni/ /de la mchog tu dga' ba nye
77a4(mdo sde): bar bzhag / de dang rjes su 'thun pa'i gtam byas nas/ /de dag rgyal po'i mdun du 'dug pa dang / /rgyal po de yi dmag mang mtha' yas pa/ /bye ba khrag khrig drug bcu nye bar lhags/ /de nas chos smra de dag so so nas/ /
77a5(mdo sde): rgyal po de la smras pa rgyal rigs nyon/ /sangs rgyas 'byung ba mchog tu rnyed par dka'/ /sa yi bdag po rtag tu bag yod gyis/ /tshe ni rtag tu 'gro zhing mi gnas te/ /ri yi chu bo bzhin du myur du 'gro/ /nad dang mya ngan rga bas
77a6(mdo sde): gzir ba la/ /khyod la dge ba'i lam 'dra skyabs gzhan med/ /rgyal po'i glang po chos rnams bskyang bar gyis/ /stobs bcu ldan pa'i bstan pa 'di yang srung / /zad pa'i dus la shin du 'jigs pa'i tshe/ /rgyal po'i
77a7(mdo sde): glang po chos kyi phyogs gnas gyis/ /de ltar de tshe mkhas pa de dag gis/ /rnam pa du mar mi dbang gdams pa byas/ /rgyal po khrag khrig drug bcur bcas pa yis/ /de tshe byang chub tu ni sems bskyed do/ /de tshe rgyal po'i glang po chos
77a8(mdo sde): thos nas/ /des shing dge ba'i chos rnams smra ba la/ /rangs shing yid bde dga' ba rab skyes nas/ /rkang pa la yang phyag 'tshal de nas song / /rgyal po de yi dge slong mang po dag /rnyed pa 'dod cing de yi khyim du 'jug /de dag de mi 'dra
77b1(mdo sde): ba'i spyod mthong nas/ /de la rgyal po de ltar ri mo med/ /bstan pa de yang ston pa 'das pa yi/ /de tshe lo yi tha mar gyur pa ste/ /'dzam bu'i gling na snod gyur rab tu nyung / /ma bsdams pa dag shin du mang po byung / /de nas dge slong mang
77b2(mdo sde): po brkam zhing chags/ /rnyed pa 'dod cing dmigs pa'i lta ba can/ bde gshegs bstan pa rab tu zhig pa'i tshe/ /rgyal po de yang bsgyur cing byed du bcug /chos smra gnyis po 'di ni bsad par gyis/ /'di dag mu stegs
77b3(mdo sde): chad par smra ba ste/ /yun ring spyod par yang dag 'dzud byed kyang / /de dag gang du'ang mya ngan 'da' mi ston/ /las kyang 'jig cing rnam par smin pa 'jig /tshul 'chos 'di dag phung po med ces smra/ /rgyal po 'di dag yul nas
77b4(mdo sde): spangs nas ni/ /'dir yang chos ni yun ring gnas par 'gyur/ /de dag gi ni tshig thos de yi tshe/ /rgyal po'i glang po the tshom byung bar gyur/ /chos smra gnyis po 'di ni bsad par bya/ /btang snyoms bzhag na gnod par 'gyur
77b5(mdo sde): srid snyam/ /rgyal po de phyir 'brang ba lha mo zhig /tshe rabs snga mar lhan cig spyod pa spyad/ /yun ring dus nas phan 'dod mkhas pa ste/ /de yis rgyal po de la 'di skad smras/ /rgyal rigs sdig pa'i grogs po'i tshig dag gis/ /
77b6(mdo sde): 'di lta bu yi sems ni ma bskyed cig /dge slong chos smra mkhas pa gnyis po 'di/ /sdig pa'i grogs po'i tshig gis ma spang shig /de dag gis ni nags khrod ci bshad pa/ /shin du 'jigs pa mi bzad dus kyi tshe/ /
77b7(mdo sde): rgyal po'i glang po chos kyi phyogs gnas gyis/ /mi yi bdag po cung zad mi dran nam/ /rgyal po yang dag tshig gis bskul ba yis/ /de ni rgyal ba'i bstan pa mi gtong gyur/ /de tshe rgyal po'i nu bo ma rungs pa/ /nyen 'khor
77b8(mdo sde): rgyal po byed pa des sbad de/ /rgyal po khyod kyi gcen ni sdig pa can/ /bdag gi srog kyang nam du 'dod mi byed/ /dge slong gnyis po rig sngags drag ldan pa/ /de dag nam mkha' la yang sngags kyis 'gro/ /de thos nas ni
78a1(mdo sde): khyod kyi drung du 'ongs/ /thams cad 'dus te gsol ba 'debs pa ni/ /rig sngags drag ldan 'di gnyis myur du sod/ /phyis gdod 'gyod par gyur na ma legs so/ /de tshe rgyal po'i glang po go bgos nas/ /sdig pa'i
78a2(mdo sde): grogs kyi tshig gis der chas te/ /rgyal po dmag sde kun gyis yongs bskor nas/ /nags nas dge slong gang na yod par lhags/ /rgyal po mi zad drag shul sems rig nas/ /klu dang gnod sbyin nags der gnas pa
78a3(mdo sde): yis/ /rdo dang so phag char phab phyir bskrad de/ /des ni rgyal po sde dang bcas pa btags/ /ltos shig sdig pa'i grogs kyi tshig gis ni/ /de tshe ma rungs rgyal po 'chi dus byas/ /chos smra dag la khro ba byas pas na/ /
78a4(mdo sde): der ni tshe rabs drug bcur mnar med song / /rgyal rigs rgyal po gang gis sbad pa yi/ /dge slong dmigs lta mang po de dag kyang / /tshe rabs bye ba brgya phrag bsam yas su/ /sems can dmyal ba'i sdug bsngal
78a5(mdo sde): myong bar gyur/ /lha mo gang gis rgyal po bskul bstan cing / /gang gis chos smra de dag bsrungs pa ni/ /sangs rgyas gang gA'i bye ma mnyam pa mthong / /spyad pa spyod cing de dag mchod pa byas/ /bye ba khrag khrig drug bcu
78a6(mdo sde): mtha' yas pas/ /rgyal po dang ni lhan cig chos thos shing / /byang chub tu ni sems mchog bskyed pa dag /'jig rten khams mang du yang sangs rgyas gyur/ /de dag tshe tshad bskal pa bye ba mang / /de dag ye
78a7(mdo sde): shes gzhal med bsam mi khyab/ /de dag kun gyis ting 'dzin bzang po 'di/ /bshad nas rkang gnyis gtso bo mya ngan 'das/ /tshul khrims tshangs pa yon tan ye shes bsags/ /bla na med pa'i tshig
78a8(mdo sde): 'di thos nas ni/ /g.yeng ba med par bag yod spyod cig dang / /sangs rgyas ye shes ring por mi thogs 'thob/ /phyogs bcu dag gi de bzhin gshegs pa rnams/ /sems zhi snying rje byams pa'i spyan
78b1(mdo sde): mnga' ba/ /'jig rten kun gyi skyabs dang dpung gnyen mthong / /'jig rten kun du chos kyi char 'bebs 'gyur/ /gzhon nu khye'u mchog gnyis po byung ba yang / /gzhan yin snyam na de ltar mi blta ste/ /mar me mdzad ni de na gcig tu gyur/ /de tshe
78b2(mdo sde): chos smra gnyis pa nga yin no/ /gang gis rjes su 'thun pa'i chos thos pa/ /rgyal po der yang byams pa de tshe gyur/ /lha mo phan 'dod mkhas pa gang byung ba/ /gzhon nu khyod ni de tshe der gyur to/ /rgyal po de yi nu bo gang byung ba/ /dge slong chos
78b3(mdo sde): smra 'di gnyis sod cig ces/ /dge slong rnyed pa 'dod pas sbad pa ni/ /lha sbyin de yi tshe na der gyur to/ /sngon byung ba'i le'u zhes bya ste nyi shu gcig pa'o// // de nas yang bcom ldan 'das kyis zla 'od gzhon nur gyur pa la
78b4(mdo sde): bka' stsal pa/ gzhon nu de lta bas na byang chub sems dpa' sems dpa' chen po ting nge 'dzin 'di 'dod pa dang / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas lus dang srog la
78b5(mdo sde): ma chags par bya'o/ /de ci'i phyir zhe na/ gzhon nu lus dang srog la chags pa'i phyir sems can rnams mi dge ba'i las mngon par 'du byed par 'gyur ro/ /gzhon nu byang chub sems dpa' sems dpa' chen po lus dang srog la
78b6(mdo sde): ma chags pa rnams la ni bla na med pa yang dag par rdzogs pa'i byang chub kyang rnyed par mi dka' na ting nge 'dzin 'di lta ci smos/ gzhon nu de lta bas na lus dang srog la yang ma chags par bya'o zhes de ltar khyod kyis bslab par bya'o/ /
78b7(mdo sde): de la 'di skad ces bya ste/ rtag tu khor mor rnag gi lus 'di la/ /byis pa rnams ni rab tu chags byed de/ /srog la 'ju zhing bde ba 'dod pa'i phyir/ /mi mkhas pa dag rtag tu sdig pa byed/ /su dag snying po med pa'i lus srog la/ /
78b8(mdo sde): lhag par chags pa yod pa ma yin pa/ /de dag gis ni bdud kyi sde bcom ste/ /byang chub shing drung byang chub rab tu rtogs/ /su dag bdag med stong pa'i lus rnams dang / /srog kyang rmi lam g.yo ba zil pa 'dra/ /'di gnyis
79a1(mdo sde): la ni chags par byed 'gyur ba/ /de dag shi 'phos sems can dmyal bar 'gro/ /lus nges par bstan pa'i le'u ste nyi shu gnyis pa'o// // de nas yang bcom ldan 'das kyis zla 'od gzhon nur gyur pa la bka' stsal pa/
79a2(mdo sde): gzhon nu de lta bas na byang chub sems dpa' sems dpa' chen po ting nge 'dzin 'di 'dod pa dang myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas de bzhin gshegs pa ni gzugs kyi
79a3(mdo sde): skur mi blta'o/ /de ci'i phyir zhe na/ sangs rgyas bcom ldan 'das rnams ni chos kyi skus rab tu phye ba yin te/ gzugs kyi skus rab tu phye ba ma yin no/ /gzhon nu de la byang chub sems dpa' sems dpa' chen po de bzhin
79a4(mdo sde): gshegs pa'i sku la smon par 'dod pa dang / de bzhin gshegs pa'i sku shes par 'dod pas ting nge 'dzin 'di gzung bar bya/ kun chub par bya bcang bar bya/ klag par bya rab tu gdon par bya/ lung mnod cing kha ton du bya/
79a5(mdo sde): bsgom par bya bsgom pa'i sbyor ba la rjes su brtson par bya/ gzhan la yang rgya cher rab tu bstan par bya'o/ /gzhon nu de bzhin gshegs pa'i sku ni bsod nams brgya pa las skyes pa'i blo dang don gcig tu bstan pa yin te/
79a6(mdo sde): chos las skyes pa/ mtshan ma med pa/ mtshan ma thams cad dang bral ba/ zab pa tshad med pa tshad med pa'i chos mtshan ma med pa'i ngo bo nyid mtshan ma thams cad rnam par bshig pa/ mi g.yo ba mi gnas pa shin du nam mkha'i ngo bo
79a7(mdo sde): nyid/ mi snang ba mig gi lam las yang dag par 'das pa ni chos kyi skur rab tu shes par bya ste/ bsam gyis mi khyab pa/ bsam pa'i sa dang bral ba/ bde ba dang sdug bsngal gyis mi bskyod pa/ spros pa thams cad las yang
79a8(mdo sde): dag par 'das pa/ gnas med pa/ sangs rgyas kyi ye shes la smon par 'dod pa rnams kyi sgra las shin du 'das pa'i snying po ste 'dod chags las yang dag par 'das pa/ dbyer mi phyed pa ste zhe sdang las yang dag par 'das pa/ brtan
79b1(mdo sde): pa ste/ gti mug las yang dag par 'das pa stong pa nyid du bstan pas nges par bstan pa ma skyes pa skye ba las yang dag par 'das pa/ tha snyad du brtags pa/ mya ngan las 'das pa bye brag med pa/ sgras mya ngan las 'das pa
79b2(mdo sde): dbyangs kyis zhi ba/ brdas mtshungs par gyur pa/ don dam pas brdar gyur pa/ yang dag pa ji lta ba'i tshig gis don dam pa/ yongs su gdung ba med pas bsil ba/ gnas med pa/ gzhal du med pa/ kha dog bstan
79b3(mdo sde): pas mu med pa/ mngon par shes pa chen po yongs su sbyang ba las byung ba ste/ gzhon nu de ni de bzhin gshegs pa'i sku zhes bya'o/ /de nas bcom ldan 'das kyis de'i tshe tshigs su bcad pa 'di dag gsungs so/ /
79b4(mdo sde): 'di 'dra'i 'jig rten mgon po'i sku/ /su dag shes par 'dod pa ni/ /ting 'dzin 'di ni sgom gyis dang / /sangs rgyas sku ni shes par 'gyur/ /sangs rgyas sku ni dag pa ste/ /bsod nams brgya skyes 'od kyang gsal/ /
79b5(mdo sde): de ni bar snang mtshungs pa ste/ /de la tha dad bya ba med/ /sangs rgyas byang chub ci 'dra ba/ /mtshan rnams kyang ni de 'dra ste/ /de yi mtshan rnams ci 'dra ba/ /de yi sku yang de 'dra'o/ /sku ni byang chub mtshan nyid de/ /sangs
79b6(mdo sde): rgyas zhing yang de 'dra zhing / /stobs dang rnam thar bsam gtan yang / /de dag thams cad mtshan nyid gcig /de ltar sangs rgyas 'byung 'gyur te/ /'jig rten mgon po'i de 'dra bas/ /sus kyang sha yi mig gis ni/ /
79b7(mdo sde): nam yang mthong bar mi nus so/ /mang po dag kyang 'di skad smra/ /ngas ni 'jig rten 'dren pa mthong / /sku yang gser gyi kha dog la/ /'jig rten thams cad snang bar mdzad/ /sangs rgyas dag gi byin rlabs dang / /mthu dang rnam
79b8(mdo sde): thar sprul pa yis/ /de ltar mtshan gyis spras pa yi/ /sku dag shin du snang ba yin/ /bongs tshod khrun dang sboms su yang / /sangs rgyas sku ni bshad mod kyis/ /sku yi tshad ni ma rnyed de/ /de phyir bsam gyis mi khyab bo/ /sangs rgyas
80a1(mdo sde): sku ni 'di tsam zhes/ /gal te tshad kyang rnyed gyur na/ /lha dag dang ni mi rnams dang / /ston pa bye brag med par 'gyur/ /mnyam par bzhag pa'i sems kyi ni/ /rnam par smin pa'ang de yi mtshan/ /ming dang gzugs kyang de 'dra mtshan/ /
80a2(mdo sde): rnam par dag cing 'od gsal 'gyur/ /ji ltar 'jig rten mgon po yis/ /bskal pa bye bar bsnyen pa ltar/ /sus kyang ting 'dzin zhi ba 'di/ /nam yang goms par ma byas so/ /dkar po'i chos ni mang po yis/ /ting 'dzin 'di ni bskyed
80a3(mdo sde): pa ste/ /ting 'dzin 'di ni rgya che bas/ /nga yi lus kyang mi snang ngo / /gang gi sems ni ci 'dra ba/ /ming dang gzugs kyang de 'dra ste/ /rang bzhin med pa'i sems kyi ni/ /ming dang gzugs kyang mtshan de 'dra/ /ming dang gzugs la gang gi ni/ /
80a4(mdo sde): 'du shes rags pa 'jug pa yang / /skal pa mi mnyam 'du shes kyis/ /rags pa'i sems kyang skye bar 'gyur/ /ming dang gzugs la su dag gi/ /'du shes phra mo 'jug pa ni/ /ming dang gzugs la ma chags pas/ /sems ni
80a5(mdo sde): rab tu 'od gsal 'gyur/ /ngas dran sngon gyi tshe rabs ni/ /grangs med pa dag bdun du yang / /sdig pa'i 'du shes gsum po dag / /nam yang skyes par ma gyur to/ /nga yi sems ni zag med de/ /bskal pa bye ba bsam yas su/ /
80a6(mdo sde): sems can rnams kyi don byed kyang / /nga yi lus ni mi snang ngo / /ji ltar gang gi dngos po las/ /yid kyang rnam par grol gyur pa/ /de dag de yi dngos po dang / /phyir yang phrad par mi 'gyur ro/ /dngos po kun las rnam pa kun/ /nga yi rnam
80a7(mdo sde): shes rnam grol te/ /sems kyi rang bzhin shes pas na/ /phyir yang ye shes 'byung bar 'gyur/ /zhing rnams bye ba phrag stong du/ /nga yi sprul pa dag kyang 'gro/ /sems can rnams kyi don kyang byed/ /de la lus kyang rnyed mi 'gyur/ /
80a8(mdo sde): mtshan nyid med cing mtshan ma med/ /ji ltar nam mkha' de bzhin du/ /nga yi sku mang brjod med cing / /shes par dka' bar rab tu bstan/ /dpa' bo chen po chos kyi sku/ /sku ni chos las skyes pa ste/ /gzugs kyi skur ni nam du yang / /
80b1(mdo sde): rgyal ba gdags par yong mi nus/ /ji ltar bshad pa 'di dag kyang / /thos nas dga' bar 'gyur ba ni/ /de la sdig can bdud kyis kyang / /glan ka rnyed par mi 'gyur ro/ /zab mo yi ni chos thos nas/ /de la skrag pa mi 'byung ste/ /de ni srog gi phyir du
80b2(mdo sde): yang / /sangs rgyas byang chub spong mi byed/ /mdo sde bye ba phrag stong gi/ /yang dag bstan pa shes par 'gyur/ /gang du gang du song bar yang / /'jig rten dag la snang bar 'gyur/ /gzhon nu de la de bzhin gshegs pa'i sku ni mtshan ma dang
80b3(mdo sde): las kyis kyang shes par sla ba ma yin te/ sngon po 'am kha dog sngon po 'am/ sngon po lta bur ston pa 'am/ 'od sngon po 'byung ba 'am/ ser po 'am/ kha dog ser po 'am/ ser po lta bur ston pa 'am/ 'od ser po 'byung ba 'am/
80b4(mdo sde): dmar po 'am/ kha dog dmar po 'am/ dmar po lta bur ston pa 'am/ 'od dmar po 'byung ba 'am/ dkar po 'am/ kha dog dkar po 'am/ dkar po lta bur ston pa 'am/ 'od dkar po 'byung ba 'am/ leb rgan nam/ kha dog leb rgan
80b5(mdo sde): nam/ leb rgan lta bur ston pa 'am/ 'od leb rgan 'byung ba 'am/ shel lam/ shel gyi kha dog gam/ shel lta bur ston pa 'am/ shel gyi 'od 'byung ba 'am/ me 'am/ me'i kha dog gam/ me lta bur ston pa 'am/ me'i 'od 'byung
80b6(mdo sde): ba 'am/ mar gyi snying po 'am/ mar gyi kha dog gam/ mar lta bur ston pa 'am/ mar gyi 'od 'byung ba 'am/ gser ram/ gser gyi kha dog gam/ gser lta bur ston pa 'am/ gser gyi 'od 'byung ba 'am/ bai dUr+ya 'am/ bai dUr+ya'i kha dog
80b7(mdo sde): gam/ bai dUr+ya lta bur ston pa 'am/ bai dUr+ya'i 'od 'byung ba 'am/ glog gam/ glog gi kha dog gam/ glog lta bur ston pa 'am/ glog gi 'od 'byung ba 'am/ tshangs pa 'am/ tshangs pa'i kha dog gam/ tshangs pa lta bur ston pa 'am/ tshangs
80b8(mdo sde): pa'i 'od 'byung ba 'am/ lha 'am/ lha'i kha dog gam/ lha lta bur ston pa 'am/ lha'i 'od 'byung ba'o zhes shes par sla ba ma yin no/ /gzhon nu de ltar de bzhin gshegs pa'i sku ni dag pa ste/ mtshan ma dag gis bsam par bya ba ma
81a1(mdo sde): yin pa/ bsam gyis mi khyab par bstan pa/ mtshan ma thams cad kyis kyang bstan par bya ba ma yin pa/ bsam gyis mi khyab par bstan pa ste/ rnam pa thams cad bsam gyis mi khyab cing dpag tu med pa zhes
81a2(mdo sde): bya ba ma gtogs par lha dang bcas pa'i 'jig rten gyis kyang gzugs kyi sku yongs su rdzogs pas sku'i tshad gzung bar sla ba ma yin no/ /de nas bcom ldan 'das kyis de'i tshe tshigs su bcad pa 'di dag gsungs so/ /'jig
81a3(mdo sde): rten khams kyi rdul phran dang / /rdul du ming yang ston pa dang / /mtshe'u dang rdzing dang lting ka dang / /rgya mtsho na yang ji snyed chu/ /'di snyed rdul phran yod do zhes/ /de dag la ni mtha' mi rnyed/ /rgya mtsho la ni skra rtse yis/ /chu thigs
81a4(mdo sde): gzhal bar nus kyang ni/ /'jig rten mgon po'i dpe nyid du/ /yang dag bstan par mi rung ngo / /chu yi thigs pa dpag med cing / /de bzhin rab tu phra ba'i rdul/ /de bas sems can gcig gi yang / /shin du mang du ngas mthong
81a5(mdo sde): ste/ /mos pa dang ni sems bskyed pa/ /du ma dag ni shes mi sla/ /ngas ni sku yi yon tan dag /yang dag pa ni gang bstan pa/ /sems can kun gyi mos pa yang / /de dag dpe ru bzod mi 'gyur/ /mtshan ma dang ni las rnams
81a6(mdo sde): dang / /kha dog snang ba 'di 'dra zhes/ /sangs rgyas kyi ni shes mi nus/ /nga yi bye brag de 'dra'o/ /sangs rgyas mtshan ma bral ba ste/ /chos kyi sku yis rab tu phye/ /zab cing dpag tu med pa ste/ /de phyir sangs rgyas bsam mi khyab/ /
81a7(mdo sde): sangs rgyas bsam du med pa yi/ /sangs rgyas sku yang bsam du med/ /sku de bsam du med pa yi/ /chos kyi sku yis rab tu phye/ /sangs rgyas sku ni sems kyis kyang / /bsam par bzod pa ma yin te/ /de ltar de yi sku la
81a8(mdo sde): yang / /tshad kyang nye bar mi dmigs so/ /chos rnams de dag dpag tu med/ /bskal pa bye bar bsnyen pas na/ /de phyir nga yi lus kyang ni/ /'od gsal bsam du med pa grub/ /sems can kun gyis gzung du med/ /tshad kyis gzung
81b1(mdo sde): bya ma yin te/ /de lta sangs rgyas sku dag ni/ /tshad med bsam gyis mi khyab pa/ /tshad med pa yi chos dag gis/ /de la tshad ni brtag tu med/ /ma brtag pa yi chos dag gis/ /de ltar sangs rgyas ma brtags so/ /rtog pa dag ni
81b2(mdo sde): tshad du bstan/ /rtog pa med pa tshad med yin/ /mi rtog rtog dang bral bas na/ /de phyir sangs rgyas bsam du med/ /ji ltar nam mkha' tshad med la/ /sus kyang gzhal du mi nus pa/ /de bzhin sangs rgyas sku dag kyang / /
81b3(mdo sde): nam mkha' nyid dang 'dra zhing mtshungs/ /sangs rgyas sku ni de lta bur/ /gang gis rig pa rgyal ba'i sras/ /de dag bsam gyis mi khyab pa/ /sangs rgyas 'jig rten mgon por 'gyur/ /de bzhin gshegs pa'i sku nges
81b4(mdo sde): par bstan pa'i le'u ste nyi shu gsum pa'o/ / // de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po gang
81b5(mdo sde): ci nas kyang bdag gis so so yang dag par rig pa bzhi mngon sum du bya bar 'dod de/ bzhi gang zhe na/ 'di lta ste/ don so so yang dag par rig pa dang chos so so yang dag par rig pa dang nges pa'i tshig so so yang dag par
81b6(mdo sde): rig pa dang spobs pa so so yang dag par rig pa 'di bzhi mngon sum du bya'o snyam na/ gzhon nu byang chub sems dpa' sems dpa' chen po des ting nge 'dzin 'di gzung bar bya/ kun chub par bya/ bcang bar bya/ bklag par
81b7(mdo sde): bya/ rab tu gdon par bya/ lung mnod cing kha ton du bya/ nyon mongs pa med par sgom pas bsgom par bya/ gzhan la yang rgya cher rab tu bstan par bya/ bsgom pa'i rnal 'byor la rjes su brtson par bya'o/ /gzhon
81b8(mdo sde): nu de la chos so so yang dag par rig pa gang zhe na/ gzhon nu gzugs su brjod pa ji snyed yod pa gzhon nu de bzhin gshegs pa'i bsngags pa brjod pa yang de snyed do/ /de bzhin du tshor ba dang 'du shes dang 'du byed
82a1(mdo sde): rnams ji snyed pa dang gzhon nu rnam par shes pa'i brjod pa ji snyed pa de bzhin gshegs pa'i bsngags pa brjod pa yang de snyed de/ gzhon nu de ltar gzugs su brjod pa mtha' yas mu med bsam gyis
82a2(mdo sde): mi khyab pa de bzhin du de bzhin gshegs pa'i bsngags pa brjod pa yang bsam gyis mi khyab ste/ de bzhin du tshor ba dang 'du shes dang 'du byed rnams dang gzhon nu 'di ltar rnam par shes pa'i brjod pa mtha'
82a3(mdo sde): yas mu med de/ bsam gyis mi khyab pa de bzhin du de bzhin gshegs pa'i bsngags pa brjod pa yang bsam gyis mi khyab po/ /gzhon nu de ltar 'dus byas la'ang nyes pa grangs med/ mya ngan las 'das pa la yang phan yon grangs med de/
82a4(mdo sde): de bzhin gshegs pa'i bsngags pa yang grangs med do/ /gzhon nu 'di ltar mya ngan las 'das pa'i ming ji snyed yod pa'i de bzhin gshegs pa'i bsngags pa yang de snyed do/ /gzhon nu 'di ltar mya ngan 'das pa'i ming grangs med de/ de bzhin gshegs
82a5(mdo sde): pa'i bsngags pa yang grangs med do/ /gzhon nu 'di bzhi ni de bzhin gshegs pa'i bsngags pa brjod pa bsam gyis mi khyab par brjod pa ste/ de dag mthar phyin pa'i gnas su bstan par sla ba ni ma yin no/ /bzhi gang zhe na/ 'di lta ste/ 'du byed
82a6(mdo sde): brjod pa bsam gyis mi khyab pa dang dbyangs brjod pa bsam gyis mi khyab pa dang kun nas nyon mongs pa brjod pa bsam gyis mi khyab pa dang rnam par byang ba brjod pa bsam gyis mi khyab pa ste/ gzhon nu de dag ni de bzhin gshegs pa'i
82a7(mdo sde): bsngags pa brjod pa bsam gyis mi khyab pa/ bsam gyis mi khyab pa brjod pa bzhi'o/ /gzhon nu 'di bzhi ni de bzhin gshegs pa'i brjod pa bsam gyis mi khyab pa/ bsam gyis mi khyab par bstan pa ste/ de dag ni mthar phyin pa'i
82a8(mdo sde): gnas su bstan par sla ba ma yin no/ /bzhi gang zhe na/ bzhi po de dag nyid de/ de bzhin du rgyas par bstan par bya'o/ /gzhon nu 'di dag ni byang chub sems dpa' rnams kyi tshul bzhi ste/ bzhi gang zhe na/ 'du byed kyi tshul bsam
82b1(mdo sde): gyis mi khyab pa dang 'du byed yongs su bshad pa'i tshul bsam gyis mi khyab pa dang kun nas nyon mongs pa'i tshul bsam gyis mi khyab pa dang rnam par byung ba'i tshul bsam gyis mi khyab pa dang 'di bzhi'o/ /gzhon nu 'di dag ni byang chub sems dpa'
82b2(mdo sde): rnams kyi rigs pa bzhi ste/ bzhi gang zhe na/ 'du byed kyi rigs pa bsam gyis mi khyab pa dang 'du byed yongs su bshad pa'i rigs pa bsam gyis mi khyab pa dang / kun nas nyon mongs pa'i rigs pa bsam gyis mi khyab pa dang rnam
82b3(mdo sde): par byang ba'i rigs pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi sgo bzhi ste/ bzhi gang zhe na/ 'du byed kyi sgo bsam gyis mi khyab pa dang 'du byed yongs su bshad pa'i sgo bsam
82b4(mdo sde): gyis mi khyab pa dang kun nas nyon mongs pa'i sgo bsam gyis mi khyab pa dang rnam par byang ba'i sgo bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi nges par bstan pa bzhi ste/ bzhi
82b5(mdo sde): gang zhe na/ 'du byed nges par bstan pa bsam gyis mi khyab pa dang 'du byed yongs su bshad pa nges par bstan pa bsam gyis mi khyab pa dang kun nas nyon mongs pa'i nges par bstan pa bsam gyis mi khyab pa dang rnam par byang
82b6(mdo sde): ba nges par bstan pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi sgra bzhi ste/ bzhi gang zhe na/ 'du byed kyi sgra bsam gyis mi khyab pa dang 'du byed yongs su bshad pa'i sgra
82b7(mdo sde): bsam gyis mi khyab pa dang kun nas nyon mongs pa'i sgra bsam gyis mi khyab pa dang rnam par byang ba'i sgra bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi tshig bzhi ste/ bzhi gang zhe na/
82b8(mdo sde): 'du byed kyi tshig bsam gyis mi khyab pa dang 'du byed yongs su bshad pa'i tshig bsam gyis mi khyab pa dang kun nas nyon mongs pa'i tshig bsam gyis mi khyab pa dang rnam par byang ba'i tshig bsam gyis mi khyab pa dang 'di bzhi'o/ /
83a1(mdo sde): gzhon nu 'di dag ni byang chub sems dpa' rnams kyi tshig gi lam bzhi ste/ bzhi gang zhe na/ 'du byed kyi tshig gi lam bsam gyis mi khyab pa dang 'du byed yongs su bshad pa'i tshig gi lam bsam gyis mi khyab pa dang kun nas
83a2(mdo sde): nyon mongs pa'i tshig gi lam bsam gyis mi khyab pa dang rnam par byang ba'i tshig gi lam bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi dgongs te bshad pa bzhi ste/ bzhi gang zhe na/ 'du byed
83a3(mdo sde): k yi dgongs te bshad pa bsam gyis mi khyab pa dang 'du byed yongs su bshad pa'i dgongs te bshad pa bsam gyis mi khyab pa dang kun nas nyon mongs pa'i dgongs te bshad pa bsam gyis mi khyab pa dang rnam par byang ba'i dgongs te bshad
83a4(mdo sde): pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi lha la nges par rtog pa bzhi ste/ bzhi gang zhe na/ 'du byed lha la rtog pa bsam gyis mi khyab pa dang 'du byed yongs su bshad pa lha la rtog
83a5(mdo sde): pa bsam gyis mi khyab pa dang kun nas nyon mongs pa lha la rtog pa bsam gyis mi khyab pa dang rnam par byang ba lha la rtog pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi mi la rtog
83a6(mdo sde): pa bzhi ste/ bzhi gang zhe na/ 'du byed mi la rtog pa bsam gyis mi khyab pa dang 'du byed yongasu bshad pa mi la rtog pa bsam gyis mi khyab pa dang / kun nas nyon mongs pa mi la rtog pa bsam gyis mi khyab pa dang rnam par byang ba mi la
83a7(mdo sde): rtog pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi ming la rtog pa bzhi ste/ bzhi gang zhe na/ 'du byed kyi ming la rtog pa bsam gyis mi khyab pa dang 'du byed yongs su bshad pa'i ming
83a8(mdo sde): la rtog pa bsam gyis mi khyab pa dang kun nas nyon mongs pa'i ming la rtog pha bsam gyis mi khyab pa dang rnam par byang ba'i ming la rtog pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams
83b1(mdo sde): kya 'jug pa bzhi ste/ bzhi gang zhe na/ 'du byed la 'jug pa bsam gyis mi khyab pa dang 'du byed yongs su bshad pa la 'jug pa bsam gyis mi khyab pa dang kun nas nyon mongs pa la 'jug pa bsam gyis mi khyab pa dang rnam
83b2(mdo sde): par byang ba la 'jug pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi sgrol ba bzhi ste/ bzhi gang zhe na/ 'du byed kyi sgrol ba bsam gyis mi khyab pa dang 'du byed yongs su
83b3(mdo sde): bshad pa'i sgrol ba bsam gyis mi khyab pa dang kun nas nyon mongs pa'i sgrol ba bsam gyis mi khyab pa dang rnam par byang ba'i sgrol ba bsam gyis mi khyab pa dang 'di bzhi'o/ /gzhon nu 'di dag ni byang chub sems dpa'
83b4(mdo sde): rnams kyi rdo rje'i tshig bzhi ste/ bzhi gang zhe na/ 'du byed kyi rdo rje'i tshig bsam gyis mi khyab pa dang 'du byed yongs su bshad pa'i rdo rje'i tshig bsam gyis mi khyab pa dang kun nas nyon mongs pa'i rdo rje'i tshig bsam gyis
83b5(mdo sde): mi khyab pa dang rnam par byang ba'i rdo rje'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi gsang sngags kyi tshig bzhi ste/ bzhi gang zhe na/ 'du byed gsang sngags kyi
83b6(mdo sde): t shig bsam gyis mi khyab pa dang 'du byed yongs su bshad pa gsang sngags kyi tshig bsam gyis mi khyab pa dang kun nas nyon mongs pa'i gsang sngags kyi tshig bsam gyis mi khyab pa dang rnam par byang ba'i gsang sngags
83b7(mdo sde): kyi tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi sgrub pa bzhi ste/ bzhi gang zhe na/ 'du byed sgrub pa bsam gyis mi khyab pa dang 'du byed yongs su bshad pa sgrub pa
83b8(mdo sde): bsam gyis mi khyab pa dang kun nas nyon mongs pa sgrub pa bsam gyis mi khyab pa dang / rnam par byang ba sgrub pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi mdo sde'i tshig
84a1(mdo sde): bzhi ste/ bzhi gang zhe na/ 'du byed mdo sde'i tshig bsam gyis mi khyab pa dang 'du byed yongs su bshad pa mdo sde'i tshig bsam gyis mi khyab pa dang kun nas nyon mongs pa mdo sde'i tshig bsam gyis mi khyab pa dang rnam par
84a2(mdo sde): byang ba mdo sde'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi btags pa'i tshig bzhi ste/ bzhi gang zhe na/ 'du byed btags pa'i tshig bsam gyis mi khyab pa dang 'du byed
84a3(mdo sde): yongs su bshad pa btags pa'i tshig bsam gyis mi khyab pa dang / kun nas nyon mongs pa btags pa'i tshig bsam gyis mi khyab pa dang rnam par byang ba btags pa'i tshig bsam gyis mi khyab pa dang 'di bzhi'o/ /gzhon nu
84a4(mdo sde): 'di dag ni byang chub sems dpa' rnams kyi snang ba'i tshig bzhi ste/ bzhi gang zhe na/ 'du byed snang ba'i tshig bsam gyis mi khyab pa dang 'du byed yongs su bshad pa snang ba'i tshig bsam gyis mi khyab pa dang kun nas nyon mongs
84a5(mdo sde): pa snang ba'i tshig bsam gyis mi khyab pa dang rnam par byang ba snang ba'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi gsal ba'i tshig bzhi ste/ bzhi gang zhe na/ 'du byed
84a6(mdo sde): g sal ba'i tshig bsam gyis mi khyab pa dang 'du byed yongs su bshad pa gsal ba'i tshig bsam gyis mi khyab pa dang kun nas nyon mongs pa gsal ba'i tshig bsam gyis mi khyab pa dang rnam par byang ba gsal ba'i tshig bsam
84a7(mdo sde): gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi spyod pa'i tshig bzhi ste/ bzhi gang zhe na/ 'du byed kyi spyod pa'i tshig bsam gyis mi khyab pa dang 'du byed yongs su bshad pa spyod
84a8(mdo sde): pa'i tshig bsam gyis mi khyab pa dang kun nas nyon mongs pa spyod pa'i tshig bsam gyis mi khyab pa dang rnam par byang ba spyod pa'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams
84b1(mdo sde): kyi spyad pa'i tshig bzhi ste/ bzhi gang zhe na/ 'du byed kyi spyad pa'i tshig bsam gyis mi khyab pa dang 'du byed yongs su bshad pa spyad pa'i tshig bsam gyis mi khyab pa dang kun nas nyon mongs pa spyad pa'i tshig bsam gyis mi khyab pa dang
84b2(mdo sde): rnam par byang ba spyad pa'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi bsam gyis mi khyab pa'i tshig bzhi ste/ bzhi gang zhe na/ 'du byed bsam gyis mi khyab pa'i tshig
84b3(mdo sde): b sam gyis mi khyab pa dang 'du byed yongs su bshad pa bsam gyis mi khyab pa'i tshig bsam gyis mi khyab pa dang kun nas nyon mongs pa bsam gyis mi khyab pa'i tshig bsam gyis mi khyab pa dang rnam par byang ba bsam gyis mi khyab
84b4(mdo sde): pa'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi mtha' yas pa'i tshig bzhi ste/ bzhi gang zhe na/ 'du byed mtha' yas pa'i tshig bsam gyis mi khyab pa dang 'du byed yongs
84b5(mdo sde): su bshad pa mtha' yas pa'i tshig bsam gyis mi khyab pa dang kun nas nyon mongs pa mtha' yas pa'i tshig bsam gyis mi khyab pa dang rnam par byang ba mtha' yas pa'i tshig bsam gyis mi khyab pa dang 'di bzhi'o/ /gzhon nu 'di dag
84b6(mdo sde): ni byang chub sems dpa' rnams kyi rgyu ba med pa'i tshig bzhi ste/ bzhi gang zhe na/ 'du byed rgyu ba med pa'i tshig bsam gyis mi khyab pa dang 'du byed yongs su bshad pa rgyu ba med pa'i tshig bsam gyis mi khyab pa dang kun nas
84b7(mdo sde): nyon mongs pa'i rgyu ba med pa'i tshig bsam gyis mi khyab pa dang rnam par byang ba rgyu ba med pa'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi mu med pa'i tshig bzhi ste/ bzhi
84b8(mdo sde): gang zhe na/ 'du byed mu med pa'i tshig bsam gyis mi khyab pa dang 'du byed yongs su bshad pa mu med pa'i tshig bsam gyis mi khyab pa dang kun nas nyon mongs pa mu med pa'i tshig bsam gyis mi khyab pa dang rnam par byang ba mu
85a1(mdo sde): mu med pa'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi gzhal du med pa'i tshig bzhi ste/ bzhi gang zhe na/ 'du byed gzhal du med pa'i tshig bsam gyis mi khyab pa dang 'du byed
85a2(mdo sde): yongs su bshad pa gzhal du med pa'i tshig bsam gyis mi khyab pa dang kun nas nyon mongs pa gzhal du med pa'i tshig bsam gyis mi khyab pa dang rnam par byang ba gzhal du med pa'i tshig bsam gyis mi khyab pa dang 'di bzhi'o/ /gzhon nu 'di dag
85a3(mdo sde): ni byang chub sems dpa' rnams kyi grangs med pa'i tshig bzhi ste/ bzhi gang zhe na/ 'du byed grangs med pa'i tshig bsam gyis mi khyab pa dang 'du byed yongs su bshad pa grangs med pa'i tshig bsam gyis mi khyab pa dang kun nas nyon mongs pa
85a4(mdo sde): grangs med pa'i tshig bsam gyis mi khyab pa dang rnam par byang ba grangs med pa'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi dpag tu med pa'i tshig bzhi ste/ bzhi gang zhe na/ 'du byed
85a5(mdo sde): dpag tu med pa'i tshig bsam gyis mi khyab pa dang 'du byed yongs su bshad pa dpag tu med pa'i tshig bsam gyis mi khyab pa dang kun nas nyon mongs pa dpag tu med pa'i tshig bsam gyis mi khyab pa dang / rnam par byang ba dpag tu med pa'i tshig
85a6(mdo sde): bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi tshad med pa'i tshig bzhi ste/ bzhi gang zhe na/ 'du byed tshad med pa'i tshig bsam gyis mi khyab pa dang 'du byed yongs su bshad pa tshad med pa'i tshig bsam
85a7(mdo sde): gyis mi khyab pa dang kun nas nyon mongs pa tshad med pa'i tshig bsam gyis mi khyab pa dang rnam par byang ba tshad med pa'i tshig bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi shes pa'i tshig bzhi ste/
85a8(mdo sde): bzhi gang zhe na/ 'du byed shes pa'i tshig bsam gyis mi khyab pa dang 'du byed yongs su bshad pa shes pa'i tshig bsam gyis mi khyab pa dang kun nas nyon mongs pa shes pa'i tshig bsam gyis mi khyab pa dang rnam par byang ba shes pa'i tshig bsam gyis
85b1(mdo sde): mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi shes pa bsags pa bzhi ste/ bzhi gang zhe na/ 'du byed kyi shes pa bsags pa bsam gyis mi khyab pa dang / 'du byed yongs su bshad pa'i shes pa bsags
85b2(mdo sde): pa bsam gyis mi khyab pa dang kun nas nyon mongs pa shes pa bsags pa bsam gyis mi khyab pa dang rnam par byang ba shes pa bsags pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi shes pa'i
85b3(mdo sde): rigs bzhi ste/ bzhi gang zhe na/ 'du byed kyi shes pa'i rigs bsam gyis mi khyab pa dang 'du byed yongs su bshad pa shes pa'i rigs bsam gyis mi khyab pa dang kun nas nyon mongs pa shes pa'i rigs bsam gyis mi khyab pa dang rnam par
85b4(mdo sde): byang ba shes pa'i rigs bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi spobs pa bsags pa bzhi ste/ bzhi gang zhe na/ 'du byed kyi spobs pa bsags pa bsam gyis mi khyab pa
85b5(mdo sde): dang / 'du byed yongs su bshad pa'i spobs pa bsags pa bsam gyis mi khyab pa dang / kun nas nyon mongs pa'i spobs pa bsags pa bsam gyis mi khyab pa dang / rnam par byang ba'i spobs pa bsags pa bsam gyis mi khyab pa
85b6(mdo sde): dang 'di bzhi'o/ /gzhon nu 'di dag ni byang chub sems dpa' rnams kyi mdo sde bzhi ste/ bzhi gang zhe na/ 'du byed kyi mdo sde bsam gyis mi khyab pa dang 'du byed yongs su bshad pa'i mdo sde bsam gyis mi khyab pa dang / kun nas nyon mongs pa'i
85b7(mdo sde): mdo sde bsam gyis mi khyab pa dang rnam par byang ba'i mdo sde bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi mdo sde bsags pa bzhi ste/ bzhi gang zhe na/ 'du byed kyi mdo sde bsags pa bsam
85b8(mdo sde): g yis mi khyab pa dang 'du byed yongs su bshad pa'i mdo sde bsags pa bsam gyis mi khyab pa dang kun nas nyon mongs pa'i mdo sde bsags pa bsam gyis mi khyab pa dang rnam par byang ba'i mdo sde bsags pa bsam gyis mi khyab pa dang
86a1(mdo sde): 'di bzhi'o/ /gzhon nu 'di dag ni byang chub sems dpa' rnams kyi mang du thos pa bzhi ste/ bzhi gang zhe na/ 'du byed mang du thos pa bsam gyis mi khyab pa dang 'du byed yongs su bshad pa'i mang du thos pa bsam gyis mi
86a2(mdo sde): khyab pa dang kun nas nyon mongs pa mang du thos pa bsam gyis mi khyab pa dang rnam par byang ba mang du thos pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi nor bzhi ste/ bzhi gang zhe na/ 'du
86a3(mdo sde): byed kyi nor bsam gyis mi khyab pa dang 'du byed yongs su bshad pa'i nor bsam gyis mi khyab pa dang kun nas nyon mongs pa'i nor bsam gyis mi khyab pa dang rnam par byang ba'i nor bsam gyis mi khyab pa dang 'di bzhi'o/ /gzhon nu 'di dag ni
86a4(mdo sde): byang chub sems dpa' rnams kyi bslab pa bzhi ste/ bzhi gang zhe na/ 'du byed kyi bslab pa bsam gyis mi khyab pa dang 'du byed yongs su bshad pa'i bslab pa bsam gyis mi khyab pa dang kun nas nyon mongs pa'i bslab pa bsam
86a5(mdo sde): gyis mi khyab pa dang / rnam par byang ba'i bslab pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi spyod yul bzhi ste/ bzhi gang zhe na/ 'du byed kyi spyod yul bsam gyis mi khyab pa dang 'du
86a6(mdo sde): byed yongs su bshad pa'i spyod yul bsam gyis mi khyab pa dang kun nas nyon mongs pa'i spyod yul bsam gyis mi khyab pa dang rnam par byang ba'i spyod yul bsam gyis mi khyab pa dang 'di bzhi'o/ /gzhon nu 'di dag ni byang chub sems dpa'
86a7(mdo sde): rnams kyi las bzhi ste/ bzhi gang zhe na/ 'du byed kyi las bsam gyis mi khyab pa dang 'du byed yongs su bshad pa'i las bsam gyis mi khyab pa dang kun nas nyon mongs pa'i las bsam gyis mi khyab pa dang rnam par byang ba'i las bsam
86a8(mdo sde): gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi spobs pa bzhi ste/ bzhi gang zhe na/ 'du byed kyi spobs pa bsam gyis mi khyab pa dang 'du byed yongs su bshad pa'i spobs pa bsam gyis mi
86b1(mdo sde): khyab pa dang kun nas nyon mongs pa'i spobs pa bsam gyis mi khyab pa dang rnam par byang ba'i spobs pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi lam bsgom pa bzhi ste/ bzhi gang zhe na/
86b2(mdo sde): 'du byed kyi lam bsgom pa bsam gyis mi khyab pa dang 'du byed yongs su bshad pa'i lam bsgom pa bsam gyis mi khyab pa dang kun nas nyon mongs pa'i lam bsgom pa bsam gyis mi khyab pa dang rnam par byang ba'i lam bsgom pa bsam gyis
86b3(mdo sde): mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi kun nas nyon mongs pa'i shes pa bzhi ste/ bzhi gang zhe na/ 'du byed kun nas nyon mongs pa shes pa bsam gyis mi khyab pa dang 'du byad yongs su bshad pa'i
86b4(mdo sde): kun nas nyon mongs pa shes pa bsam gyis mi khyab pa dang kun nas nyon mongs pa shes pa bsam gyis mi khyab pa dang rnam par byang ba kun nas nyon mongs pa shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems
86b5(mdo sde): dpa' rnams kyi 'bras bu yod pa'i shes pa bzhi ste/ bzhi gang zhe na/ 'du byed kyi 'bras bu yod pa'i shes pa bsam gyis mi khyab pa dang 'du byed yongs su bshad pa'i 'bras bu yod pa'i shes pa bsam gyis mi khyab pa dang kun nas nyon
86b6(mdo sde): mongs pa'i 'bras bu yod pa'i shes pa bsam gyis mi khyab pa dang rnam par byang ba'i 'bras bu yod pa'i shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi ma rig pa shes pa bzhi ste/
86b7(mdo sde): bzhi gang zhe na/ 'du byed kyi ma rig pa shes pa bsam gyis mi khyab pa dang 'du byed yongs su bshad pa'i ma rig pa shes pa bsam gyis mi khyab pa dang kun nas nyon mongs pa'i ma rig pa shes pa bsam gyis mi khyab pa dang rnam par byang
86b8(mdo sde): ba'i ma rig pa shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi sdug bsngal shes pa bzhi ste/ bzhi gang zhe na/ 'du byed kyi sdug bsngal shes pa bsam gyis mi khyab pa dang
87a1(mdo sde): ' du byed yongs su bshad pa'i sdug bsngal shes pa bsam gyis mi khyab pa dang kun nas nyon mongs pa'i sdug bsngal shes pa bsam gyis mi khyab pa dang rnam par byang ba'i sdug bsngal shes pa bsam gyis mi khyab pa dang 'di
87a2(mdo sde): bzhi'o/ /gzhon nu 'di dag ni byang chub sems dpa' rnams kyi yid mi bde ba shes pa bzhi ste/ bzhi gang zhe na/ 'du byed kyi yid mi bde ba shes pa bsam gyis mi khyab pa dang 'du byed yongs su bshad pa'i yid mi bde ba shes pa bsam gyis
87a3(mdo sde): mi khyab pa dang kun nas nyon mongs pa'i yid mi bde ba shes pa bsam gyis mi khyab pa dang rnam par byang ba'i yid mi bde ba shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi dbul po
87a4(mdo sde): shes pa bzhi ste/ bzhi gang zhe na/ 'du byed kyi dbul po shes pa bsam gyis mi khyab pa dang 'du byed yongs su bshad pa'i dbul po shes pa bsam gyis mi khyab pa dang / kun nas nyon mongs pa'i dbul po shes pa bsam
87a5(mdo sde): gyis mi khyab pa dang rnam par byang ba'i dbul po shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi skye ba shes pa bzhi ste/ bzhi gang zhe na/ 'du byed kyi skye ba shes pa bsam
87a6(mdo sde): g yis mi khyab pa dang 'du byed yongs su bshad pa'i skye ba shes pa bsam gyis mi khyab pa dang kun nas nyon mongs pa'i skye ba shes pa bsam gyis mi khyab pa dang rnam par byang ba'i skye ba shes pa bsam gyis mi khyab pa dang 'di
87a7(mdo sde): bzhi'o/ /gzhon nu 'di dag ni byang chub sems dpa' rnams kyi nang shes pa bzhi ste/ bzhi gang zhe na/ 'du byed kyi nang shes pa bsam gyis mi khyab pa dang 'du byed yongs su bshad pa'i nang shes pa bsam gyis mi
87a8(mdo sde): khyab pa dang kun nas nyon mongs pa'i nang shes pa bsam gyis mi khyab pa dang rnam par byang ba'i nang shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi phyi rol
87b1(mdo sde): shes pa bzhi ste/ bzhi gang zhe na/ 'du byed kyi phyi rol shes pa bsam gyis mi khyab pa dang 'du byed yongs su bshad pa'i phyi rol shes pa bsam gyis mi khyab pa dang kun nas nyon mongs pa'i phyi rol shes pa bsam gyis mi khyab pa dang rnam par byang ba'i
87b2(mdo sde): phyi rol shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi ngo tsha shes pa'i ye shes bzhi ste/ bzhi gang zhe na/ 'du byed kyi ngo tsha shes pa'i ye shes bsam gyis mi khyab pa dang 'du byed yongs su bshad
87b3(mdo sde): pa'i ngo tsha shes pa'i ye shes bsam gyis mi khyab pa dang / kun nas nyon mongs pa'i ngo tsha shes pa'i ye shes bsam gyis mi khyab pa dang / rnam par byang ba'i ngo tsha shes pa'i ye shes bsam gyis mi khyab pa dang 'di bzhi'o/ /gzhon nu 'di dag ni
87b4(mdo sde): byang chub sems dpa' rnams kyi bden pa shes pa bzhi ste/ bzhi gang zhe na/ 'du byed kyi bden pa shes pa bsam gyis mi khyab pa dang 'du byed yongs su bshad pa'i bden pa shes pa bsam gyis mi khyab pa dang / kun nas nyon mongs
87b5(mdo sde): pa'i bden pa shes pa bsam gyis mi khyab pa dang rnam par byang ba'i bden pa shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi srid pa shes pa bzhi ste/ bzhi gang zhe na/ 'du byed kyi
87b6(mdo sde): s rid pa shes pa bsam gyis mi khyab pa dang 'du byed yongs su bshad pa'i srid pa shes pa bsam gyis mi khyab pa dang kun nas nyon mongs pa'i srid pa shes pa bsam gyis mi khyab pa dang rnam par byang ba'i srid pa shes pa bsam gyis mi khyab
87b7(mdo sde): pa dang 'di bzhi'o/ /gzhon nu 'di dag ni byang chub sems dpa' rnams kyi dngos po shes pa bzhi ste/ bzhi gang zhe na/ 'du byed kyi dngos po shes pa bsam gyis mi khyab pa dang 'du byed yongs su bshad pa'i dngos po shes pa bsam gyis
87b8(mdo sde): mi khyab pa dang kun nas nyon mongs pa'i dngos po shes pa bsam gyis mi khyab pa dang rnam par byang ba'i dngos po shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyi gang zag shes
88a1(mdo sde): pa bzhi ste/ bzhi gang zhe na/ 'du byed kyi gang zag shes pa bsam gyis mi khyab pa dang 'du byed yongs su bshad pa'i gang zag shes pa bsam gyis mi khyab pa dang kun nas nyon mongs pa'i gang zag shes pa bsam gyis mi khyab
88a2(mdo sde): pa dang rnam par byang ba'i gang zag shes pa bsam gyis mi khyab pa dang 'di bzhi'o/ /gzhon nu 'di dag ni byang chub sems dpa' rnams kyis dmigs pa shes pa bsam gyis mi khyab pa bsam gyis mi khyab par bstan pa bzhi ste/
88a3(mdo sde): mthar phyin pa'i gnas su bstan par sla ba ma yin no/ /bzhi gang zhe na/ 'du byed kyi dmigs pa shes pa bsam gyis mi khyab pa dang 'du byed yongs su bshad pa'i dmigs pa shes pa bsam gyis mi khyab pa dang kun nas
88a4(mdo sde): n yon mongs pa'i dmigs pa shes pa bsam gyis mi khyab pa dang rnam par byang ba'i dmigs pa shes pa bsam gyis mi khyab pa dang 'di dag ni byang chub sems dpa' rnams kyi dmigs pa shes pa bsam gyis mi khyab pa
88a5(mdo sde): bsam gyis mi khyab par bstan pa bzhi ste/ de dag ni mthar phyin pa'i gnas su bstan par sla ba ma yin no/ /gzungs bzhi ste/ bzhi gang zhe na/ 'di lta ste/ 'du byed thams cad mtha' yas par bshad pa brjod pa de la
88a6(mdo sde): gang shes pa 'di ni gzungs dang po'o/ /dbyangs mtha' yas par bshad pa brjod pa de la gang shes pa 'di ni gzungs gnyis pa'o/ /kun nas nyon mongs pa mtha' yas par bshad pa brjod pa de la gang shes pa 'di ni gzungs gsum
88a7(mdo sde): pa'o/ /rnam par byang ba'i yon tan gyis phan yon mtha' yas par bshad pa brjod pa de la gang shes pa 'di ni gzungs bzhi pa ste/ gzungs bzhi po ni 'di dag go/ /gzhon nu 'di ltar gzungs gang yin pa de ni shes pa'o/ /
88a8(mdo sde): de ni chos so/ /'di ltar chos shes pas chos so so yang dag par rig pa'o/ /chos shes pa la don gang yin pa de ni don so so yang dag par rig pa zhes bya'o/ /chos shes pa la 'dun pa gang yin pa de ni nges pa'i tshig so so yang
88b1(mdo sde): dag par rig pa zhes bya'o/ /chos shes pa la tha snyad du ston pa dang 'chad pa dang 'dogs pa dang rab tu ston pa dang rab tu 'god pa dang 'byed pa dang rnam par 'byed pa dang gsal bar byed pa dang tshig thogs pa med pa dang tshigs mi 'dor zhing ma
88b2(mdo sde): lkugs mi dge ba dang / tshig zhum pa med pa 'di ni gzhon nu spobs pa so so yang dag par rig pa zhes bya'o/ /de nas bcom ldan 'das kyis de'i tshe tshigs su bcad pa 'di dag gsungs so/ /sangs rgyas ye shes ji
88b3(mdo sde): snyed pa/ /gzugs su brtags pa'ang de snyed de/ /gzugs su btags pa ji snyed pa/ /gzugs su brjod pa'ang de snyed do/ /gzugs su brjod pa ji snyed pa/ /tshul khrims ming yang de snyed de/ /tshul khrims
88b4(mdo sde): ming yang ji snyed pa/ /sangs rgyas ming yang de snyed do/ /sangs rgyas ming ni ji snyed pa/ /sems can ming yang de snyed do/ /sems can gcig gi ming yang ni/ /de snyed du ni ngas bshad do/ /ming dang brjod pa mtha' yas
88b5(mdo sde): pa/ /gang dag ngas ni sngar bshad rnams/ /tshul khrims ming dang sangs rgyas ming / /sems can ming dang de dag mtshungs/ /'dus byas nyes pa ji snyed pa/ /mya ngan 'das bsngags de snyed de/ /sangs rgyas kyi ni bsngags
88b6(mdo sde): pa dang / /dpe yang de snyed ngas bshad do/ /ji snyed sems can thams cad kyi/ /sems rnams skye ba nges bsten pa/ /'jig rten mgon po'i spu gcig nas/ /'od zer dag kyang de snyed 'byung / /sems can kun gyi mos pa
88b7(mdo sde): dang / /ming rnams ji snyed yod pa bas/ /de bas mi yi dbang po yi/ /dbyangs kyi yan lag bsngags pa mang / /sems can kun gyis ming yod pa/ /de dag sems can gcig la bstan/ /sems can gcig ming ji snyed pa/ /
88b8(mdo sde): sems can kun gyi ming du bstan/ /so so yang dag rig 'jug pa/ /'di ni sangs rgyas bstan pa ste/ /byang chub sems dpa'i phyir yang ni/ /ming rnams mtha' yas nges par bstan/ /mdo sde bye ba bsam yas rnams/ /
89a1(mdo sde): ji ltar bshad snyam gang sems pa/ /mdo sde 'di ni rab brjod la/ /zhum pa med par bshad par gyis/ /'khor gyi nang du thogs med par/ /mdo sde bye ba rab tu 'chad/ /ji ltar nam mkha' mtha' med pa/ /de bzhin de la'ang
89a2(mdo sde): chos rnams ston/ /de ltar byang chub sems dpa' dag / /sems can dag pa skyob pa rnams/ /mdo sde 'di dag bzung nas ni/ /ye shes phun sum tshogs par 'gyur/ /dad pas ji lta ji lta bur/ /tshul 'di rab tu ston byed pa/ /de
89a3(mdo sde): bzhin de yi ye shes 'phel/ /gangs ri la ni sdong po bzhin/ /de bzhin gshegs pa bsam gyis mi khyab pa'i le'u ste nyi shu bzhi pa'o// // 'phags pa ting nge 'dzin gyi rgyal po'i mdo/ bam po brgyad pa/ gzhon nu de
89a4(mdo sde): la byang chub sems dpa' sems dpa' chen po ji ltar chos so so yang dag par rig pa la spyod na chos la chos kyi rjes su lta zhing bla na med pa yang dag par rdzogs pa'i byang chub yang dag par sgrub par 'gyur zhe na/ gzhon nu 'di la
89a5(mdo sde): byang chub sems dpa' sems dpa' chen po chos rnams la chos kyi rjes su lta bas gzugs las gzhan du byang chub yang dag par rjes su mi mthong / gzugs las gzhan du yang byang chub la mi spyod/ gzugs las gzhan du
89a6(mdo sde): yang byang chub yongs su mi tshol/ gzugs las gzhan du yang byang chub yang dag par mi sgrub/ gzugs las gzhan du yang sems can rnams byang chub la yang dag par mi 'dzud/ gzugs las gzhan du yang de bzhin gshegs
89a7(mdo sde): pa mi mthong ste/ gzugs kyi mi 'jigs pa'i ngo bo nyid de bzhin gshegs pa'o zhes de bzhin gshegs par lta'o/ /gzugs kyang gzhan gzugs kyi ngo bo nyid kyang gzhan no zhes de ltar mi lta'o/ /gzugs kyi ngo bo nyid kyang
89a8(mdo sde): gzhan de bzhin gshegs pa yang gzhan no zhes de ltar yang mi lta'o/ /gzugs kyis ngo bo nyid gang yin pa dang de bzhin gshegs pa gang yin pa de ni gnyis su med pa'i chos nyid de/ byang chub sems dpa' sems dpa' chen po de ltar
89b1(mdo sde): lta na chos so so yang dag par rig pa la spyod do/ /de bzhin du tshor ba las gzhan du ma yin/ 'du shes las gzhan du ma yin/ 'du byed rnams las gzhan du ma yin te/ rnam par shes pa las gzhan du byang chub mi mthong /
89b2(mdo sde): rnam par shes pa las gzhan du yang byang chub la mi spyod/ rnam par shes pa las gzhan du yang byang chub yongs su mi tshol/ rnam par shes pa las gzhan du yang byang chub yang dag par mi sgrub/ rnam par shes pa
89b3(mdo sde): las gzhan du yang sems can rnams byang chub la yang dag par mi 'dzud/ rnam par shes pa las gzhan du yang de bzhin gshegs pa mi mthong ste/ rnam par shes pa'i mi 'jigs pa'i ngo bo nyid de bzhin gshegs
89b4(mdo sde): pa'o zhes de bzhin gshegs par lta'o/ /rnam par shes pa yang gzhan/ rnam par shes pa'i ngo bo nyid kyang gzhan no zhes de ltar mi lta'o/ /rnam par shes pa'i ngo bo nyid kyang gzhan de bzhin gshegs pa yang gzhan
89b5(mdo sde): no zhes de ltar yang mi lta'o/ /rnam par shes pa'i ngo bo nyid gang yin pa dang / de bzhin gshegs pa gang yin pa de gnyis su med pa'i chos nyid de/ byang chub sems dpa' sems dpa' chen po de ltar lta na chos so so yang dag
89b6(mdo sde): par rig pa la spyod do/ /de nas bcom ldan 'das kyis de'i tshe tshigs su bcad pa 'di dag gsungs so/ /gzugs kyis kyang ni byang chub bstan/ /byang chub kyis kyang gzugs bstan te/ /mi mtshungs pa yi sgra rnams
89b7(mdo sde): kyis/ /chos kyi bla ma rab tu bstan/ /sgra yis gzugs kyi bla ma ste/ /ngo bo nyid kyis zab pa dag /gzugs dang byang chub mnyam pa ste/ /tha dad bya ba de mi rnyed/ /mya ngan 'das pa zab par yang / /sgra yis rab tu
89b8(mdo sde): bstan pa ltar/ /mya ngan 'das pa mi rnyed de/ /de yi sgra yang mi rnyed do/ /sgra dang mya ngan 'das pa ni/ /gnyi ga rnyed par mi 'gyur te/ /de bzhin stong pa'i chos rnams la/ /mya ngan 'das pa rab tu bstan/ /mya ngan 'das dang
90a1(mdo sde): 'da' bar ni/ /mya ngan 'das pa mi rnyed de/ /'di ni chos rnams 'jug med pa/ /phyis ni ci 'dra de bzhin sngon/ /chos rnams thams cad rang bzhin gyis/ /mya ngan 'das dang mtshungs mnyam par/ /sangs rgyas bstan la brtson pa
90a2(mdo sde): yi/ /'byung ba lhur byed rnams kyis rig /sangs rgyas kyi ni sku mthong nas/ /'dren pa mthong zhes smra mod kyi/ /nga ni gzugs kyi sku lus su/ /sus kyang blta bar mi nus so/ /gzugs kyi mtshan nyid ci 'dra bar/ /gzugs kyi ngo
90a3(mdo sde): bo nyid shes te/ /gzugs kyi ngo bo nyid shes na/ /nga yi sku yang nges par bstan/ /de bzhin phung po lnga rnams kyi/ /chos kyi mtshan nyid ngas shes te/ /chos kyi rang bzhin shes nas ni/ /chos kyi sku la rab tu gnas/ /chos kyi sku la
90a4(mdo sde): rab gnas nas/ /sems can rnams la chos ston to/ /chos kyi sku la mi rten par/ /sems can rnams la chos ston to/ /sangs rgyas dag gi chos rnams ni/ /tshig gis bshad par mi nus te/ /'di 'dra'i tshul rnams mi shes
90a5(mdo sde): pas/ /sangs rgyas kyi ni sgra thos nas/ /tshig tsam gyis ni 'di skad smra/ /ngas ni 'dren pa mthong zhes te/ /'du shes thams cad spangs pa la/ /srid par 'du shes med par 'gyur/ /sgrar ni 'du shes 'dzin pa la/ /nams kyang
90a6(mdo sde): ston pa mthong ba med/ /'di lta bu'i gzugs kyi mtshan/ /stong pa nyid ni sus shes pa/ /gzugs kyi rang bzhin gzhan yin la/ /stong nyid gzhan du ma gsungs te/ /gang gis gzugs rnams rab shes pa/ /des ni stong
90a7(mdo sde): nyid rab tu shes/ /gzugs kyi mtshan nyid 'di 'dra bar/ /stong pa gang gis rab shes pa/ /des ni bdud rnams bye ba snyed/ /zil gyis mnan te pham byed nus/ /gang gis gzugs rnams rab shes pa/ /des ni stong pa nyid
90a8(mdo sde): kyang shes/ /gang gis stong nyid rab shes pa/ /des ni mya ngan 'das pa shes/ /rnam pa 'di ni mi shes pas/ /dmigs pa can rnams rab tu brlag /dngos po med la dngos 'dzin cing / /dngos med la yang dngos su 'dzin/ /shes kyi
90b1(mdo sde): khe yis bslus pa dag / nga yi bstan las shin du 'khyams/ /'bras bur 'du shes gnas pa la/ /dge sbyong nor ni gsog tu gyur/ /brtson 'grus nyams pa le lo can/ /tshul khrims phung por mi gnas pa/ /kun nas langs pas smra
90b2(mdo sde): ba ni/ /'di ni sangs rgyas bshad ma yin/ /la la dag ni 'di skad du/ /bdag cag byang chub zhugs shes zer/ /ma dul zhing ni ma byang ba/ /gcig la gcig kyang ri mo med/ /chos dag la yang mi gnas shing / /sgra 'dod pa dag 'byung
90b3(mdo sde): bar 'gyur/ /de lta bu ni de mos te/ /shes kyi khe ni tshol ba'i phyir/ /'dus pa dag la sems byed cing / /rnyed pa 'dod pa 'byung bar 'gyur/ /rgyags dang bag med zil non pas/ /rnyed dang bkur sti don du gnyer/ /bkur sti rnyed la
90b4(mdo sde): brten nas ni/ /shes kyi khe rnams tshol ba dag /gtsug lag khang dang mchod rten byed/ /khyim mi mo la chags shing myos/ /dmigs pa dag la rten byed cing / /'dod pa'i srid la shin du gnas/ /bdud kyi yul du gnas nas ni/ /
90b5(mdo sde): khyim pa dag gi las byed 'gyur/ /'dod pa me lce 'dra ba ni/ /khyim pa dag la ston par 'gyur/ /de dag gi yang khyim zhugs nas/ /de yi rigs kyang sun byed 'gyur/ /de dag la ni khyim pa rnams/ /ston pa nyid du 'du shes 'gyur/ /rab
90b6(mdo sde): tu gnas bcas de dag gi/ /bu dang chung ma sun par byed/ /su dag de la zas skom gyis/ /phan 'dogs pa ni byed par 'gyur/ /de yi bu mo bud med la/ /chung ma nyid du 'du shes 'gyur/ /de dag 'dir ni rab byung nas/ /ji ltar gzhan
90b7(mdo sde): gyi bud med chags/ /khyim pa bdag gi chung ma la/ /de ltar mos shing chags mi 'gyur/ /khyim pa skya bo'i gos gyon la/ /ngas ni bslab pa gang bshad pa/ /de tshe dge slong de dag la/ /bslab pa de yang med par 'gyur/ /de dag
90b8(mdo sde): rnga dung rdza rnga yis/ /nga la mchod pa byed 'gyur te/ /mchod pa'i dam pa gang yin pa/ /nan tan 'di ni med par 'gyur/ /de dag bdag nyid tshul khrims 'chal/ /tshul khrims gnas pa mthong nas ni/ /phan tshun du yang 'di skad du/ /
91a1(mdo sde): 'di dag nged dang 'dra zhes smra/ /sdig pa'i spyod yul tshul khrims 'chal/ /de dag tshul khrims bsngags thos nas/ /kun nas langs pa 'di skad du/ /sangs rgyas mkhyen pa 'di min smra/ /de dag la ni ngo tsha med/ /
91a2(mdo sde): dge sbyong gi ni nor stor te/ /mi bden tshig gis rtsod byed cing / /sangs rgyas byang chub rab tu spong / /ngan sems ldan pa de dag ni/ /sangs rgyas bstan pa 'di bor te/ /chos rnams rab tu spangs nas ni/ /mnar med
91a3(mdo sde): par yang gnas par 'gyur/ /gang dag spyod pa de 'dra ba/ /ngas ni ma thos ma thong ste/ /byis pa'i chos la gnas pa rnams/ /sangs rgyas ye shes thob mi 'gyur/ /de dag gi yang tshul 'chos dang / /de la g.yo yang ci
91a4(mdo sde): yod pa/ /thams cad de bzhin ngas shes te/ /de la nga yi ye shes 'jug /de yi 'khrul pa mang po ni/ /gal te bskal par rab bshad kyang / /byang chub sems dpar khas 'che yi/ /cung zad tsam zhig brjod par 'gyur/ /
91a5(mdo sde): gzhon nur gyur pa de dag ni/ /sdig pa mi byed yong med de/ /phyi ma'i dus la de dag dang / /khyod ni ston par ma byed cig /smra ba dang ni gtam gyis la/ /de dag la ni ri mor gyis/ /byang chub dam pa'i don gyi phyir/ /zhum pa
91a6(mdo sde): med par bkur sti gyis/ /lo grangs du lon kun dris la/ /de dag rgan par gyur na yang / /de la ri mo legs gyis la/ /rkang pa la yang mgos phyag 'tshol/ /byang chub snying po rnam mthong na/ /de dag 'khrul pa mi
91a7(mdo sde): blta'o/ /de la khong khro mi bskyed cing / /rtag tu byams pa'i sems su bya/ /gang gi 'khrul pa ci mthong yang / /de dag gi ni nyes mi brjod/ /ci 'dra ba yi las byas pa/ /'bras bu de 'dra thob par 'gyur/ /
91a8(mdo sde): bzhin gyi zla ba 'dzum bzhin du/ /rgan rabs dang ni gsar bu la/ /rtag tu gsong por smra ba dang / /des shing nga rgyal bcom par bya/ /chos gos dang ni bsod snyoms kyis/ /de dag la ni phan gdags shing / /'di
91b1(mdo sde): dag thams cad 'dren 'gyur zhes/ /de ltar khyod kyi sems zhog shig /gal te chos kyi sbyin pa'i phyir/ /de dag khyod la gsol 'debs na/ /dang por tshig ni 'di skad smros/ /kho bos mtshungs med ma bslabs so/ /'di skad du ni tshig brjod de/ /
91b2(mdo sde): tshe dang ldan pa mkhas shing rig /bdag nyid chen po'i mdun du ni/ /bdag gis ga la bshad nus smros/ /gya tshom du ni ma smra bar/ /de dag gi ni snod rtogs la/ /snod du rung bar rig na ni/ /ma gsol bar yang bshad par gyis/ /tshul khrims
91b3(mdo sde): 'chal pa 'khor nang na/ /mang du gnas par mthong na khyod/ /yo byad bsnyungs pa ma 'chad par/ /sbyin pa yi ni bsngags pa brjod/ /tshul khrims gtsang la rab gnas shing / /ji ste 'dod pa nyung yod na/ /byams pa'i sems ni bskyed nas su/ /
91b4(mdo sde): yo byad bsnyungs pa'i gtam gyis shig /gal te sdig pa 'dod nyung zhing / /tshul khrims ldan pa mang yod na/ /de tshe phyogs rnyed gyur pa'i phyir/ /tshul khrims kyi yang bsngags pa brjod/ /thog mar 'khor rnams shes bya ste/ /gal
91b5(mdo sde): te gtsang yod de yi tshe/ /dge ba'i chos rnams ji snyed pa/ /thams cad der ni rab tu bstan/ /sbyin dang tshul khrims bzod pa dang / /brtson 'grus bsam gtan thos pa dang / /de bzhin 'dod nyung yo byad bsnyungs/ /rtag tu bsngags shing
91b6(mdo sde): brjod par bya/ /dgon gnas bsam gtan bsten pa dang / /'du 'dzir gnas pa spangs pa ni/ /de dag gzungs kyi sgo yin te/ /'di yi bsngags pa brjod par bya/ /dgon par gnas pa mi spong zhing / /tshul khrims la yang lhur mi gzung / /
91b7(mdo sde): nang du 'jog la bsten bya zhing / /sbyin pa la ni lhur mi bya/ /tshul khrims phung por gnas nas ni/ /mang du thos pa bsgrub par bya/ /ting 'dzin 'di ni yongs btsal zhing / /ston pa'i ring bsrel mchod par bya/ /ting 'dzin zhi ba btsal ba'i
91b8(mdo sde): phyir/ /gdugs dang rgyal mtshan ba dan dang / /spos dang phring ba byug pa yis/ /sangs rgyas la ni mchod pa bya/ /dga' bar 'gyur ba'i sil snyan dang / /glu dbyangs sbyar cing blangs nas su/ /zhum pa med cing mi g.yel bar/ /sangs rgyas kyi
92a1(mdo sde): ni ring bsrel mchod/ /byang chub mchog gi don gyi phyir/ /spos dang phreng ba bdug pa dang / /gos dang phye ma ji snyed pa/ /de dag kun gyis mgon mchod gyis/ /ting 'dzin zhi ba 'di tshol phyir/ /mchod pa ji snyed ci yod pa/ /dpag med bsam
92a2(mdo sde): gyis mi khyab pas/ /sangs rgyas kun la mchod par gyis/ /bla med sangs rgyas ye shes te/ /chags med ye shes rab tshol bas/ /sems can kun la skal ba'i shas/ /mi gnas par ni mnyam par sbyin/ /mi gnas par ni gyur nas
92a3(mdo sde): su/ /ting 'dzin zhi ba tshol ba'i phyir/ /sangs rgyas rnams la ngas kyang sngon/ /mchod pa bsam gyis mi khyab byas/ /sangs rgyas skye ba rnyed par dka'/ /mir skye ba yang rnyed par dka'/ /bstan pa la yang dad pa dang / /rab byung bsnyen rdzogs rnyed par
92a4(mdo sde): dka'/ /gang gis byang chub sems bsngos pa/ /de dag ston pa mnyes par byas/ /dam bcas pa las ma g.yo bar/ /khyod ni nan tan gnas par gyis/ /zad pa'i dus su nyer gnas tshe/ /gang gis mdo sde 'di bzung ste/ /rab tu brjod pa gzung
92a5(mdo sde): byas na/ /myur du spobs pa thob par 'gyur/ /tshigs bcad gcig tsam bzung ba yang / /bsod nams phung po bsam yas na/ /nyan par 'dod pas mdo sde yang / /thams cad gzung ba ci zhig smos/ /sems can thams cad byang chub thob/ /
92a6(mdo sde): de dag mi g.yel mchod byas te/ /bskal pa sems can snyed du yang / /rtag tu gus par mchod pa bas/ /ting 'dzin dam pa 'di las ni/ /gang gis tshigs bcad gcig bzung ba/ /bsod nams snga ma thams cad ni/ /bcu drug char
92a7(mdo sde): yang mi phod do/ /ting 'dzin 'di ni thos nas su/ /su dag nem nur mi byed pa/ /phan yon bsam gyis mi khyab ste/ /sangs rgyas kyi ni mkhyen pas rig /so so yang dag par rig pa la 'jug pa'i le'u ste nyi shu lnga pa'o// //
92a8(mdo sde): de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po ting nge 'dzin 'di 'dod pa dang / myur du bla na med pa yang dag par rdzogs pa'i byang chub
92b1(mdo sde): mngon par rdzogs par 'tshang rgya bar 'dod pas thabs mkhas par bya'o/ /gzhon nu ji ltar na byang chub sems dpa' sems dpa' chen po thabs mkhas pa yin zhe na/ gzhon nu 'di la byang chub sems dpa' sems dpa' chen pos sems
92b2(mdo sde): can thams cad la nye du'i sems nye bar bzhag ste/ sems can thams cad kyi dge ba'i rtsa ba dang / bsod nams kyi phung po ci yod pa de la byang chub sems dpa' sems dpa' chen po des rjes su yi rang bar byas te/ nyin lan
92b3(mdo sde): gsum mtshan lan gsum sems can thams cad kyi dge ba'i rtsa ba dang / bsod nams kyi phung po la rjes su yi rang nas/ thams cad mkhyen pa nyid la dmigs pa'i sems bskyed pas dge ba'i rtsa ba dang / bsod nams
92b4(mdo sde): kyi phung po de sems can thams cad la btang bar bya'o/ /gzhon nu byang chub sems dpa' sems dpa' chen po de thabs mkhas pa las byung ba'i bsod nams kyi phung po dang ldan pas myur du ting nge 'dzin 'di 'thob cing / myur du
92b5(mdo sde): bla na med pa yang dag par rdzogs pa'i byang chub mngon par rdzogs par 'tshang rgya'o/ /de nas bcom ldan 'das kyis de'i tshe tshigs su bcad pa 'di dag gsungs so/ /sems can 'di dag thams cad bdag gi gnyen/ /'di yi
92b6(mdo sde): bsod nams mang po ci yod pa/ /nyin yang lan gsum mtshan yang lan gsum du/ /byang chub sems bskyed rjes su yi rang ngo / /su dag srog gi phyir yang sdig mi byed/ /tshul khrims rnam par dag la yi rang ngo / /byang chub
92b7(mdo sde): sems dpa' mos pa phun sum tshogs/ /de dag bsod nams ci yod yi rang ngo / /gang dag sangs rgyas dad cing de bzhin du/ /chos dang dge 'dun dad la yi rang ngo / /byang chub nyid ni rab tu 'dod pa'i phyir/ /bde gshegs
92b8(mdo sde): mchod pa byed la yi rang ngo / /rdzogs pa'i byang chub gdung ni gnas bya'i phyir/ /sems can don du blo gros chen po yis/ /bla med byang chub dam pa mchog tu ni/ /gang gis sems bskyed de la yi rang ngo / /byang chub
93a1(mdo sde): sems dpa' snying rjes non pa yis/ /nor dang 'bru dang rin chen btsun mo dang / /sras dang sras mo rgyal srid rgyas pa dang / /bdag gi sha yang gtong la yi rang ngo / /shes rab yongs su bsgoms pas lus dul zhing / /
93a2(mdo sde): thabs la mkhas pa'i bslab pa rab bslabs pas/ /sems can don du rab tu dga' sems kyis/ /bdag gi lus kyang gtong la yi rang ngo / /gcig pu gnyis su med par nags gnas shing / /rtag tu bse ru ltar
93a3(mdo sde): gyur 'tsho ba gtsang / /khor mor bya ba nyung zhing su dag ni/ /khe phyir tshul 'chos med la yi rang ngo / /su dag sten par mi byed phrag dog med/ /khyim la srid par mi byed rtag par yang / /khams gsum dag la rab tu 'jigs skrag
93a4(mdo sde): ste/ /'jig rten ma chags spyod la yi rang ngo / /srid par skye ba kun la rab skyo zhing / /su dag spros pa med la yi rang ngo / /rtsod pa med cing nye bar zhi ba'i sems/ /de la ting 'dzin 'di ni rnyed mi dka'/ /gang gis 'du 'dzi nyes pa mthong
93a5(mdo sde): nas ni/ /rtsod pa thams cad yongs spangs dgon par gnas/ /shing drung gnas shing rnam grol lhur byed pa/ /bde gshegs sras la rjes su yi rang ngo / /bdag la mi stod gzhan la mi smod cing / /dgon par gnas pa dag la yid
93a6(mdo sde): rang ngo / /su dag bstan pa 'di la bag yod cing / /bag med spangs pa de la yi rang ngo / /byang chub phyogs kyi chos rnams ji snyed pa/ /kun gyi rtsa ba bag yod 'di yin te/ /sangs rgyas sras gang rtag tu bag yod pa/ /de dag
93a7(mdo sde): ting 'dzin 'di ni rnyed mi dka'/ /bde bar gshegs pa'i bstan pa gter rnyed yin/ /rab tu byung ba gter ni gnyis pa ste/ /dad pa rnyed pa gter ni gsum pa yin/ /ting 'dzin 'di ni gter rnyed bzhi pa'o/ /sangs rgyas spyod
93a8(mdo sde): yul stong pa 'di thos nas/ /'di la mi spong ba yang gter rnyed yin/ /spobs pa mtha' yas pa yang gter rnyed pa/ /gzungs rnams gang yin de dag gter gyi mchog /dge ba'i chos rnams ji snyed rjod pa dag /tshul
93b1(mdo sde): khrims thos gtong bzod pa de bzhin te/ /thams cad kyi yang rtsa ba bag yod 'di/ /gter rnyed yin par bde bar gshegs pas gsungs/ /sangs rgyas bstan pa 'di la bag yod cing / /su dag la ni yang dag smon lam yod/ /
93b2(mdo sde): de dag ting 'dzin 'di ni rnyed mi dka'/ /sangs rgyas bstan pa 'di la nye bar gyur/ /rjes su yi rang ba'i le'u ste nyi shu drug pa'o// // de nas yang bcom ldan 'das kyis zla 'od gzhon nur gyur pa la bka' stsal pa/ gzhon
93b3(mdo sde): nu de lta bas na bag yod par bya'o zhes gzhon nu khyod kyis de ltar bslab par bya'o/ /de ci'i phyir zhe na/ gzhon nu bag yod pa'i byang chub sems dpa' sems dpa' chen po la bla na med pa yang dag par rdzogs pa'i byang chub
93b4(mdo sde): kyang rnyed par mi dka' na ting nge 'dzin 'di lta ci smos/ gzhon nu ji ltar na byang chub sems dpa' sems dpa' chen po bag yod pa yin zhe na/ gzhon nu 'di la byang chub sems dpa' sems dpa' chen po tshul khrims
93b5(mdo sde): yongs su dag pa yin no/ /gzhon nu ji ltar na byang chub sems dpa' sems dpa' chen po tshul khrims yongs su dag pa yin zhe na/ gzhon nu 'di la byang chub sems dpa' sems dpa' chen po tshul khrims yongs su dag
93b6(mdo sde): pa ni thams cad mkhyen pa'i sems dang ma bral bas pha rol tu phyin pa drug la spyod pa yin te/ de'i phan yon 'di dag nyon cig dang ngas khyod la bshad do/ /gzhon nu byang chub sems dpa' sems dpa' chen po sbyin pa la mos
93b7(mdo sde): pa'i phan yon ni bcu ste/ bcu gang zhe na/ 'di lta ste/ de'i ser sna'i nyon mongs pa tshar bcad pa yin/ de'i sems rtag tu gtong ba'i rjes su spel ba yin/ skye bo mang po dang thun mong pa'i longs spyod las snying po len pa
93b8(mdo sde): yin/ longs spyod chen po'i rigs su skye zhing skyes ma thag tu de gtong ba'i sems mngon du 'gyur ba yin/ 'khor bzhi rnams la phangs shing sdug pa yin/ 'jigs pa med cing zhum pa med par 'khor gyi nang du 'gro/ phyogs dang
94a1(mdo sde): phyogs mtshams su de'i rgya cher brjod pa'i sgra tshigs su bcad pa mngon par 'byung / rkang lag 'jam zhing gzhon pa yin/ rkang mthil mnyam zhing rab tu gnas pa yin/ byang chub kyi snying po la 'dug gi bar du dge ba'i bshes gnyen
94a2(mdo sde): dang mi 'bral ba yin te/ gzhon nu byang chub sems dpa' sems dpa' chen po sbyin pa la mos pa'i legs pa ni 'di bcu'o/ /de la 'di skad ces bya ste/ des ni ser sna tshar bcad cing / /gtong ba'i sems kyang rnam par spel/ /
94a3(mdo sde): snying po dag ni blangs par 'gyur/ /shin du 'byor pa'i rigs su skye/ /skyes ma thag tu de yi sems/ /gtong ba dag la shin du 'jug / /rab tu byung dang khyim pa yi/ /sems can rnams la phangs par 'gyur/ /'jigs pa med
94a4(mdo sde): cing 'khor du yang / /ma zhum par ni nye bar 'gro/ /grong dang grong khyer rnams su yang / /de yi sgra ni rgya cher 'gyur/ /rkang lag dag ni 'jam pa yang / /rnyed dka' bar ni yong mi 'gyur/ /sangs rgyas dang ni nyan thos dang / /dge ba'i bshes
94a5(mdo sde): gnyen thob par 'gyur/ /ser sna'i sems ni nam yang mi 'byung ste/ /de yi sems ni rtag tu gtong la dga'/ /sems can bye ba mang la phangs par 'gyur/ /ser sna med pa'i phan yon 'di dag yin/ /de ni nor mang rigs su skye bar 'gyur/ /
94a6(mdo sde): skyes nas de yi yid ni gtong la dga'/ /snying po blangs nas 'chi ba'i dus byed 'gyur/ /ser sna med pa'i phan yon 'di dag yin/ /'jigs pa med par 'khor gyi nang du 'gro/ /phyogs su rgya cher de yi sgra yang grags/ /de yi rkang
94a7(mdo sde): lag rtag tu 'jam par 'gyur/ /ser sna med pa'i phan yon 'di dag yin/ /dge ba'i bshes gnyen rnyed par mi dka' ste/ /des ni sangs rgyas rnams dang nyan thos mthong / /mthong nas de dag dad pas mchod pa byed/ /ser sna
94a8(mdo sde): med pa'i phan yon 'di dag yin/ /sbyin pa'i phan yon gyi le'u ste nyi shu bdun pa'o// // gzhon nu byang chub sems dpa' sems dpa' chen po tshul khrims yongs su dag pa'i phan yon 'di bcu ste/ bcu gang zhe na/
94b1(mdo sde): 'di lta ste/ ye shes kyis rjes su bskor cing yongs su rdzogs par byed pa dang / sangs rgyas rnams kyi rjes su slob pa dang / mkhas pa rnams kyis ma smad pa dang dam bcas pa las mi g.yo ba dang / nan tan la
94b2(mdo sde): gnas pa dang 'khor ba las 'byol pa dang mya ngan las 'das pa thob par byed pa dang kun nas ldang ba med par gnas pa dang ting nge 'dzin rab tu 'thob pa dang / mi dbul bar 'gyur te/ gzhon nu bcu po 'di dag ni byang chub sems
94b3(mdo sde): dpa' sems dpa' chen po tshul khrims yongs su dag pa'i phan yon no/ /de la 'di skad ces bya ste/ ye shes yongs su rdzogs byed cing / /sangs rgyas dag gi rjes su slob/ /mkhas pa dag gis ma smad pa/ /rtag tu
94b4(mdo sde): 'jigs pa med par 'gyur/ /dam bcas pa las mi g.yo zhing / /nan tan la yang rab tu gnas/ /mya ngan 'das pa thob byed cing / /'khor ba las kyang shin du 'byol/ /kun nas ldang ba med gnas shing / /ting nge 'dzin
94b5(mdo sde): rnams myur du 'thob/ /dbul por yang ni mi 'gyur te/ /tshul khrims phung por rab tu gnas/ /de yi ye shes yongs su rdzogs par 'gyur/ /de bzhin gshegs pa rnams kyis rjes su slob/ /de ltar de yi tshul
94b6(mdo sde): khrims yongs dag cing / /de la mkhas pa dag ni smod mi byed/ /dam bcas pa las mkhas pa mi g.yo zhing / /de ltar dpa' bo nan tan gnas par byed/ /'khor ba'i nyes pa mang po mthong nas ni/ /'byol
94b7(mdo sde): zhing mya ngan 'da' bar de yis 'gro/ /de ltar tshul khrims stobs la gnas pas na/ /de yi sems ni kun nas ldang mi 'gyur/ /nyon mongs med pa'i ting 'dzin myur du 'thob/ /tshul khrims dag pa'i phan
94b8(mdo sde): yon 'di dag yin/ /tshul khrims nges par bstan pa'i le'u ste nyi shu brgyad pa'o// // gzhon nu byang chub sems dpa' sems dpa' chen po bzod pa la gnas shing byams pa la spyod pa'i phan yon ni 'di bcu ste/
95a1(mdo sde): bcu gang zhe na/ 'di lta ste/ mes mi tshig /mtshon gyis mi sod/ dug gis mi tshugs/ chus mi 'chi/ lha rnams de la srung bar byed/ lus mtshan gyis brgyan pa thob par 'gyur/ de'i ngan 'gro'i sgo thams cad bcad par
95a2(mdo sde): 'gyur/ de tshangs pa'i 'jig rten du skye ba rnyed pa mi dka' bar 'gyur/ de bde bar nyin mtshan 'da' bar 'gyur/ de'i lus la dga' ba dang bde ba mi 'dor bar 'gyur te/ gzhon nu byang chub sems dpa' sems dpa' chen po bzod pa la gnas
95a3(mdo sde): pa/ byams pa la spyod pa'i phan yon ni 'di bcu'o/ /de la 'di skad ces bya ste/ de ni mes kyang mi tshig ste/ /mtshon gyis kyang ni sod mi 'gyur/ /lus la dug gis mi tshugs te/ /chus kyang 'chi bar mi 'gyur ro/ /de la lha rnams
95a4(mdo sde): srung byed de/ /sum bcu rtsa gnyis mtshan kyang 'byung / /de yi ngan 'gro kun bkag ste/ /bzod la gnas pa'i phan yon 'di/ /tshangs pa dang ni brgya byin yang / /de la rnyed par dka' mi 'gyur/ /rtag tu bde bar gnas byed cing / /dga' ba dag
95a5(mdo sde): kyang bsam yas 'gyur/ /de ni me dang mtshon gyis yong mi sod/ /bye brag tu ni chu nang mi 'chi ste/ /lha dang de bzhin klu dang gnod sbyin srung / /byams la gnas pa'i phan yon 'di dag go/ /de yi lus la sum bcu gnyis mtshan 'byung / /
95a6(mdo sde): de ni phyir yang log ltung 'gro mi 'gyur/ /shi 'phos nas ni tshangs pa'i gnas su skye/ /bzod la gnas pa'i phan yon 'di dag go/ /de ni nyin mtshan dag kyang bde bar 'da'/ /lus ni dga' bas rtag tu khyab par 'gyur/ /bzod cing des pa'i
95a7(mdo sde): stobs la de gnas pas/ /mkhas pa rtag tu dang ba'i sems su 'gyur/ /gzhon nu byang chub sems dpa' sems dpa' chen po brtson 'grus brtsams pa'i phan yon ni 'di bcu ste/ bcu gang zhe na/ 'di lta ste/ bsnyen dka' bar 'gyur
95a8(mdo sde): ba dang / sangs rgyas kyis yongs su bzung ba 'thob pa dang lhas yongs su bzung bar 'gyur ba dang / des thos pa'i chos yongs su mi nyams pa dang sngon ma thos pa'i chos rnams 'thob pa dang / ting nge 'dzin gyi rigs 'thob pa dang nad nyung
95b1(mdo sde): bar 'gyur ba dang de'i zas rnams kyang yang dag par bde bar 'ju bar 'gyur ba dang / pad ma lta bur 'gyur zhing mda' ste'u kham ltar mi 'gyur ba ste/ gzhon nu bcu po 'di dag ni byang chub sems dpa' sems dpa' chen po brtson 'grus
95b2(mdo sde): brtsams pa'i phan yon no/ /de la 'di skad ces bya ste/ bsnyen dka' bar yang rtag tu 'gyur/ /de la le lo yod min te/ /lha rnams kyang ni srung bar byed/ /sangs rgyas dag ni myur du mthong / /smon lam yongs su rdzogs
95b3(mdo sde): byed de/ /ting 'dzin rigs ni rnyed par 'gyur/ /de la nad kyang mi 'byung ste/ /brtson 'grus ldan pa'i yon tan 'di/ /de yi zas dang skom dag kyang / /bde bar 'ju ste rmya ba med/ /chu yi nang na ut+pal dag /rim gyis skye bar 'gyur
95b4(mdo sde): ba ltar/ /de bzhin byang chub sems dpa' yang / /dkar po'i chos kyis rnam par 'phel/ /de yi nyin dang mtshan mo yang / /'bras bu yod par 'da' bar 'gyur/ /brtson 'grus brtsam pa de bzhin gshegs/ /bskal pa du mar
95b5(mdo sde): bsgrubs pa yis/ /byang chub sems dpa' brtson 'grus ldan/ /de yi phan yon 'di dag bshad/ /des pa brtson 'grus brtsams 'gyur te/ /rgyal ba dag gis yongs su bzung / /lha yang de la smon pa skyed/ /sangs
95b6(mdo sde): rgyas byang chub myur 'tshang rgya/ /de yi thos pa yang mi 'bri/ /chos gzhan mang po smra bar byed/ /de yi spobs pa rgya cher 'phel/ /brtson 'grus brtsams pa'i phan yon 'di/ /ting 'dzin rigs kyang myur du 'thob/ /de la nam yang nad
95b7(mdo sde): mi 'byung / /des ni kha zas ci zos pa/ /bde bar yongs su 'ju bar 'gyur/ /mi g.yel brtson 'grus brtsams pa yi/ /dkar po'i phyogs ni nyin mtshan 'phel/ /de ltar brtson 'grus stobs ldan pas/ /ring por mi thogs
95b8(mdo sde): byang chub 'gyur/ /gzhon nu byang chub sems dpa' sems dpa' chen po bsam gtan la mos pa'i phan yon ni 'di bcu ste/ bcu gang zhe na/ 'di lta ste/ spyod pa la gnas pa dang spyod yul la spyod pa dang yongs su gdung
96a1(mdo sde): ba med par gnas pa dang dbang po sbas par 'gyur ba dang / dga' ba myong ba dang 'dod pa las dben pa dang bsam gtan gsog gis tshim pa med pa ma yin pa dang bdud kyi yul las thar ba dang sangs rgyas kyi yul la rab tu gnas
96a2(mdo sde): pa dang / rnam par grol ba rab tu smin par byed pa ste/ gzhon nu bcu po 'di dag ni byang chub sems dpa' sems dpa' chen po bsam gtan la mos pa'i phan yon no/ /de la 'di skad ces bya ste/ spyod pa dag la de gnas pas/ /
96a3(mdo sde): de ni spyod pa med mi 'gyur/ /rnal 'byor pa ni spyod yul spyod/ /spyod yul ma yin rnam par spong / /gdung ba med par de gnas te/ /dbang po bsdams shing sbas pa yin/ /de ni dga' ba myong byed de/ /bsam gtan sgom pa'i
96a4(mdo sde): spyod yul lo/ /'dod pa'i sred la 'dod chags bral/ /bsam gtan bde la sten byed de/ /bdud kyi yul las de thar cing / /sangs rgyas yul la de gnas so/ /rnal 'byor bye brag 'di yin te/ /gcig pu nags khrod mos
96a5(mdo sde): byed cing / /rnam par grol ba yongs su skong / /de ni bcu pa'i gnas yin no/ /byang chub sems dpa' de ni spyod la gnas/ /spyod pa ma yin thams cad rnam par spang / /spyod yul ma yin spangs nas spyod yul gnas/ /ting
96a6(mdo sde): 'dzin brtson pa'i phan yon 'di dag go/ /de la gdung ba nam yang gdung mi 'gyur/ /'phags pa'i bde bar gnas pa reg nas su/ /lus dang sems rnams kyang ni bde bar 'gyur/ /bsam gtan brtson pa'i phan yon 'di
96a7(mdo sde): dag go/ /dgon pa'i gnas dag tu yang bsrungs shing gnas/ /de la g.yeng ba nam yang 'byung mi 'gyur/ /de ltar lus ni dben par gyur pas na/ /zang zing med pa'i dga' ba der 'thob bo/ /'dod pa dag gis mi gos nyon mongs
96a8(mdo sde): med/ /de ltar bdud kyi yul las thar bas na/ /de bzhin gshegs pa'i yul la rab gnas te/ /de yi rnam grol yongs su smin par 'gyur/ /gzhon nu byang chub sems dpa' sems dpa' chen po shes rab spyod pa'i phan
96b1(mdo sde): yon ni 'di bcu ste/ bcu gang zhe na/ 'di lta ste/ bdog pa thams cad yongs su gtong la sbyin pas dag par rlom sems mi byed pa yin/ tshul khrims ma dral cing tshul khrims la mi gnas pa yin/ bzod pa'i
96b2(mdo sde): stobs la gnas la sems can du 'du shes pa la mi gnas pa yin/ brtson 'grus brtsams la lus dang sems dben pa yin/ bsam gtan la bsam gtan du byed cing mi gnas pa'i bsam gtan pa yin/ bdud
96b3(mdo sde): rnams kyis thub par dka' ba yin/ pha rol rgol ba thams cad kyis rab tu mi sgul ba yin/ 'du byed 'jug pa thams cad la snang ba thob pa yin/ sems can thams cad la snying rje chen po rgya cher 'jug ste/
96b4(mdo sde): nyan thos dang rang sangs rgyas kyi sa la re ba med pa yin/ sangs rgyas kyi bsam gtan dang ting nge 'dzin dang snyoms par 'jug pa la rab tu 'jug pa yin te/ gzhon nu bcu po 'di dag ni byang chub sems dpa' sems dpa'
96b5(mdo sde): chen po shes rab spyod pa'i phan yon no/ /de la 'di skad ces bya ste/ dpa' bo bdog pa thams cad gtong / /des ni dag par rlom sems med/ /tshul khrims ma dral srung mod kyi/ /de la gnas par byed pa med/ /shes
96b6(mdo sde): rab can de bzod sgom yang / /sems can 'du shes rnam par bzlog /brtson 'grus brtsams pa yin mod kyi/ /lus dang sems ni rnam par dben/ /bsam gtan la yang sgom mod kyi/ /gnas pa med cing rten pa med/ /
96b7(mdo sde): bdud kyis thub par dka' bar 'gyur/ /shes rab ldan pa'i yon tan 'di/ /pha rol rgol ba thams cad kyis/ /de ni bskyod par mi nus 'gyur/ /'khor ba na yang snang ba 'thob/ /shes rab yon tan 'di 'dra'o/ /sems can dag
96b8(mdo sde): ni thams cad la/ /de ni snying rje che bar 'gyur/ /nyan thos rang rgyal ye shes la/ /nam yang re ba skyed mi 'gyur/ /bdog pa thams cad gtong yang rlom sems med/ /tshul khrims ma dral tshul khrims mi gnas te/ /bzod
97a1(mdo sde): pa sgom yang sems can 'du shes med/ /shes rab mos pa'i phan yon 'di dag go/ /brtson 'grus brtsams kyang rnam par dben pa yin/ /mi gnas bsam gtan byed cing rten pa med/ /mkhas pa de ni bdud kyis
97a2(mdo sde): thub par dka'/ /shes rab mos pa'i phan yon 'di dag go/ /pha rol rgol bas bskyod par mi 'gyur zhing / /des ni 'dus byas 'di yi gting rnyed pas/ /sems can dag la snying rje rgya cher skyed/ /shes rab mos pa'i phan yon 'di
97a3(mdo sde): dag go/ /de ltar sangs rgyas yon tan de gnas pas/ /rang rgyal rnams dang nyan thos rnams la ni/ /de dag nam yang smon pa mi skyed de/ /shes rab mos pa'i phan yon 'di dag go/ /gzhon nu byang chub sems dpa' sems
97a4(mdo sde): dpa' chen po mang du thos pa'i phan yon ni 'di bcu ste/ bcu gang zhe na/ 'di lta ste/ kun nas nyon mongs par mi byed pa dang gnod sems mi skyed pa dang the tshom rnam par 'byed pa dang lta ba drang por byed pa dang lam log pa spong
97a5(mdo sde): ba dang lam la gnas pa dang mi 'chi ba'i sgor gnas pa dang byang chub tu bsnyen pa dang sems can thams cad la snang bar gyur pa dang ngan 'gro thams cad kyis mi 'jigs pa ste/ gzhon nu bcu po 'di dag ni byang chub sems
97a6(mdo sde): dpa' sems dpa' chen po mang du thos pa'i phan yon no/ /de la 'di skad ces bya ste/ yang dag ji bzhin mkhyen pa yi/ /sangs rgyas de bzhin gshegs pa yis/ /mang du thos pa'i phan yon ni/ /bcu po 'di dag rab tu
97a7(mdo sde): bshad/ /nyon mongs rnam par byang ba yi/ /phyogs gnyis po ni des shes te/ /kun nas nyon mongs yongs spangs nas/ /rnam par byang ba'i lam la ston/ /nem nur rnam 'byed ye shes ldan/ /lta ba drang por rab srong zhing / /
97a8(mdo sde): log pa'i lam yang rnam spongs te/ /drang po'i lam la gnas par byed/ /mi 'chi sgo la de gnas shing / /byang chub tu yang nye bar 'gyur/ /sems can la yang snang 'gyur te/ /ngan song dag la 'jigs pa med/ /
97b1(mdo sde): kun nas nyon mongs chos mang rab shes shing / /rnam par byang ba'i phyogs kyang de bzhin shes/ /kun nas nyon mongs yongs su spangs nas ni/ /rnam par byang ba'i chos kyi mchog la slob/ /srog chags kun gyi nem nur rnam 'byed
97b2(mdo sde): cing / /de yi lta ba rtag tu drang por 'gyur/ /de ni log pa'i lam yang rnam spangs te/ /zhi ba drang po'i lam la rtag tu gnas/ /mi 'chi lam la khor mor gnas 'gyur zhing / /dri med byang chub la yang nye bar 'gyur/ /srog
97b3(mdo sde): chags mang po kun la'ang snang bar 'gyur/ /de ni ngan 'gro dag la'ang 'jigs pa med/ /gzhon nu byang chub sems dpa' sems dpa' chen po chos kyi sbyin pa lhur byed pa/ gzhan la chos kyi sbyin pa sbyin par byed pa'i phan
97b4(mdo sde): yon ni 'di bcu ste/ bcu gang zhe na/ 'di lta ste/ bya ba ma yin pa rnam par spong ba dang / bya ba la 'jug pa dang skyes bu dam pa'i chos la gnas pa dang sangs rgyas kyi zhing yongs su sbyong ba dang byang chub kyi snying po thob par
97b5(mdo sde): byed pa dang dngos po yongs su gtong ba dang nyon mongs pa tshar gcod pa dang sems can thams cad la skal ba'i shas sbyin pa dang de la dmigs pa'i byams pa sgom pa dang tshe 'di la bde ba 'thob pa ste/ gzhon nu bcu po 'di dag ni byang chub
97b6(mdo sde): sems dpa' sems dpa' chen po sbyin pa lhur byed pa/ chos kyi sbyin pa sbyin par byed pa'i phan yon no/ /de la 'di skad ces bya ste/ su dag ser sna med par ni/ /chos kyi sbyin pa mchog sbyin byed/ /de yi legs pa rnam bcur ni/ /'jig
97b7(mdo sde): rten mgon pos rab tu bshad/ /bya ba ma yin thams cad spong / /mkhas pa bya ba rnams la 'jug /skyes bu dam pa'i chos la dad/ /gtong ba'i sems la sten par byed/ /sangs rgyas zhing yang rnam sbyong ste/ /de yi zhing ni bsam mi
97b8(mdo sde): khyab/ /byang chub snying por rtag tu 'dug /chos kyi sbyin pa'i 'bras bu 'di/ /dngos po thams cad gtong byed cing / /chos kyi rgyal po'i rjes su slob/ /nyon mongs pa yang tshar bcad pa/ /de la byang chub rnyed mi dka'/ /sems
98a1(mdo sde): can kun na skal ba'i shas/ /byams pa'i sems kyis rab tu sbyin/ /de ni phrag dog med 'gyur te/ /mi ma yin pa'i skyid pa 'thob/ /mkhas pas bya ba ma yin rnam spangs te/ /rtogs par bya ba dag la
98a2(mdo sde): gnas par byed/ /mkhas pa su dag chos kyi sbyin pa gtong / /bdag nyid chen po'i chos la rtag tu gnas/ /de yi zhing yang rnam par dag par 'gyur/ /byang chub phyogs kyi chos rnams rnam par 'phel/ /byang chub
98a3(mdo sde): snying por rtag tu nye bar 'gyur/ /chos rnams byin pa'i phan yon 'di dag go/ /nyon mongs med cing dngos po yongs su btang / /dngos po'i rang gi mtshan nyid rab tu shes/ /yongs su 'dzin pa kun las rnam par grol/ /
98a4(mdo sde): de la chags pa nam yang yod mi 'gyur/ /mkhas pa'i sems ni shin du nyer gzhag pa/ /sems can thams cad bde bar gyur cig ces/ /de ni byams sems 'gyur zhing phrag dog med/ /tshe 'di dag la'ang bde ba
98a5(mdo sde): mi nyung 'gyur/ /gzhon nu byang chub sems dpa' sems dpa' chen po stong pa nyid la gnas pa'i phan yon ni 'di bcu ste/ bcu gang zhe na/ 'di lta ste/ sas rgyas kyi spyod pa la gnas pa dang mi gnas par bsam
98a6(mdo sde): gtan byed pa dang skye ba la mi smon pa dang tshul khrims la mchog tu mi 'dzin pa dang 'phags pa la mi skur ba dang mi 'gal bar gnas pa dang dngos po mi dmigs pa dang dben par gyur pa dang / sangs rgyas la skur pa mi 'debs pa dang
98a7(mdo sde): dam pa'i chos 'dzin pa ste/ gzhon nu bcu po 'di dag ni byang chub sems dpa' sems dpa' chen po stong pa nyid la gnas pa'i phan yon no/ /de la 'di skad ces bya ste/ mi dbang gnas pa gang yin pa/ /sangs rgyas
98a8(mdo sde): kun gyi spyod yul te/ /des ni rnal 'byor gnas par byed/ /de la srog rnams dmigs pa med/ /'jig rten kun la mi gnas shing / /'phags pa'i bsam gtan mi gtong ste/ /chos kyi rang bzhin mthong nas ni/ /
98b1(mdo sde): skye ba la yang smon mi byed/ /tshul khrims mchog tu mi 'dzin cing / /tshul khrims la yang gnas mi byed/ /zag pa med pa'i lam gzhan la/ /cung zad skur par de mi byed/ /'gal ba med par de gnas shing / /rtsod pa dag
98b2(mdo sde): kyang yong med de/ /rnal 'byor dngos po mi dmigs shing / /rtag tu dben par gnas par byed/ /de ni srog gi don phyir yang / /sangs rgyas skur pa mi 'debs te/ /stong pa nyid la des gyur cing / /lus kyi mngon sum 'jigs pa
98b3(mdo sde): med/ /'jig rten mgon po thams cad kyi/ /sangs rgyas byang chub bsam mi khyab/ /gus par byas nas chos 'dzin te/ /sangs rgyas chos la nem nur med/ /gang dag mu stegs mang po'i sa ma yin/ /skyes bu khyu mchog gi ni
98b4(mdo sde): gnas pa de/ /gang la srog med gang zag sems can med/ /de la byang chub sems dpa' gnas par byed/ /de la gnas pa nam yang yod ma yin/ /mi gnas par ni bsam gtan bde ba sten/ /chos la sems can bdag
98b5(mdo sde): med rnam rig pas/ /skye bar yang ni 'du shes yong mi 'byung / /chos rnams kyi ni rang bzhin rnam par rig /tshul khrims la yang cung zad gnas pa med/ /tshul khrims kyis ni dag par yongs mi sems/ /sangs rgyas
98b6(mdo sde): dag la rtag tu dad par byed/ /thams cad rang bzhin stong par rnam bsgoms pas/ /de la 'gal ba nam yang 'byung mi 'gyur/ /de bzhin gshegs pa'i dam chos bzung nas ni/ /'dren pa dag la nam yang mi skur to/ /
98b7(mdo sde): gzhon nu byang chub sems dpa' sems dpa' chen po nang du yang dag par 'jog la mngon par brtson pa'i phan yon ni 'di bcu ste/ bcu gang zhe na/ 'di lta ste/ sems rnyog pa med pa dang / bag yod par gnas pa dang /
98b8(mdo sde): sangs rgyas rjes su dran pa dang / spyod pa la dad pa dang ye shes la nem nur med pa dang sangs rgyas la byas pa gzo ba dang chos mi spong ba dang shin du bsdams par gnas pa dang dul ba'i sa rjes su thob pa dang / so so yang
99a1(mdo sde): dag par rig pa bzhi mngon sum du byed pa ste/ gzhon nu bcu po 'di dag ni byang chub sems dpa' sems dpa' chen po nang du yang dag par 'jog la mngon par brtson pa'i phan yon no/ /de la 'di skad ces bya ste/ de yi
99a2(mdo sde): sems ni rnyog pa med/ /bag med thams cad rnam spangs te/ /bag yod la yang gnas byed cing / /yang dag 'jog la spyod yul ba/ /'jig rten mgon gyi spyod thos nas/ /sangs rgyas la ni dad par byed/ /sangs rgyas ye
99a3(mdo sde): shes bsam mi khyab/ /ye shes rnal 'byor the tshom med/ /sangs rgyas rnams la byas pa gzo/ /sangs rgyas chos la the tshom med/ /shin du bsdams shing gnas byed de/ /dul ba'i sa la rab tu gnas/ /yang dag rig pa des
99a4(mdo sde): thob ste/ /rnyed dang bkur sti spangs nas su/ /gcig pu nags khrod mos par byed/ /yang dag 'jog la spyod yul ba/ /de yi sems ni rnyog pa med par 'gyur/ /bag med pa yang thams cad yongs spangs te/ /bdag nyid chen po
99a5(mdo sde): rtag tu bag yod 'gyur/ /ting 'dzin brtson pa'i phan yon 'di dag go/ /rkang gnyis gtso bo sangs rgyas dran nas ni/ /de yi spyod pa bla na med la dad/ /de bzhin gshegs pa'i mkhyen la the tshom med/ /bsam gtan brtson pa'i phan
99a6(mdo sde): yon 'di dag go/ /sangs rgyas dag la rtag tu byas pa gzo/ /de ni srog gi phyir yang chos mi spong / /thams cad dus su shin du bsdams par gnas/ /ting 'dzin brtson pa'i phan yon 'di dag go/ /shin du dul ba'i sa ni rjes thob
99a7(mdo sde): cing / /yang dag rig pa myur du mngon sum byed/ /tshig gi rgyun mi 'chad cing spobs par ldan/ /mdo sde bye ba khrag khrig ston par byed/ /sangs rgyas byang chub myur du de 'dzin te/ /'dren pa dag gis bstan pa yongs su srung / /des ni pha
99a8(mdo sde): rol rgol ba kun bcom ste/ /sangs rgyas kyi yang byang chub rgyas par byed/ /byang chub sems dpa' de ni shi 'phos nas/ /bde ba can gyi 'jig rten khams su 'gro/ /tshe dpag med las chos bzang mchog thos nas/ /skye ba med
99b1(mdo sde): pa'i chos la bzod pa 'thob/ / // 'phags pa ting nge 'dzin gyi rgyal po'i mdo/ bam po dgu pa/ gzhon nu byang chub sems dpa' sems dpa' chen po dgon par gnas pa lhur byed pa dag gi phan yon ni 'di bcu ste/
99b2(mdo sde): bcu gang zhe na/ 'di lta ste/ bya ba nyung bar gnas pa dang 'du 'dzi ring ba nas kyang ring du spong ba dang de la rtsod pa med par 'gyur ba dang / gnod pa med par gnas pa dang zag pa 'phel bar mi byed pa dang rtsod pa'i gzhir mi byed pa dang shin du zhi
99b3(mdo sde): bar spyod pa dang shin du bsdams par gnas pa dang thar pa dang 'thun pa'i sems kyi rgyud du 'gyur ba dang / myur du rnam par grol ba mngon sum du byed pa ste/ gzhon nu bcu po 'di dag ni byang chub sems dpa' sems dpa' chen po
99b4(mdo sde): dgon par gnas pa lhur byed pa'i phan yon no/ /de la 'di skad ces bya ste/ rtag tu bya ba nyung bar 'gyur/ /'du 'dzi dag kyang ring du spong / /nags khrod gcig pu gnas pa ni/ /rtsod pa dag kyang de la med/ /gnod pa med pa'i sems
99b5(mdo sde): kyis ni/ /zag pa rnam par 'phel mi byed/ /de la rtsod gzhi mi 'byung ste/ /dgon par gnas pa'i yon tan 'di/ /lus dang ngag yid rab bsdams te/ /de ni nye bar zhi bar spyod/ /thar pa dang ni 'thun gyur cing / /rnam par grol
99b6(mdo sde): ba myur du rig / rnal 'byor pa ni rtag tu bya ba nyung / /'du 'dzi mang po'i nyes pa kun spangs te/ /rnal 'byor pa dag nam yang rtsod mi byed/ /dgon par gnas pa'i phan yon 'di dag go/ /nam zhig de ni 'dus byas skyo gyur cing / /
99b7(mdo sde): 'jig rten du ni gang la'ang 'dod pa med/ /zag pa dag kyang 'phel bar mi byed pa/ /nags khrod gnas pa de'i phan yon yin/ /de la rtsod gzhi nam yang mi 'byung ste/ /rtag tu zhi la dga' zhing dben par spyod/ /lus dang ngag
99b8(mdo sde): dang yid kyang bsdams pa ste/ /dgon par gnas pa de la yon tan mang / /de ni thar pa dang yang 'thun gyur te/ /nags khrod gnas shing rnam grol de sten pas/ /rnam grol zhi ba myur du des rtogs 'gyur/ /'di kun
100a1(mdo sde): dgon par gnas pa'i yon tan yin/ /gzhon nu byang chub sems dpa' sems dpa' chen po bsod snyoms spyod pa sbyangs pa'i yon tan yo byad bsnyungs pa la gnas pa'i phan yon ni 'di bcu ste/ bcu gang zhe na/ 'di lta ste/ de shes
100a2(mdo sde): kyi khe 'dod pa ma yin pa dang / de rnyed pa dang bkur sti 'dod pa ma yin pa dang / de 'phags pa'i rigs bzhi la gnas pa dang / de tshul 'chos pa dang kha gsag med par 'gyur ba dang / de bdag la mi bstod gzhan la mi smod pa dang / de rjes su
100a3(mdo sde): chags pa dang khong khro ba spangs pas gzhan gyi khyim du spyod pa dang / zang zing med par chos kyi sbyin pa sbyin par byed pa dang de sbyangs pa'i yon tan yo byad bsnyungs pa la gnas shing chos bstan pa gzung bar 'gyur ba yin te/ gzhon nu bcu po
100a4(mdo sde): 'di dag ni byang chub sems dpa' sems dpa' chen po bsod snyoms spyod pa sbyangs pa'i yon tan yo byad bsnyungs pa la gnas pa'i phan yon no/ /de la 'di skad ces bya ste/ sbyangs pa dag la gang gnas pa/ /shes kyi khe yang mi 'dod cing / /
100a5(mdo sde): snyan pa la yang mi smon te/ /rnyed dang ma rnyed mtshungs pa'i yid/ /sbyangs pa dag la gang gnas pa/ /'phags pa'i rigs ni mi gtong zhing / /tshul 'chos pa dang kha gsags rnams/ /thams cad ring du rnam par spong / /bdag nyid la ni mi stod
100a6(mdo sde): cing / /gzhan dag la yang smod mi byed/ /khong khro rjes su chags med cing / /zang zing med par chos ston te/ /de yi tshig kyang gzung bar 'gyur/ /bsod snyoms yon tan 'di dag go/ /shes kyi khe dang snyan dang rnyed mi tshol/ /'phags pa'i rigs
100a7(mdo sde): bzhi la ni gnas 'gyur te/ /mkhas pa tshul 'chos kha gsag med pa yin/ /sbyangs la brtson pa'i yon tan 'di 'dra'o/ /bdag la mi stod gzhan la mi smod cing / /rtsub por smras kyang 'khrug par yong mi 'gyur/ /bsngags pa thos kyang dga'
100a8(mdo sde): ba mi skyed de/ /de ni bsod snyoms dag gis mgu bar 'gyur/ /chos kyi sbyin pa zang zing med par sbyin/ /de ni rnyed dang bkur sti mi tshol te/ /de yis bshad pa dag kyang gzung bar 'gyur/ /sbyangs par brtson pa'i phan yon 'di dag yin/ /gzhon nu
100b1(mdo sde): de lta bu'i chos kyi yon tan la gnas pa'i byang chub sems dpa' sems dpa' chen po dgon pa la gnas pa ni sangs rgyas kyi gter rnyed par 'gyur/ chos kyi gter rnyed par 'gyur/ ye shes kyi gter rnyed par 'gyur/ sngon gyi
100b2(mdo sde): mtha' dang phyi ma'i mtha' dang da ltar byung ba shes pa'i gter rnyed par 'gyur ro/ /gzhon nu ji ltar na byang chub sems dpa' sems dpa' chen po sangs rgyas kyi gter rnyed par 'gyur zhe na/ gzhon nu 'di la byang chub sems dpa'
100b3(mdo sde): sems dpa' chen po dben pa na spyod cing dgon par gnas nas mngon par shes pa lnga 'thob ste/ lnga gang zhe na/ 'di lta ste/ lha'i mig dang lha'i rna ba dang pha rol gyi sems shes pa dang sngon gyi gnas rjes su dran pa dang rdzu 'phrul
100b4(mdo sde): gyi yul te/ gzhon nu mngon par shes pa 'di lnga thob par 'gyur ro/ /de mi'i las 'das pa'i lha'i mig gis shar phyogs kyi sangs rgyas bcom ldan 'das grangs med dpag tu med pa rnams mthong ngo / /de bzhin du lho
100b5(mdo sde): dang nub dang byang phyogs kyi sangs rgyas bcom ldan 'das grangs med dpag tu med pa rnams mthong ste/ de sangs rgyas mthong ba dang mi 'bral bar 'gyur ro/ /gzhon nu de ltar na byang chub sems dpa' sems dpa' chen po
100b6(mdo sde): sangs rgyas kyi gter rnyed pa yin no/ /gzhon nu ji ltar na byang chub sems dpa' sems dpa' chen po chos kyi gter rnyed pa yin zhe na/ sangs rgyas bcom ldan 'das de dag phyogs bcu na chos ci ston pa de yang byang chub
100b7(mdo sde): sems dpa' sems dpa' chen pos lha'i rna ba'i khams kyis thos te/ de chos nyan pa dang mi 'bral bar 'gyur ro/ /gzhon nu de ltar na byang chub sems dpa' sems dpa' chen po chos kyi gter rnyed pa yin no/ /gzhon nu
100b8(mdo sde): ji ltar na byang chub sems dpa' sems dpa' chen po ye shes kyi gter rnyed pa yin zhe na/ gzhon nu byang chub sems dpa' sems dpa' chen po ye shes de dang ldan pas chos thams cad 'dzin te/ kun bzung nas mi brjed cing sems
101a1(mdo sde): can rnams la chos ston te/ gang gi don gang yin pa de yang rab tu shes so/ /gzhon nu de ltar na byang chub sems dpa' sems dpa' chen po ye shes kyi gter rnyed pa yin no/ /gzhon nu ji ltar na byang chub sems dpa' sems dpa'
101a2(mdo sde): chen po sngon gyi mtha' dang phyi ma'i mtha' dang / da ltar byung ba shes pa'i gter rnyed pa yin zhe na/ de mngon par shes pas 'das pa dang ma 'ongs pa dang da ltar byung ba'i sems can thams cad kyi sems dang / spyod pa shes pa la 'jug ste/
101a3(mdo sde): gzhon nu de ltar na byang chub sems dpa' sems dpa' chen po sngon gyi mtha' dang / phyi ma'i mtha' dang da ltar byung ba shes pa'i gter rnyed pa yin no/ /gzhon nu mdor na byang chub sems dpa' sems dpa' chen po de lta bu'i chos la
101a4(mdo sde): gnas pa ni sangs rgyas kyi chos thams cad thob par 'gyur te/ de nyan thos dang rang sangs rgyas thams cad kyi sa yang ma yin na pha rol rgol ba thams cad lta ci smos/ de la 'di skad ces bya ste/ mkhas pa rtag tu dgon gnas te/ /
101a5(mdo sde): sangs rgyas gter dang chos kyi gter/ /ye shes gter dang sngon mtha'i gter/ /mngon shes lnga yang myur du 'thob/ /phan yon bcu'i le'u ste nyi shu dgu pa'o// // de nas yang bcom ldan 'das kyis zla 'od gzhon nur
101a6(mdo sde): gyur pa la bka' stsal pa/ gzhon nu de lta bas na lha'i 'khor los sgyur ba'i rgyal srid kyi bde ba yang spangs te rab tu byung ngo zhes gzhon nu khyod kyis de ltar bslab par bya'o/ /gzhon nu rab tu byung nas kyang sbyangs pa'i yon
101a7(mdo sde): tan yo byad bsnyungs pa la gnas shing dben par gnas pa dang / bzod pa dang des pa phun sum tshogs par bya'o/ /gzhon nu mgo dang gos la me 'bar ba bzhin du brtson 'grus brtsams te chos thams cad kyi rang bzhin mnyam pa
101a8(mdo sde): nyid rnam par spros pa'i ting nge 'dzin 'di mnyan par bya/ gzung bar bya/ kun chub par bya bcang bar bya/ klag par bya/ rab tu gdon par bya/ lung mnod cing kha ton du bya/ nyon mongs pa med pa'i bsgom pas bsgom par bya/
101b1(mdo sde): mang du bya/ gzhan la yang rgya cher yang dag par rab tu bstan par bya'o/ /gzhon nu bse ru lta bur gyur pas gnyis su med par dgon pa dang nags mdab tu rtag tu gnas par bya'o/ /gzhon nu bdag nyid yongs su gtong bas kyang sems
101b2(mdo sde): can de dag gi don bya'o/ /de nas bcom ldan 'das kyis de'i tshe don de nyid brjod pa'i phyir/ zla 'od gzhon nur gyur pa la sngon byung ba'i le'u 'di tshigs su bcad pa'i dbyangs kyis yang dag par rab tu bstan to/ /'das pa'i bskal pa
101b3(mdo sde): brgya mang rab dran te/ /grags pa mtha' yas 'dren pa gang byung ba/ /lha mi klu yi tshogs kyis mchod pa ste/ /mtshan ni gzi brjid tshogs rgyal rgyal ba yin/ /dge slong bye ba phrag bcu drug mngon shes/ /yang dag rig dang
101b4(mdo sde): dbang gi pha rol phyin/ /sbyangs tshul yo byad bsnyungs pa zhi ba'i yid/ /de yi dus na de yi tshogs rnams byung / /grong khyer bye ba brgya phrag bdun bcu drug /dpag tshad lnga yi tshad dang mnyam pa ste/ /rin chen sna bdun bye brag
101b5(mdo sde): 'phags pa'i mchog / de tshe 'dzam bu'i gling 'dir byung bar gyur/ /de tshe grong mchog dam pa de kun kyang / /bskyed mos tshal brgya mang pos rab tu brgyan/ /bskyed mos tshal kun stug pa'i sprin bzhin du/ /me tog 'bras
101b6(mdo sde): bus brgyan cing shing rnams rgyas/ /bza' shing rig kyang sna tshogs mdzes pa dag /la ku a mra dzam bu pa nas dkrigs/ /kar ni tsam pa pur na brgya yis kyang / /skyed mos tshal mchog de dag rab tu brgyan/ /n+ya gro
101b7(mdo sde): d+ha la bya mang sgra 'byin te/ /khu byug ka la ping ka rma bya'i rgyu/ /shang shang te'u dang ku nal sgra 'byin pa/ /bya tshogs mang po de tshe snyan par sgrog /ngang pa'i rgyal po ngang skya 'dra ba dang / /bung ba ku nal sgra dbyangs mchog sgrog ste/ /
101b8(mdo sde): yan lag bkra zhing tshon che kha dog 'bar/ /shin du yid 'ong sgra 'jam dga' ba 'byin/ /de yi dus na bya mang de dag 'dus gyur te/ /ka la ping ka rma bya ne tso dang / /khu byug ri skegs bya rnams sna tshogs pa/ /bya mang de dag sna
102a1(mdo sde): tshogs sgra yang 'byin/ /bskyed mos tshal brgya dag na de dag gnas/ /btang bzung mya ngan 'tshang dang bar sha ka /a ti mug ta me tog 'dab ma dang / /pad ma ut+pal ku mud pad ma dkar/ /pad ma 'dab stong brgya yis rab tu
102a2(mdo sde): brgyan/ /me tog de dag rdzing bu mdzes par byed/ /dri zhim spos mchog dam pas so sor brgyan/ /rdzing bu sdug cing shin du mdzes par gyur/ /de tshe 'dzam bu'i gling 'dir rgyal po ni/ /mi dbang brtan pas byin zhes bya ba byung / /de yi bu
102a3(mdo sde): yang brgya phrag lnga yod de/ /byad bzhin bzang zhing shin du blta na sdug /de tshe rgyal srid zhi zhing bde bar gyur/ /gtse ba med cing dbyangs dga' rnal du bab/ /'dzam bu'i gling yang me tog mang pos brgyan/ /lha yi gnas dang mtshungs
102a4(mdo sde): shing bye brag med/ /de tshe sdig med stobs bcu ldan pa yi/ /rgyal ba de ni ting 'dzin mchog 'di 'chad/ /srid pa'i 'gro ba rmi lam lta bu ste/ /'di la su yang mi skye 'chi ba med/ /sems can ming dang srog kyang mi rnyed de/ /chos 'di
102a5(mdo sde): rnams ni rmi lam chu shing 'dra/ /sgyu ma lta bu nam mkha'i glog 'dra ste/ /chu yi zla ba 'dra zhing smig rgyu bzhin/ /mi gang 'jig rten 'dir yang shi nas ni/ /'jig rten gzhan du 'pho zhing 'gro med kyang / /las byas rnams ni nam
102a6(mdo sde): yang med mi 'gyur/ /'khor ba na yang dkar gnag 'bras bu smin/ /rtag pa ma yin chad par mi 'gyur te/ /las bsags med cing gnas pa dag kyang med/ /de yang byas nas reg par mi 'gyur min/ /gzhan gyis byas pa
102a7(mdo sde): tshor bar 'gyur ba'ang med/ /'pho ba med cing phyir yang 'ong ba med/ /thams cad yod pa'ang ma yin med pa'ang min/ /'di na lta gnas 'jug pa dag pa min/ /sems can spyod pa rab zhi 'jug pa med/ /bde gshegs spyod yul
102a8(mdo sde): rgyal ba'i yon tan ni/ /skye med zhi ba mtshan ma med pa'i gnas/ /stobs dang gzungs rnams dang ni stobs bcu'i stobs/ /'di ni sangs rgyas khyu mchog gyur pa'i mchog /dkar po'i chos mchog yon tan bsags pa ste/ /
102b1(mdo sde): yon tan ye shes gzungs dang stobs rnams dang / /rdzu 'phrul rnam par 'phrul pa bya ba'i mchog /mngon shes mchog lnga 'thob pa dam pa'i tshul/ /'dir ni rang bzhin gang na'ang shes pa med/ /'gro dang 'jug med mkhas pa'i chos kyi 'gros/ /
102b2(mdo sde): chos kyi dbyings ni gar yang mi 'gro ste/ /de 'dra'i 'gro ba 'gro med chos kyi 'gros/ /dbyangs kyi tshogs med ngo bo nyid kyi 'gros/ /'gro ba'i rang bzhin gang du'ang mi gnas te/ /mi gnas mi rten rang bzhin 'jug pa ni/ /rgyal ba'i spyod yul rdul
102b3(mdo sde): bral zhi ba'i gnas/ /zhi ba rab zhi nye bar zhi ba'i 'gros/ /'gro ba de ni gar yang mi gnas te/ /rtag tu dngos po'i rang bzhin rjes su song / /mkhas shing mi g.yo mthong dka' shin du gnas/ /de ni mi g.yo bdag nyid gnas pa ste/ /mi gnas
102b4(mdo sde): ma 'ongs rang bzhin gnas pa yin/ /rang bzhin gnas pa bshad par mi nus te/ /de ni stong pa mi g.yo chos kyi gnas/ /dbyangs kyis bshad kyang dbyangs kyi 'jug pa med/ /dbyangs kyi rang bzhin 'jug pa chos kyi 'gros/ /dbyangs
102b5(mdo sde): kyi tshogs gnas gang na'ang yod ma yin/ /de ltar rang bzhin 'jug pa chos kyi 'gros/ /'gros kyi sgrar gsungs sems can 'gro ba med/ /chos kyi rang bzhin mkhas don 'gro ba ste/ /dbyangs kyang brjod de sems can 'gro ba med/ /
102b6(mdo sde): dbyangs rnams mi rnyed sems can 'gro ba med/ /mtha' dang mtha' med ma yin dbus 'gro med/ /yod med ma yin phyogs su 'gro ba med/ /rang bzhin 'gro ba ci 'dra shes pa ni/ /rgyal ba mchog gi bstan pa 'di dag mnyam/ /rdul bral
102b7(mdo sde): rnam par dag pa don dam gnas/ /zhi zhing rab zhi rdul med rdul bral ba/ /rtog dang rlom sems med pa rab zhi gnas/ /rgyal ba thugs rje'i mchog ldan ston par mdzad/ /'di la yi ge spyod pa yod ma yin/ /'gro ba yangs shing yangs don
102b8(mdo sde): 'gro ba ste/ /sangs rgyas dag gis bsnyen cing rgyal bas bstod/ /snang ba'i chos kyi tshul ni 'jug pa phra/ /de la gnas nas bde gshegs mtshungs med pa/ /chos kyi gter ni rdul bral yangs pa dang / /rin chen chos rnams rdul bral
103a1(mdo sde): don dam stong / /zhi ba'i don la 'jug pa ston par mdzad/ /rkang gnyis gtso bos ting 'dzin 'di bshad pa/ /rgyal po brten byin gyis ni de tshe thos/ /de ni bye ba khrag khrig brgyad bcu dang / /rgyal ba snying rje can drung rtag tu 'ongs/ /
103a2(mdo sde): rgyal ba stobs ldan gus pa rab bskyed de/ /zhabs la mi yi bdag po phyag 'tshal nas/ /de tshe stobs bcu ldan pa'i spyan sngar 'dug /rab tu dga' zhing sor bcu thal mo sbyar/ /de yi spyod pa yongs su dag rig nas/ /dbang po
103a3(mdo sde): dag la dbang gi pha rol phyin/ /mi mchog rgyal ba mos pa mkhyen pa yis/ /de la ting 'dzin dam pa 'di bshad do/ /rgyal po de ni don dam 'di thos tshe/ /'phags pa'i dga' ba mtshungs med skyes nas su/ /gling bzhi dag kyang thams
103a4(mdo sde): cad rnams spangs te/ /'dod pa bor nas khyim nas mngon par byung / /rgyal bar 'gyur zhes byang chub don du yang / /nam tshe rgyal pos sa bor rab byung tshe/ /'dzam bu'i rgyal mtshan 'di yi mi kun kyang / /'dod pa'i yon tan rnam spangs
103a5(mdo sde): rab tu byung / /de tshe stobs bcu'i yon tan rgya che ste/ /brtson yid dge slong ma dang dge slong mang / /de tshe ma rmos ma btab rtsi 'khrungs te/ /lha rnams kyang ni g.yog dang bsnyen bkur byed/ /ngur smrig chos gos gsum dag byung bar gyur/ /
103a6(mdo sde): dra ba mnyam zhing drub legs dpe med la/ /dri ma med cing rdul bral gser brgyan pa/ /sangs rgyas yon tan bsod nams stobs las byung / /gzhon nu ltos shig rgyal mchog de yang ni/ /sa rnams thams cad rnam spangs rab
103a7(mdo sde): byung na/ /zad pa'i dus na sems can mang po dag /shin du longs spyod chung yang khyim mi gtong / /shing sgrog dang ni bcing ba chad pa mang / /gshi zhing spyo ba sdug bsngal mi dga' dang / /bla yi chad pa mang po bzod par byed/ /longs
103a8(mdo sde): spyod chung rab khyim na bza' ba med/ /shin du tshe yang thung la nor yang med/ /rab tu bag chung bsod nams stobs kyang med/ /mi mkhas bzo yi gnas kyang mi shes te/ /dbul por gyur cing khyim na nor yang med/ /dri ma ma dag gzhan gyi
103b1(mdo sde): bud med chags/ /phrag dog byed cing shin du btsam pa med/ /nyon mongs chos ldan tshul la mi gnas kyang / /nged ni sangs rgyas nyid du 'gyur zhes smra/ /gsug gis slu zhing bab chol byed pa dag /nga ni phyug po 'jig rten chos nor sbyin/ /
103b2(mdo sde): gnod pa byed cing tshul 'chos sgyu ma dag /nged ni sangs rgyas nyid du 'gyur zhes smra/ /gzhan dag bsad cing bcing dang gtse la dga'/ /tshul khrims 'chal pa ma rungs zhe sdang yid/ /byas pa mi gzo dbyen byed 'tshe bar gnas/ /
103b3(mdo sde): btsun pa byang chub spyod pa ston ces smras/ /gang las des ni byang chub spyod thos pa/ /de nyid la ni khong khro rab bskyed nas/ /mkhas pas 'khrul pa'i tshig 'ga' thos na yang / /de la mi snyan brgya dag sgrog par byed/ /gzhon nu nga yi
103b4(mdo sde): tshig 'di thos nas ni/ /de dag dang ni sten par ma byed cig /byang chub dam pa reg par 'dod na ni/ /rmi lam du yang de la yid ma rton/ /sbyangs tshul bsnyungs pa yon tan du ma rjod/ /yon tan bskal pa mang po brgyar bshad kyang / /
103b5(mdo sde): de yi yon tan dag la mi gnas na/ /byang chub zhi ba mchog ni rtogs mi 'gyur/ /khor mor yang ni dge zhing 'jam par gyis/ /tshul khrims dag cing rtag tu dang ba'i yid/ /khor mor tshul khrims yongs su dag par gyis/ /
103b6(mdo sde): ring por mi thogs ting 'dzin mchog thob 'gyur/ /nga rgyal ma byed tha ba ma skyed par/ /rtag tu yid ni yongs su dag par gyis/ /nga rgyal rgyags dang 'chab pa kun spongs la/ /ting 'dzin mchog 'di rab tu thob par gyis/ /rtag
103b7(mdo sde): tu yon tan las ni rgyal ba dran/ /gser mchog mdog 'dra shin du 'od mdzad pa/ /mtshan mo gnam la skar mas gang ba ltar/ /thub pa'i sku ni mtshan gyis yongs su rgyas/ /'chag cing 'dug dang 'greng zhing nyal ba na/ /mi gang thub
103b8(mdo sde): pa'i zla ba dran byed pa/ /de yi mdun na rtag tu ston pa bzhugs/ /de ni rgya cher mya ngan 'das par 'gyur/ /gdugs dang rgyal mtshan bla re ba dan mchog /phye ma byug pa mang po kun thogs la/ /rtag tu bde bar gshegs la mchod
104a1(mdo sde): pa gyis/ /ring por mi thogs ting 'dzin mchog 'di 'thob/ /spos mchog phreng ba me tog bdug pa dang / /rol mo sil snyan mang po rab thogs la/ /rgyal ba'i mchod rten dag la mchod pa gyis/ /ring por mi thogs ting 'dzin mchog
104a2(mdo sde): 'di thob/ /glu gar bzang po sna tshogs mang po dang / /yid gtsang bzhad gad rol mo bzang po dang / /rtag par mar me'i phreng sdug bzang po yis/ /mtshungs pa med la mchod bzang rab tu gyis/ /khar rnga dang ni sgra snyan rdza rnga brgya/ /rnga dang
104a3(mdo sde): gling bu'i sgra mchog sna tshogs dang / /sgra snyan rol mo'i yon tan sna tshogs kyis/ /dang ba'i yid ldan 'dren pa mchod par gyis/ /sangs rgyas sku gzugs shin du mdzes pa dag /rin chen byi dor legs par byas pa yang / /blta
104a4(mdo sde): na sdug cing shin du bzang po gyis/ /ring por mi thogs ting 'dzin mchog 'di 'thob/ /de bzhin gser dag dang ni dngul dag dang / /tsan dan gyi ni sku gzugs bzang po dag /mdzes shing shin du blta na sdug pa gyis/ /ring por
104a5(mdo sde): mi thogs ting 'dzin mchog 'di 'thob/ /'ji ga dang ni de bzhin rdo ba dang / /shing dang ri mor bris pa'i sku gzugs dag /mdzes shing shin du blta na sdug pa gyis/ /ring por mi thogs ting 'dzin mchog 'di 'thob/ /rtag tu nags khrod
104a6(mdo sde): dben par bsnyen par gyis/ /grong dang grong khyer dga' ba rnam spongs la/ /bse ru lta bur gnyis su med par gyis/ /ring por mi thogs ting 'dzin mchog 'di 'thob/ /nga ni chos rje khyod ni nga yi bu/ /nga yi ting 'dzin spyod pa rjes su
104a7(mdo sde): slobs/ /nga ni de tshe phyogs su grags pa yi/ /mi dbang brtan pas byin zhes bya bar gyur/ /ting 'dzin zhi ba mchog 'di tshol ba'i phyir/ /ngas sngon sangs rgyas mtha' yas mchod byas pa/ /rtag par ngas ni tshul khrims
104a8(mdo sde): rnam dag bsrungs/ /nga yis stobs bcu dag la ri mor byas/ /ting 'dzin zhi ba mchog 'di tshol ba'i phyir/ /ngas sngon bu dang chung ma yongs btang ste/ /mgo dang rkang lag mig mchog bzang po byin/ /zhum pa'i sems
104b1(mdo sde): su nam yang yongs ma byas/ /ting 'dzin zhi ba mchog 'di tshol ba'i phyir/ /nor 'bru bran pho bran mo brgya mang dang / /rin chen mang po ngas ni yongs btang ste/ /slang ba mang po shin du tshim par byas/ /ting 'dzin zhi ba mchog
104b2(mdo sde): 'di tshol ba'i phyir/ /ngas sngon gser dang mu tig shel mang dang / /dung dang man shel dang ni bai dUr+ya/ /nor bu gzugs gtsang bye ru 'bru rnams btang / /ting 'dzin zhi ba mchog 'di tshol ba'i phyir/ /ngas ni rnam pa sna tshogs
104b3(mdo sde): rgyan rnams dang / /mu tig phreng mchog de bzhin seng ge can/ /rin chen dra ba bzang zhing mang ba btang / /ting 'dzin zhi ba mchog 'di tshol ba'i phyir/ /ngas sngon gos mchog phra mo bye ba dag /yongs su gtsang ba ka shi du kul
104b4(mdo sde): mchog / gser gyis spras pa mang po yongs su btang / /ting 'dzin zhi ba mchog 'di tshol ba'i phyir/ /rta dang bal glang shing rta sna tshogs dang / /bu dang chung ma rab sdug ngas btang ste/ /yid mi bde ba nam yang ma byung
104b5(mdo sde): ngo / /ting 'dzin zhi ba mchog 'di tshol ba'i phyir/ /tshol bas sdug bsngal nyon mongs gyur pa yi/ /shin du dbul ba'i mi dag ngas mthong nas/ /de dag ngas ni dbul ba med par byas/ /ting 'dzin zhi ba mchog 'di tshol
104b6(mdo sde): ba'i phyir/ /rta dang bal glang shing rta khrag khrig dag /nor bu rin chen brgyan pa'i dra bas g.yogs/ /ngas sngon slong ba dag la sbyin par byas/ /ting 'dzin zhi ba mchog 'di tshol ba'i phyir/ /ngas sngon skyed mos tshal ni
104b7(mdo sde): mang po dag / bye ba khrag khrig legs par brgyan byas te/ /yid kyang dga' zhing snying rje bskyed nas byin/ /ting 'dzin zhi ba mchog 'di tshol ba'i phyir/ /grong dang grong khyer yul 'khor grong 'dab kyang / /ngas sngon legs
104b8(mdo sde): par brgyan nas yongs su btang / /byin nas rtag tu dga' ba myong bar byas/ /ting 'dzin zhi ba mchog 'di tshol ba'i phyir/ /rin chen phung po ri rab mnyam pa dang / /de bzhin gos dang rgyan rnams mang po yang / /ngas sngon slong
105a1(mdo sde): ba dag la sbyin pa byas/ /ting 'dzin zhi ba'i mchog 'di tshol ba'i phyir/ /shin du dbul ba ngas ni phyug por byas/ /rab tu nyon mongs gyur pa ngas bskyabs te/ /sdug bsngal gtses pa mang po bde bar byas/ /nga ni
105a2(mdo sde): sa steng dbang phyug gyur pa'i tshe/ /skye bo'i tshogs rnams sdug bsngal mthong nas ni/ /snying rje bskyed nas bde bar gyur cig ces/ /de dag la ni nga yis rgyal srid btang / /gzhon nu ngas ni ngo mtshar byas pa dang / /
105a3(mdo sde): bskal pa brgya mang dka' ba ci spyad pa/ /ngas ni bskal pa bye ba khrag khrig tu/ /de dag bshad kyang zad par mi nus so/ /ting 'dzin zhi ba mchog 'di tshol ba'i phyir/ /ngas ni ngo mtshar dka' ba spyad pa ni/ /bde bar
105a4(mdo sde): gshegs pa'i spyod la ma dad pa/ /mi rnams sems ni myos shing bslad par 'gyur/ /gzhon nu khyod la shin du bsgo bar bya/ /dad par gyis shig nga la mi bden med/ /bde gshegs brdzun gyi tshig ni mi gsung ste/ /
105a5(mdo sde): thugs rje rgyal ba rtag tu bden par gsung / /ji ltar ting 'dzin mchog kyang 'thob 'gyur zhing / /sems can khrag khrig sdug bsngal thar bya zhes/ /bskal pa mang por spyod pa 'di dag dang / /gzhan yang ngas ni rnam pa mang po sbyangs/ /skad cig gang
105a6(mdo sde): la ting 'dzin 'di yang ni/ /nga yis rab tu thob par gyur pa'i tshe/ /ting 'dzin dam pa ye shes chen po'i lam/ /ngas thob sangs rgyas khrag khrig mang po mthong / /rdzu 'phrul dag kyang mtha' yas ngas thob ste/ /zhing brgya dag tu rnam par sprul
105a7(mdo sde): pas 'gro/ /song nas ngas ni snying rje ldan pa la/ /dri ba bye ba khrag khrig mang po dris/ /bde gshegs dag gis nga la ci bstan pa/ /de tshe dri ba bye ba khrag khrig bzung / /nga yis ma lus thams cad bzung byas te/ /tshig gcig tsam yang nga la
105a8(mdo sde): nyams pa med/ /dri ba khrag khrig bye ba mang po yi/ /yang dag pa yi tshul de ngas thos nas/ /rdul bral zhi ba'i gnas de ngas bshad de/ /sems can mang po ye shes lam la bkod/ /ngas ni ting 'dzin 'di la gnas nas su/ /bskal pa
105b1(mdo sde): brgyar yang yang dag tshul bslabs te/ /ngas sngon sems can bye ba khrag khrig rnams/ /rdul dang bral ba'i lam mchog dam par bkod/ /gang gis sngon gyi bde bar gshegs pa dag /rdul dang bral ba'i tshul 'di ston pa
105b2(mdo sde): rnams/ /ma mthong bas ni don dam stong pa yi/ /ting 'dzin mchog la dad par mi nus so/ /mi gang dad cing mkhas la cho ga shes/ /yang dag tshul zab tshul rnams thos pa ni/ /de dag mi skrag dngang bar mi 'gyur te/ /thos nas
105b3(mdo sde): rtag tu yid kyang rangs par 'gyur/ /de dang de dag byang chub 'di 'dzin te/ /de dag rjes su skyes pa'i nga yi bu/ /de dag u dum ba ra'i me tog 'dra/ /de phyir bskal pa brgyar yang ngas spyad do/ /ting 'dzin mchog 'di mi gang 'dzin pa
105b4(mdo sde): ni/ /de dag log par ltung ba'i 'jigs pa med/ /rtag tu mi khom brgyad dang de bral te/ /sangs rgyas khrag khrig shin du mang po mthong / /gang gi lag na ting 'dzin mchog yod pa/ /rgyal ba byams pa grags pa mtha'
105b5(mdo sde): yas bzhin/ /sems can rnams kyi don mang byed 'gyur zhes/ /blo gros mtha' yas de ni ngas lung bstan/ /ting 'dzin mchog 'di mi gang 'dzin pa ni/ /de dag dran dang ldan zhing blo gros ldan/ /rtogs ldan ye shes 'phags
105b6(mdo sde): pa thos pa 'dzin/ /de yi spobs pa dag kyang rgya cher 'gyur/ /mi gang ting 'dzin mchog 'di 'dzin pa ni/ /lha rnams kyis kyang mchod par bya ba yin/ /mis kyang rtag tu phyag byar 'os pa ste/ /khor mor 'byung po'i tshogs kyis
105b7(mdo sde): mngon par srung / /mi gang ting 'dzin mchog 'di 'dzin pa ni/ /de dag me dang chur yang mi 'chi zhing / /de la dug dang mtshon gyis mi tshugs te/ /dgra dag gis kyang brgal bar mi nus 'gyur/ /mi gang ting 'dzin mchog 'di 'dzin pa ni/ /
105b8(mdo sde): de dag nags khrod shong gnas rtag par yang / /lha dag khor mor bsnyen bkur byed par 'gyur/ /gnod sbyin mang po de yi g.yog kyang byed/ /mi gang ting 'dzin mchog 'di 'dzin pa ni/ /ye shes dag kyang rgya mtsho 'dra bar 'gyur/ /
106a1(mdo sde): thub pa'i yon tan brjod la thogs pa med/ /sangs rgyas yon tan yang dag rjod par byed/ /mi gang ting 'dzin mchog 'di 'dzin pa ni/ /de yi thos pa mtha' yas mu med de/ /tshad rnyed mi 'gyur ji ltar nam mkha' bzhin/ /ye shes
106a2(mdo sde): sgron ma 'dzin cing rab rib sel/ /mi gang ting 'dzin mchog 'di 'dzin pa ni/ /rtag par 'jam zhing rigs pa'i tshig smra ste/ /'khor gyi nang du dga' bar 'gyur ba ston/ /seng ge bzhin du de ni sgra rnams sgrog /mi gang ting 'dzin mchog
106a3(mdo sde): 'di 'dzin pa ni/ /de ni sman pa dpyad mkhan 'dra bar yang / /mang po'i rten dang dpung gnyen skyabs su 'gyur/ /'jig rten dag na snang bar gyur cing spyod/ /mi gang ting 'dzin mchog 'di 'dzin pa ni/ /'khrig pa dag la yid kyang dga' mi byed/ /
106a4(mdo sde): zhi gnas dga' zhing bsam gtan bde ba reg /rab tu zhi ba'i dbyings su zhi bar smra/ /mi gang ting 'dzin mchog 'di 'dzin pa ni/ /de yid mtshan ma dag la mi dga' ste/ /mtshan ma mang po thams cad rnam par bshig /mkhas pa rtag
106a5(mdo sde): tu mnyam par bzhag cing spyod/ /mi gang ting 'dzin mchog 'di 'dzin pa ni/ /de yi mig kyang tha mal ma yin 'thob/ /des ni rgyal ba mtha' yas mthong bar 'gyur/ /mtha' yas mig ldan de ni khyu mchog 'gyur/ /mi gang ting 'dzin
106a6(mdo sde): mchog 'di 'dzin pa ni/ /khrung khrung sgra dbyangs 'jam zhing mnyen dang ldan/ /ka la ping ka rnga yi dbyangs su 'gyur/ /glu dbyangs ldan zhing sgra skad 'jam par 'gyur/ /mi gang ting 'dzin mchog 'di 'dzin pa ni/ /sprin gyi 'brug sgra bsgrags
106a7(mdo sde): pa'i skad rnams dang / /ngang pa'i sgra dbyangs bzhin du 'jam par sgrog /dbyangs kyi yan lag lnga brgyar ldan pa'i sgra/ /mi gang ting 'dzin mchog 'di 'dzin pa ni/ /bskal pa bye ba mang po khrag khrig tu/ /dbyangs kyi yan lag sna
106a8(mdo sde): tshogs ldan pa yi/ /sgra dbyangs snyan pa bsam gyis mi khyab 'byung / /mi gang ting 'dzin mchog 'di 'dzin pa ni/ /zas la yid kyang chags par mi 'gyur te/ /lhung bzed chos gos dag la dga' ma yin/ /'dod pa nyung zhing chog shes yo
106b1(mdo sde): byad snyungs/ /mi gang ting 'dzin mchog 'di 'dzin pa ni/ /bdag nyid la yang stod par mi 'gyur zhing / /gar yang gzhan la mi snyan mi rjod de/ /rtag tu bsam gtan dga' zhing phra ba'i sems/ /mi gang ting 'dzin mchog 'di 'dzin
106b2(mdo sde): pa ni/ /rtag tu bdag nyid la yang rtog 'gyur te/ /gzhan gyi 'khrul pa dag ni de mi tshol/ /'jig rten kun dang de ni mi 'phrod med/ /mi gang ting 'dzin mchog 'di 'dzin pa ni/ /spyod pa yongs dag sems la nyon mongs
106b3(mdo sde): med/ /rtag tu g.yo yang med cing 'drid pa med/ /khor mor 'jam zhing rnam par thar la dga'/ /mi gang ting 'dzin mchog 'di 'dzin pa ni/ /rtag tu gtong la shin du mos par 'gyur/ /de ni ser sna'i sems la dga' mi byed/ /
106b4(mdo sde): khor mor tshul khrims dang yang ldan par 'gyur/ /mi gang ting 'dzin mchog 'di 'dzin pa ni/ /byad bzhin bzang zhing blta sdug mdzes pa ste/ /mdog kyang gser mchog 'dra bar snang bar byed/ /sum bcu rtsa gnyis mtshan
106b5(mdo sde): rnams 'chang bar 'gyur/ /mi gang ting 'dzin mchog 'di 'dzin pa ni/ /de dag rtag par rab tu mdzes par 'gyur/ /khor mor rtog cing skye bo mang po la/ /phangs shing sdug ste lta bas mi ngoms 'gyur/ /mi gang ting 'dzin
106b6(mdo sde): mchog 'di 'dzin pa ni/ /lha dang klu dang de bzhin gnod sbyin rnams/ /rtag tu yi rang dga' zhing mgu nas ni/ /grong du zhugs nas de yi bsngags pa smra/ /mi gang ting 'dzin mchog 'di 'dzin pa ni/ /tshangs pa brgya byin
106b7(mdo sde): dbang sgyur mang po dag / rtag par de la rim gro rab tu byed/ /de yi yid kyang khengs par yong mi 'gyur/ /mi gang ting 'dzin mchog 'di 'dzin pa ni/ /de la ngan 'gro'i 'jigs pa mi 'byung ste/ /mi khom med cing log ltung
106b8(mdo sde): 'jigs pa med/ /log ltung 'jigs pa kun las yongs su grol/ /mi gang ting 'dzin mchog 'di 'dzin pa ni/ /sangs rgyas chos mchog zhib mo thos nas kyang / /de la nem nur yid gnyis mi 'byung ste/ /ye shes zab
107a1(mdo sde): mo'i rjes su song ba yin/ /mi gang ting 'dzin mchog 'di 'dzin pa ni/ /phra ba'i chos rnams gang dag ci thos kyang / /thams cad la ni dbang gi pha rol song / /gtan tshigs zhib cing stobs dang ldan par 'gyur/ /mi gang
107a2(mdo sde): ting 'dzin mchog 'di 'dzin pa ni/ /rgyal bas gsung ni de skad rab bshad de/ /rtag par bdag ni de ltar bya snyam na/ /gzungs ni bye brag 'phags pa mchog thob 'gyur/ /mi gang ting 'dzin mchog 'di 'dzin pa ni/ /nam tshe de yang
107a3(mdo sde): 'chi ba'i dus byed pa/ /'od dpag med pa thugs rjer ldan pa ni/ /dge slong tshogs bcas de yi mdun na bzhugs/ /mi gang ting 'dzin mchog 'di 'dzin pa ni/ /de dag gzungs rnams rab tu thob par 'gyur/ /chos kyi gter
107a4(mdo sde): la dbang ba'i pha rol phyin/ /spobs dang ldan zhing tshig kyang rgyun mi 'chad/ /mi gang ting 'dzin mchog 'di 'dzin pa ni/ /chos 'dzin de dag gang du song bar yang / /'gro ba dag la kun du snang bar 'gyur/ /shin du spyod pa zhi zhing yid rab zhi/ /
107a5(mdo sde): rab tu dga' dang dri med 'od byed dang / /'od 'phro shin du sbyang dka' mngon gyur dang / /ring du song dang mi g.yo legs pa'i blo/ /chos sprin sa bcu po yang 'thob par 'gyur/ /tshe dang las dang yo byad mos pa dang / /smon lam rdzu 'phrul skye ba'i
107a6(mdo sde): stobs rnams dang / /chos dang sems dang de bzhin ye shes che/ /dbang bcu 'di dag dpa' bos thob par 'gyur/ /mi gang ting 'dzin mchog 'di 'dzin pa ni/ /mkhas pa chos kyi mdzod mchog rnam 'byed cing / /chos kyi sku la
107a7(mdo sde): dbang ba'i pha rol phyin/ /de ni 'gro ba kun gyi the tshom gcod/ /sems can thams cad bcom ldan snying rje can/ /srid pa'i mthar phyin bde gshegs gyur pa la/ /bskal pa mang po brgya 'am gang gA'i/ /bye ma snyed dam lhag
107a8(mdo sde): par mchod byas pas/ /zad pa'i dus na mi gang la la yis/ /'dir yang ting nge 'dzin 'di thos nas su/ /yid rang zhes ni tshig gcig smras na yang / /snga ma'i bsod nams phung pos char mi phod/ /gzhon nu su dag zhi ba'i spyod pa 'di/ /
107b1(mdo sde): don dam stong pa ting nge 'dzin gyi mchog /rab tu 'don dang de bzhin glegs bam byas/ /chos smra blo gros dam pa gnas pa yin/ /gzi brjid tshogs kyi rgyal po'i le'u ste sum bcu pa'o// // de nas yang bcom ldan 'das
107b2(mdo sde): kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po gang ci nas bdag sems can thams cad kyi sgra dang skad shes pa rtogs shing / dbang po mchog dang mchog
107b3(mdo sde): ma yin pa rnam par rig nas chos bstan to snyam pa'i byang chub sems dpa' sems dpa' chen po des gzhon nu chos thams cad kyi rang bzhin mnyam pa nyid rnam par spros pa'i ting nge 'dzin 'di mnyan par bya/ gzung bar bya/ kun
107b4(mdo sde): chub par bya/ bcang bar bya/ bklag par bya/ rab tu gdon par bya/ lung mnod cing kha ton du bya/ nyon mongs pa med pa'i sgom pas bsgom par bya/ mang du bya/ gzhan la yang rgya cher rab tu bsnyan par bya'o/ /de nas
107b5(mdo sde): yang bcom ldan 'das kyis de'i tshe tshigs su bcad pa 'di dag gsungs so/ /thar pa 'dod pa ting 'dzin rdul bral 'di 'dzin na/ /des ni 'das pa'i 'dren pa tshad med rnams kyang mthong / /sngon gyi srid par brtson byas 'jig
107b6(mdo sde): rten mgon pos dris/ /byang chub sems dpa' dge ba'i rtsa ba mchog la gnas/ /thar pa 'dod pa ting 'dzin rdul bral 'di 'dzin na/ /lha dang mi yi bde ba gya nom rnyed par 'gyur/ /lha dang mi yi mchod pa dam pa des 'thob
107b7(mdo sde): ste/ /bsam gtan bde dang 'phags pa'i bde ba mchog kyang 'thob/ /thar pa 'dod pa ting 'dzin rdul bral 'di 'dzin na/ /bsngags pa rgya cher thos kyang de ni dga' mi 'gyur/ /mi snyan pa dag thos kyang zhum par mi
107b8(mdo sde): 'gyur te/ /'jig rten chos brgyad dag gis mi sgul ri bo bzhin/ /thar pa 'dod pa ting 'dzin rdul bral 'di 'dzin na/ /dge zhing mnyen par smra la 'jam pa'i tshig dang ldan/ /khro gnyer med cing rtag tu gsong por smra bar 'gyur/ /
108a1(mdo sde): bzhin yang 'dzum zhing 'dren pa dag gi rjes su slob/ /thar pa 'dod pa ting 'dzin rdul bral 'di 'dzin na/ /des shing 'grogs na bde la 'jam pa'i sems su 'gyur/ /rtag par rab tu dul zhing dul ba'i sa la gnas/ /
108a2(mdo sde): 'jam zhing dga' ba'i tshig smra shin du bde bar zer/ /thar pa 'dod pa ting 'dzin rdul bral 'di 'dzin na/ /de ni gtam byed 'gyur yang rtsod cing 'thab pa med/ /zhe sdang tha ba de dag ma lus rnam spangs te/ /rtag par rab tu
108a3(mdo sde): dga' zhing des la mnyen pa yin/ /thar pa 'dod pa ting 'dzin rdul bral 'di 'dzin na/ /mkhas pa rtag tu gtong la mos par rab 'gyur te/ /shin du sdug bsngal skye bo mthong nas kha zas sbyin/ /gtong la shin du dga' zhing bdag nyid
108a4(mdo sde): spyod mi dga'/ /thar pa 'dod pa ting 'dzin rdul bral 'di 'dzin na/ /lha yang brgya stong de la smon pa shin du skyed/ /klu dang lha min gnod sbyin rtag tu g.yog byed de/ /nags dang nags 'dabs gnas pa de la srung bar byed/ /tshig ni
108a5(mdo sde): thogs pa med cing tshangs pa'i sgra dbyangs te/ /ngang pa'i sgra skad mi 'am ci yi glu yi dbyangs/ /dbyangs kyi yan lag lnga brgya dga' ba'i sgra skad de/ /sgra sgrags shin du grags pa'i sgra yi mchog tu 'gyur/ /ji snyed zhing rnams de
108a6(mdo sde): dag skyes bu la la yis/ /phra ba'i rdul du byas pa shes par nus kyang ni/ /ting 'dzin rdul bral mchog 'di mi gang 'dzin pa dag /de yi dbyangs sgra de bas shin du mang bar 'gyur/ /ting 'dzin rdul bral 'di yang mi gang 'dzin
108a7(mdo sde): pa ni/ /dbang bcu 'thob cing sa yang brgyad dang gnyis 'thob ste/ /mkhas pas sangs rgyas chos rnams bsam yas 'thob par 'gyur/ /bdud rnams thams cad btul nas byang chub dam pa rig /phan yon gyi le'u ste
108a8(mdo sde): sum bcu rtsa gcig pa'o/ / // de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po gang ji ltar chos thams cad kyi rang
108b1(mdo sde): bzhin shes par bya snyam pa'i byang chub sems dpa' sems dpa' chen po des chos thams cad kyi rang bzhin mnyam pa nyid rnam par spros pa'i ting nge 'dzin 'di mnyan par bya/ gzung bar bya/ kun chub par bya/ bcang bar bya/ bklag
108b2(mdo sde): par bya/ rab tu gdon par bya/ lung mnod cing kha ton du bya/ nyon mongs pa med pa'i sgom pas bsgom par bya/ mang du bya/ gzhan la yang yang dag par rab tu bstan par bya'o/ /de nas bcom ldan 'das kyis de'i tshe tshigs su bcad pa 'di dag
108b3(mdo sde): gsungs so/ /chos kyi rang bzhin shin du zhi ba gang shes pa/ /de la 'dod chags ldang ba med cing zhe sdang med/ /khyu mchog la ni nam yang gti mug ldang ba med/ /des ni nyon mongs ma lus thams cad spangs pa yin/ /chos kyi rang bzhin shin du
108b4(mdo sde): zhi ba gang shes pa/ /de ni bde gshegs thugs sras bslabs pa yong mi 'dor/ /dpa' bo bud med dbang du nam yang mi 'gro ste/ /de dang der ni bde gshegs bstan pa'i dga' ba myong / /chos kyi rang bzhin tshul gyi rigs pa gang shes pa/ /de ni
108b5(mdo sde): mkhas pa blo ldan ye shes cho ga shes/ /de dang de ni sangs rgyas mtha' yas mu med mthong / /de ni gzugs dang ye shes mtha' yas rab tu shes/ /chos kyi rang bzhin shin du zhi ba gang shes pa/ /de ni ring por mi thogs rkang gnyis gtso bor
108b6(mdo sde): 'gyur/ /de dang de ni sman pa dpyad shes bde ba sbyin par 'gyur/ /de ni sdug bsngal zug rngu thams cad 'byin par byed/ /chos kyi rang bzhin shin du zhi ba gang shes pa/ /de ni sems can 'di dag sdug bsngal na rig nas/ /de ni rtag tu bdud rtsi dag
108b7(mdo sde): gi rnga dag rdung / /de dang de ni ring por mi thogs 'dren par 'gyur/ /de ni sman gyi tshul la mkhas pa sman pa'i mchog /thams cad nad kyi gzhi dang gang gis 'thar ba shes/ /de ni yang dag tshul la bslabs pa blo gros ldan/ /bslabs nas shin du
108b8(mdo sde): 'khyams pa'i sems can mang po 'grol/ /chos kyi rang bzhin shin du zhi ba gang shes pa/ /de ni stong pa nyid kyi tshul mkhas blo gros dpa'/ /de ni 'jig rten rtag tu ma chags bsod snyoms za/ /de ni sems can mang po byang chub mchog la 'god/ /
109a1(mdo sde): chos kyi rang bzhin shin du zhi ba gang shes pa/ /de ni mi yi zla ba bzod pa'i stobs kyis 'phags/ /de ni rdo dang dbyug pas brdegs kyang mi khro ste/ /de ni lus dang yan lag bcad kyang 'khrug pa med/ /chos kyi rang bzhin shin du zhi ba gang
109a2(mdo sde): shes pa/ /de ni bzod pa'i stobs la gnas pa stobs ldan yin/ /de ni rab tu zhi ba'i bzod pa'i dngos mi gtong / /de ni blo dpa' bzod pa'i stobs la rlom sems med/ /chos kyi rang bzhin shin du zhi ba gang shes pa/ /de ni bdag bcad snyam
109a3(mdo sde): du nams kyang sems mi 'gyur/ /de yis srid pa thams cad rnam bshig rtag tu stong / /de yi 'du shes thams cad ma lus rab tu spangs/ /de dang de dag chos kyi rang bzhin dam pa ston/ /de dag ring por mi thogs bla med byang chub rig /
109a4(mdo sde): gang dag chos kyi rang bzhin spyod yul nges rtogs pa/ /de dag gis ni sbyin pa mtha' yas mu med byin/ /chos kyi rang bzhin shin du zhi ba gang shes pa/ /de ni mdo sde bye ba mtha' yas 'chad par byed/ /de las lhag par gang gA'i klung gi bye
109a5(mdo sde): ma snyed/ /bshad kyang de yi spobs pa'i rgyun ni 'chad pa med/ /chos kyi rang bzhin shin du zhi ba gang shes pa/ /de ni bskal pa bye ba khrag khrig stong du yang / /ye shes dag ni rtag tu 'phags pa ri rab bzhin/ /chos rnams ston pa dag ni
109a6(mdo sde): zad par yong mi 'gyur/ /chos kyi rang bzhin shin du zhi ba gang shes pa/ /spobs pa yangs shing rgya che bsam gyis mi khyab 'gyur/ /byang chub dam pa rtag tu khor mor tshol ba na/ /mdo sde dag kyang bye ba mtha' yas rab tu 'chad/ /chos 'di thams
109a7(mdo sde): cad dngos po med par gang shes pa/ /rkang gnyis gtso bos chos gang ji snyed bshad pa yang / /de dag thams cad thos nas yongs su rdzogs par 'dzin/ /de ni tshig gcig la yang the tshom 'byung mi 'gyur/ /chos kyi rang bzhin rtag tu stong par gang
109a8(mdo sde): shes pa/ /de ni rtag tu bye brag 'phags shing gtong ldan 'gyur/ /sdug bsngal dag la bde ba sbyin pa'i sbyin bdag yin/ /sems can sdug bsngal mthong nas rin chen tshim par byed/ /chos kyi rang bzhin rtag tu stong par gang shes pa/ /
109b1(mdo sde): de ni rtag tu 'dzam bu rgyal mtshan rgyal por 'gyur/ /dus kun du yang srog chags rnams la byams ldan te/ /rtag tu mtha' yas pa yi bde ba byed par 'gyur/ /chos kyi rang bzhin rtag tu stong par gang shes pa/ /dpa' bo bu dang bu mo
109b2(mdo sde): bran dag gtong bar byed/ /mgo dang lag pa de bzhin rgyal srid yongs su gtong / /khyu mchog de yi yid ni zhum par yong mi 'gyur/ /chos kyi rang bzhin rtag tu stong par gang shes pa/ /de yi lus dang yan lag gal te bcad gyur kyang / /
109b3(mdo sde): rmi lam na yang de yi yid la khong khro med/ /des ni 'dren pa rkang gnyis gtso bo mchod pa yin/ /chos kyi rang bzhin rtag tu stong par gang shes pa/ /des ni 'das pa'i 'dren pa thams cad mchod pa yin/ /de bzhin ma byon pa yi rkang
109b4(mdo sde): gnyis gtso bo mchod/ /des ni 'dren pa bzhugs pa thams cad ri mor byas/ /gang dag mdo sde 'di thos zad pa'i dus la 'dzin/ /de ni mkhas pa bde bar gshegs pa'i mdzod 'chang yin/ /de ni gzungs mchog dag la rab tu gnas pa ste/ /
109b5(mdo sde): de ni ring por mi thogs 'jig rten 'dren par 'gyur/ /gang gis mdo sde 'di dag rab bshad mi brjed pa/ /mkhas pa de ni long bar nams kyang mi 'gyur te/ /bskal pa mang por yan lag ma tshang yong mi 'gyur/ /des ni mi khom brgyad po dag kyang rtag tu
109b6(mdo sde): spangs/ /de ni ngan 'gror nam yang 'gro bar mi 'gyur te/ /rtag tu mtshan rnams 'chang zhing byad bzhin bzang por 'gyur/ /mngon shes lnga po de dag rtag par des bsgoms te/ /dpa' bo de ni rtag tu bde gshegs spyan sngar gnas/ /
109b7(mdo sde): ye shes can de 'phrul pa mang po sprul byas nas/ /zhing rnams bye ba mang por 'dul ba'i don phyir gtong / /sangs rgyas sprul pa mang po gang gis mthong gyur pa/ /de yis sems can mang po byang chub mchog tu btsud/ /gang
109b8(mdo sde): dag mdo sde 'di thos zad pa'i dus la 'dzin/ /de ni dran ldan blo gros ldan zhing shes rab can/ /de ni rtag tu mthu dang brtson 'grus stobs kyis brtan/ /gzi brjid chen po chos kyi pha rol phyin par 'gyur/ /zad pa'i dus la ting 'dzin zhi
110a1(mdo sde): ba 'dzin pa ni/ /dpa' bo de yang tshangs pa'i gnas la shin du gnas/ /de ni myur du sa yang brgyad dang gnyis dag 'thob/ /de ni myur zhing mgyogs par bdud rnams shin du 'dul/ /gang gis mdo sde zhi ba 'di ni rtag bsgoms
110a2(mdo sde): pa/ /dbang dang ldan zhing mngon par 'phags pa stobs dang ldan/ /de ni sems can dam pa sems can don phyir brtson/ /de ni byang chub shing drung byang chub mchog rtogs 'gyur/ /gang gis chos 'di rnams ni stong par goms byas pa/ /
110a3(mdo sde): de dag 'od zer bye ba stong rnams rtag tu 'gyed/ /nyi ma'i dkyil 'khor dag kyang thams cad gzi med byas/ /dpa' bo de dag mi ring 'dren par 'gyur/ /ngas sngon spyod yul zhi ba 'di ni rab tu bsgoms/ /bskal pa mang po bye ba khrag
110a4(mdo sde): khrig stong du yang / /lam 'dir ngas ni nam yang brtson 'grus rgyun ma gcad/ /de tshe mar me mdzad kyis rgyal bar lung yang bstan/ /mdo sde 'di la khyed kyang nga yi rjes su slobs/ /tshul 'di zab cing dam pa'i don rnams bstan pa ste/ /
110a5(mdo sde): 'di la mu stegs log pa mang po 'di dag 'khyams/ /byang chub la ni smad byas ngan song 'jigs par ltung / /bskal pa mang po bye ba khrag khrig stong du yang / /de dag sdug bsngal mi bzad tsha ba der myong nas/ /bskal pa khrag khrig
110a6(mdo sde): mang po dag ni 'das nas kyang / /de ni de dag mi 'chi 'thob pa'i rgyur 'gyur ro/ /gang dag phyi dus 'jigs la bde bar gshegs pa yi/ /mdo sde rab tu zhi ba 'di ni srung byed pa/ /de dag byang chub mchog rab 'di ni rnyed mi dka'/ /
110a7(mdo sde): de dang de dag phyi dus chos 'dzin lung bstan yin/ /chos thams cad kyi rang bzhin nges par bstan pa'i le'u ste sum bcu rtsa gnyis pa'o// // 'phags pa ting nge 'dzin gyi rgyal po'i mdo/ bam po bcu pa/ de nas
110a8(mdo sde): yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po chos thams cad la mngon par shes pa chen po'i byi dor bya ba yongs su sbyang bar 'dod
110b1(mdo sde): pas chos thams cad kyi rang bzhin mnyam pa nyid rnam par spros pa'i ting nge 'dzin 'di mnyan par bya/ gzung bar bya/ kun chub par bya/ bcang bar bya/ bklag par bya/ rab tu gdon par bya/ lung mnod cing kha ton du bya/ nyon mongs
110b2(mdo sde): pa med pas bsgom par bya/ mang du bya/ gzhan la yang rgya cher yang dag par rab tu bstan par bya'o/ /gzhon nu chos thams cad la mngon par shes pa chen po'i byi dor bya ba gang zhe na/ 'di lta ste/ chos thams cad la yongs
110b3(mdo sde): su 'dzin pa med cing tshul khrims kyi phung po mchog tu mi 'dzin pa/ ting nge 'dzin gyi phung po rlom sems med pa/ shes rab kyi phung po rgyu ba med pa/ rnam par grol ba'i phung po dben par mthong ba/ rnam par grol ba'i ye shes
110b4(mdo sde): mthong ba'i phung po yang dag pa ji lta ba bzhin du mthong ba ste/ byang chub sems dpa' sems dpa' chen po mngon par shes pa de dag dang ldan pas ting nge 'dzin gyi rnam par 'phrul pa thams cad kyis rnam par 'phrul zhing sems can
110b5(mdo sde): rnams la chos ston pa 'di ni gzhon nu chos thams cad la mngon par shes pa chen po'i byi dor bya ba yin no/ /de nas de'i tshe bcom ldan 'das kyis chos thams cad la mngon par shes pa chen po'i byi dor bya ba bstan pa'i chos kyi rnam grangs
110b6(mdo sde): 'di zla 'od gzhon nur gyur pa la tshigs su bcad pa'i dbyangs kyis rgya cher yang dag par rab tu bstan to/ /mngon shes chen po yongs sbyangs pa/ /rtsod pa med par bstan pa ste/ /rtsod pa dag la gang spyod cing / /'dzin par byed
110b7(mdo sde): pa de mi thar/ /mngon shes de yi shes rab ste/ /sangs rgyas ye shes bsam mi khyab/ /'dzin pa la ni gang gnas pa/ /de la ye shes yong mi 'gyur/ /gang dag sgra yis bstan pa yi/ /chos rnams mang po bsam mi khyab/ /
110b8(mdo sde): sgra de la yang gang chags pa/ /dgongs pa'i bshad pa mi shes so/ /ci la dgongs te bshad pa yi/ /dgongs pa dag ni mi shes pa/ /chos nyid la ni ma bslabs pas/ /chos ma yin pa chos su 'chad/ /'jig rten khams ni
111a1(mdo sde): stong dag tu/ /ngas ni mdo sde gang bshad pa/ /tshig 'bru tha dad don gcig ste/ /thams cad brjod par nus ma yin/ /tshig gcig rnam par bsgoms na ni/ /de dag thams cad bsgoms par 'gyur/ /sangs rgyas ji snyed
111a2(mdo sde): thams cad kyis/ /chos rnams mang po rab bshad pa/ /chos rnams thams cad stong pa nyid/ /mi gang don la mkhas pa dag /tshig 'di bslabs par gyur pa la/ /sangs rgyas chos rnams dkon ma yin/ /ches kun sangs rgyas
111a3(mdo sde): chos yin te/ /chos nyid la yang gang bslabs pa/ /chos nyid rab tu shes pa ni/ /chos nyid dang yang 'gal mi byed/ /tshig kun kyang ni sangs rgyas tshig /sgra kun dngos po med pa ste/ /phyogs bcu dag tu btsal na yang / /sangs
111a4(mdo sde): rgyas tshig ni mi rnyed do/ /tshig 'di sangs rgyas tshig yin te/ /phyogs bcu dag tu rab btsal kyang / /bla med 'di ni mi rnyed do/ /ma rnyed rnyed par mi 'gyur ro/ /sangs rgyas tshig ni bla na med/ /ltag na med pa sangs rgyas tshig /de la
111a5(mdo sde): rdul tsam mi rnyed pas/ /de tshe bla na med ces brjod/ /chos ni rdul tsam mi skye ste/ /rdul tsam sgrar ni bshad pa yin/ /rdul tsam rnyed par ma gyur kyang / /'jig rten du ni sgra yis bshad/ /chos rnams rnyed med rnyed pa ste/ /rnyed pa la yang
111a6(mdo sde): rnyed pa med/ /de ltar chos rnams gang shes pa/ /byang chub dam pa rtogs par 'gyur/ /byang chub bla med nges rtogs nas/ /chos kyi 'khor lo rab tu bskor/ /chos kyi 'khor lo rab bskor nas/ /sangs rgyas chos rnams ston par
111a7(mdo sde): byed/ /sangs rgyas ye shes bla med ni/ /byang chub sems dpa' rtogs par byed/ /sangs rgyas ye shes rtogs byed pas/ /sangs rgyas zhes kyang de phyir brjod/ /dngos med smon pa med pa dang / /mtshan ma med dang stong pa nyid/ /
111a8(mdo sde): rnam thar sgo ni 'di dag gis/ /sgo dag sangs rgyas rab tu ston/ /mig dang rna ba sna dag dang / /lce dang lus dang de bzhin yid/ /de dag rang bzhin stong par ni/ /sangs rgyas dag gis rab tu bshad/ /de lta bu yi chos rnams kyi/ /
111b1(mdo sde): rang bzhin dag ni sus shes pa/ /chos kyi mtshan nyid shes pas na/ /de ni rtsod par mi byed do/ /'di ni byang chub sems dpa' dag /dpa' bo skyob pa'i spyod yul te/ /chos rnams stong par shes pa ni/ /de dag nam yang nem nur med/ /chos
111b2(mdo sde): kyi rang bzhin shes pas na/ /de phyir sangs rgyas zhes bya ste/ /sems can bsam gyis mi khyab cing / /dpag tu med pa byang chub 'dul/ /sangs rgyas sgras ni gang byas pa/ /tshul khrims sgras kyang de byas te/ /sangs rgyas sgra dang tshul
111b3(mdo sde): khrims sgra/ /de dag gnyi ga mtshan nyid gcig /'jig rten sgra dag brjod pa ni/ /rab dang 'bring dang tha ma rnams/ /mnyam par bzhag pa'i sgra gcig la/ /sangs rgyas sgras ni bstan pa yin/ /sangs rgyas sgra ni yul mi gnas/ /
111b4(mdo sde): phyogs la'ang gnas pa ma yin rjod/ /skyes dang 'gags pa ma yin te/ /de bzhin gcig dang tha dad min/ /de dag gsar ram rnying ma yin/ /de dag la ni rlom sems med/ /ser po ma yin sngon po min/ /dkar po ma yin dmar po
111b5(mdo sde): min/ /brjod du med cing gzung med par/ /de ltar dbyangs kyis bstan mod kyi/ /de ni dbyangs kyi sa ma yin/ /thub pa dag gi cho 'phrul 'di/ /sangs rgyas mya ngan 'das pa yi/ /sangs rgyas sku gzugs snang gyur te/ /de gnas yid la
111b6(mdo sde): byas pa na/ /cho 'phrul rnams kyang de yis mthong / /gang gis mya ngan 'das reg pa/ /sems can de ni mi rnyed de/ /de bzhin chos rnams rab bsten cing / /sems can mang po grol bar byas/ /ji ltar nyi ma zla ba dag /khar ba'i snod du snang
111b7(mdo sde): ba yang / /rang gi gzugs ni mi 'pho ltar/ /chos kyi mtshan nyid de 'dra'o/ /chos rnams mig yor lta bur yang / /gang gis ngo bo nyid shes pa/ /de dag gzugs kyi lus su ni/ /sangs rgyas sku la mi blta'o/ /chos 'di lus gzugs med
111b8(mdo sde): pa ste/ /'di la lus gzugs gang yang med/ /chos gang lus gzugs med pa ni/ /de ni sangs rgyas sku lus so/ /su dag chos kyi skur lta ba/ /de dag gis ni 'dren pa mthong / /rdzogs pa'i sangs rgyas chos kyi sku/ /de ni rdzogs pa'i
112a1(mdo sde): sangs rgyas mthong / /rten cing so sor bstan pa ste/ /so so ma yin so sor bshad/ /dge sbyong nyid ni su 'dod pa/ /'jug pa 'di ni rig par gyis/ /gang dag bdag gis thob snyam pa/ /de phyir ma thob pa zhes bya/ /gang gis dge sbyong nyid
112a2(mdo sde): ma thob/ /de phyir dge sbyong zhes kyang bya/ /su dag bslabs par ma gyur pa/ /zab mo'i chos 'di ga la smra/ /de dag zab mo'i ming du yang / /yongs su brjod par mi nus so/ /phung po lnga ni dngos med de/ /med pa las ni 'di dag byung / /su yi phung po byung
112a3(mdo sde): ba yang / /de la slong bar byed pa med/ /phung po'i mtshan nyid gang yin pa/ /chos kun de yi mtshan nyid yin/ /de yi mtshan nyid yod bshad de/ /mtshan nyid kyang ni yod ma yin/ /ji ltar bar snang nam mkha' bzhin/ /chos kyi mtshan nyid de 'dra bar/
112a4(mdo sde): sngon gyi mtha' dang phyi ma'i mtha'/ /da ltar byung ba'ang mthong bar 'gyur/ /nam mkha' gzung ba med par bshad/ /de la gzung ba mi rnyed de/ /chos kyi rang bzhin 'di nyid yin/ /gzung ba med pa nam mkha' 'dra/ /de lta bur ni chos bstan te/ /de la
112a5(mdo sde): gang yang mthong ba med/ /su dag chos 'di mi mthong ba/ /de yi chos rnams bsam mi khyab/ /chos 'di rnams ni rang bzhin med/ /'di dag rang bzhin mi rnyed de/ /sangs rgyas byang chub su brtson pa/ /rnal 'byor pa yi spyod yul 'di/ /de lta
112a6(mdo sde): bur ni sus shes pa/ /de ni chos la mi chags te/ /chos rnams la yang mi chags pas/ /chos kyi 'du shes rab tu rtogs/ /byang chub sems dpa' skyob pa yis/ /chos rnams thams cad rnam par bshig /chos kyi 'du shes rnam
112a7(mdo sde): bshig nas/ /sangs rgyas chos la rlom sems med/ /mtha' de rlom sems ma byas pa/ /brtags nas mthar ni bshad pa ste/ /de ltar mtha' ni sus shes pa/ /bskal pa bye bar rlom sems med/ /byis pas sngon gyi mtha' brtags
112a8(mdo sde): pas/ /'khor ba rnams su 'khor 'gyur te/ /phyogs bcu dag tu btsal na yang / /de yi gnas ni mi rnyed do/ /'khor ba stong par rig nas ni/ /rgyal ba'i thugs sras chags mi 'gyur/ /byang chub don phyir spyod mod kyi/ /de dag spyod pa mi
112b1(mdo sde): rnyed do/ /nam mkha' la ni bya rjes bzhin/ /de dag rnyed par mi 'gyur te/ /de 'dra'i rang bzhin byang chub de/ /byang chub sems dpas rtogs par 'gyur/ /sgyu ma byed pa rab bslabs pa/ /sgyu ma dag ni ston pa ltar/ /rnam pa sna tshogs gzugs
112b2(mdo sde): rnams kyang / /gzugs ni dmigs par mi 'gyur ro/ /rnyed dang mi rnyed rlom sems med/ /rnyed pa la yang rnyed med de/ /ye shes de ni sgyu ma 'dra/ /sgyu ma de la gnas pa min/ /de bzhin chos rnams stong pa la/ /byis pa'i blo yis rnam brtags
112b3(mdo sde): nas/ /rnam par rtog la spyod pa dag /'gro ba drug tu gzhol bar 'gyur/ /phung po skye rga nyer 'gro ste/ /de dag skye ba zad mi 'gyur/ /skye zhing 'chi ba'i phung po rnams/ /de dag sdug bsngal mtha' yas so/ /skye zhing 'khor ba sdug bsngal
112b4(mdo sde): te/ /byis pa'i blo yis brtags pas na/ /de dag rtog pa mi zad de/ /de dag bskal pa bye bar 'khor/ /mi sbyor ba dang rab sbyor dang / /las kyi sbyor la gang gnas dang / /las rnams len pa gang dga' ba/ /de dag las las mi 'thar ro/ /las
112b5(mdo sde): kyi chu bos khyer ba de/ /las ni rtag tu zad mi 'gyur/ /bdud kyi phyogs la gang gnas pa/ /yang dang yang ni 'chi bar 'gyur/ /bdud kyis zil non shes rab 'chal/ /nyon mongs pa yi las rnams kyis/ /skye ba de dang de dag tu/ /skye zhing 'chi ba
112b6(mdo sde): myong bar 'gyur/ /so so'i skye bo long ba yi/ /byis pa de dag 'chi bar 'gyur/ /de dag btag cing rnam par gzhom/ /de dag 'gro ba mi bzad 'gyur/ /byis pa'i blo can mtshon cha yis/ /gcig la gcig ni gsod pa byed/ /de lta bur ni sbyor
112b7(mdo sde): ba dag / /de dag sbyor ba rab tu 'phel/ /nga'i bu nga yi nor snyam du/ /byis pa'i blo yis rab brtags te/ /med pa'i chos rnams brtags pas na/ /'khor ba dag ni phyir zhing 'phel/ /'khor ba dag ni 'phel byed cing / /so so'i skye bo de dag
112b8(mdo sde): 'khor/ /so so tha dad 'gro bas na/ /so so'i skye bor brjod pa yin/ /sangs rgyas bstan pa bor nas ni/ /chos rnams mang po rab tu 'chad/ /bdud kyi dbang du song bas na/ /de dag thar pa rnyed mi 'gyur/ /'dod pa'i phyir ni byis pa rnams/ /
113a1(mdo sde): bud med rul la sten byed de/ /'gro ba rul bar 'gro 'gyur zhing / /des ni ngan 'gror ltung bar 'gyur/ /'jigs pa chen po'i zhags pa ni/ /bud med zhags pa mi bzad pas/ /sangs rgyas rnams kyis 'dod pa dang / /bud med
113a2(mdo sde): bsten pa'ang ma bsngags so/ /lam 'di byang chub mi 'gyur bas/ /bud med rnams la ma rton par/ /sbrul gdug shin du khro bo ltar/ /mkhas pas de ni rnam par spong / /sangs rgyas kun gyi bstan pa yi/ /byang chub lam la bsgom
113a3(mdo sde): par byed/ /lam de goms par bsgom byas na/ /bla med sangs rgyas 'grub par 'gyur/ /de dag bla na med 'gyur te/ /'jig rten gyi ni mchod rten 'gyur/ /bla na med pa'i ye shes kyis/ /sangs rgyas bla na med par 'gyur/ /
113a4(mdo sde): gso sbyong dag la bsnyen byed cing / /tshul khrims phung por yang dag 'dzud/ /sems can bye ba bsam mi khyab/ /byang chub tu yang yang dag 'dzud/ /de dag sems can rnams kyi ni/ /bsam yas dpag med don byed de/ /dpa'
113a5(mdo sde): bo shes rab chen po de/ /bdud rtsi yi ni rnga yang rdung / /bdud kyi gnas rnams g.yo byed cing / /bdud kyi ris kyang g.yo bar byas/ /bdud rnams bye ba bsam mi khyab/ /byang chub la ni yang dag 'dzud/ /pha rol rgol ba tshar gcod cing / /
113a6(mdo sde): mu stegs can ni pham par byed/ /ri dang rgya mtshor bcas pa yi/ /sa yang rab tu g.yo bar byed/ /khyu mchog gyur pa du ma yis/ /lus kyi rnam par 'phros byed cing / /shes rab chen po de dag ni/ /cho 'phrul bsam gyis mi khyab
113a7(mdo sde): ston/ /zhing rnams bye ba g.yo byed de/ /gang gA yi ni bye ma snyed/ /de dag bdud rnams pham byas nas/ /sangs rgyas grags pa chen por 'gyur/ /de dag zhing rnams sprul byed de/ /rin po che yis rnam par brgyan/ /me tog 'bras
113a8(mdo sde): bu phun sum tshogs/ /dri dang ldan zhing yid du 'ong / /khang pa dang ni gzhal med khang / /khang pa brtsegs pa pu shur bcas/ /dpa' bo de dag sprul pa byed/ /rdzing bu yid du 'ong ba dag /yan lag brgyad ldan chu yis
113b1(mdo sde): gang / /dang zhing bsil la rnyog pa med/ /de las chu ni sus 'thungs pa/ /srid pa gsum yang spong bar 'gyur/ /bla na med pa'i chu 'thungs nas/ /de dag phyir yang mi ldog 'gyur/ /bla na med pa'i ye shes kyis/ /sangs rgyas bla na med par 'gyur/ /bla med
113b2(mdo sde): zhi ba'i 'jug par ni/ /'gro bar shin du rig par gyis/ /'jug pa 'di ni mi shes pas/ /dmigs pa can dag shin du brlag /su dag de la rten gyur cing / /de dag skal mnyam sems can de/ /mnar med par ni de 'gro ste/ /mi bzad pa ni chen por ltung / /
113b3(mdo sde): de yi sdug bsngal drag po ni/ /brjod par nus pa ma yin te/ /byang chub sems dpa' skyob pa dang / /ngas ni de dag rab tu shes/ /'di 'dra'i zab mo mthong dka' yi/ /chos la su dag nem nur byed/ /su dag dmigs la gnas pa yi/ /byis pa dag
113b4(mdo sde): gi sa ma yin/ /bla med sangs rgyas zhing du ni/ /gang gis de dag 'gro 'gyur ba/ /gzugs ston pa ni du ma yi/ /bkod pa dag ni sprul par byed/ /sangs rgyas zhing ni ji snyed kyi/ /gzugs 'grub phun sum tshogs yod pa/ /de dag thams cad 'dir
113b5(mdo sde): yang ni/ /byang chub sems dpa' 'phrul che ston/ /chos chen gyi ni go bgos te/ /dpa' chen stobs kyang che ba dag /stong pa'i don chen rdo rje yis/ /gdab pa dag kyang de dag 'debs/ /'od zer bye ba phrag stong dag /gang gA yi ni bye ma snyed/ /
113b6(mdo sde): de yi lus las 'byung bar 'gyur/ /des ni 'jig rten rab tu snang / /de dag bud med mi chags te/ /de dag yid 'byung mi byed la/ /bud med 'du shes rang bzhin gyis/ /'du shes de dag rnam par bshig /dpa' bo de dag gar gnas pa/ /
113b7(mdo sde): sangs rgyas zhing de mi stong ste/ /de dag la ni sdig can bdud/ /bar chad byed par ga la 'gyur/ /lta ba dag la de gnas pas/ /sangs rgyas mang po mnyes ma byas/ /gnod sems kyis ni nyer brtan cing / /'dod dang chags la rab tu
113b8(mdo sde): gnas/ /lta la gnas pa de dag kun/ /bdud yin par ni rig par bya/ /de la sdig can bdud rnams kyang / /bar chad byed par mi 'jug go/ /sangs rgyas ye shes bsam mi khyab/ /ye shes de ltar sus shes pa/ /'du shes thams
114a1(mdo sde): cad rnam bshig nas/ /'du shes dag pa mi ldog gnas/ /sngon gyi mtha' dang phyi ma'i mtha'/ /da ltar mtha' yang mthong bar 'gyur/ /de ltar chos rnams bstan mod kyi/ /de la chung zad bstan pa med/ /ye shes kyis kyang shes pa med/ /
114a2(mdo sde): mi shes pas kyang zhum mi 'gyur/ /ye shes mi shes rnam brtags nas/ /sangs rgyas ye shes brjod pa yin/ /rnam rig tshig dang brda rnams ni/ /byang chub sems dpas rab tu shes/ /de ni sems can don rnams kyang / /dpag med bsam yas byed
114a3(mdo sde): par 'gyur/ /'du shes kun du shes pa'i phyir/ /'dzin par yang ni de bstan te/ /'du shes de ni mi 'dzin pa/ /dben pa'i don du rab tu bstan/ /dben pa gang yin 'du shes te/ /'du shes gang yin bstan pa de/ /'du shes rang bzhin ye shes
114a4(mdo sde): te/ /de ltar 'du shes med par 'gyur/ /'du shes 'di ni spang snyam du/ /gang gi 'du shes 'byung ba ni/ /'du shes spros la spyod pa ste/ /'du shes las ni de mi 'thar/ /su yi 'du shes 'di dag byung / /su yis 'du shes 'di bskyed byas/ /sus ni 'du
114a5(mdo sde): shes reg par byas/ /sus ni 'du shes bkag par gyur/ /gang gi 'du shes 'byung ba ni/ /sangs rgyas kyis kyang chos ma rnyes/ /'dir ni don de bsam par gyis/ /de nas 'du shes med par 'gyur/ /nam tshe 'du shes skyes pa na/ /su yi
114a6(mdo sde): 'du shes yin zhes brjod/ /sems kyi rgyud kyi rnam thar yang / /de la ji ltar rung bar 'gyur/ /gang tshe rnam thar reg pa na/ /bsam pa thams cad bsam pa med/ /gang tshe bsam pa bsam med pa/ /de tshe bsam du med par 'gyur/ /bsam
114a7(mdo sde): pa'i sa la gnas nas ni/ /mthar gyis rnam par bsam byas te/ /bsam pa thams cad rnam spangs nas/ /de nas bsam du med par 'gyur/ /'di ni dkar chos rnam smin te/ /'du byed med pas mthong bar 'gyur/ /sems can kun gyis
114a8(mdo sde): rnam bsam pa/ /skad cig gcig la rab tu shes/ /sems can ci 'dra de bzhin bsam/ /bsam bzhin rgyal ba de 'dra ste/ /sangs rgyas bsam du med pa yis/ /bsam pa 'di ni rab tu bstan/ /gcig pu dben song gang sems pa/ /nam zhig sems
114b1(mdo sde): pa med par 'gyur/ /bsam pa dag ni mi sems na/ /bsam pa thams cad med par 'gyur/ /shi 'phos dus byas shi ba'i tshe/ /gang gi bsam pa rab 'jug pa/ /bsam pa'i rjes su rnam shes 'brang / /bsam las de ni mi thar to/ /su dag
114b2(mdo sde): bud med 'du shes gnas/ /de dag 'dod chags rab tu 'phel/ /'du shes dag ni rnam bshig na/ /'dod chags kyis ni gos mi 'gyur/ /bsam pa 'di ni bsam pa che/ /chos kyi bsam pa bla na med/ /chos kyi bsam pa 'di yis ni/ /yang dag
114b3(mdo sde): bsam pa rab tu 'byung / /tshul ma yin pa rnam bsams pas/ /bsam pa bsam yas mang po dag /yun ring dus su rnam bsams kyang / /bsam pa dag ni zad ma gyur/ /gang dag ming la sems pa yang / /zad pa la ni ye shes med/ /sgra shes
114b4(mdo sde): pa la zad pa med/ /zad pa'i chos nyid de yin no/ /sgra dang rnam rig tshig gi lam/ /zad pa'i sgrar ni bstan pa ste/ /chos de rnams ni bye brag med/ /shes bzhin zad pa de bzhin te/ /ma skyes shing ni ma 'gags pa/ /mtshan ma med cing
114b5(mdo sde): mtshan nyid med/ /bskal pa bye bar bshad kyang ni/ /mtshan ma med par bstan pa yin/ /dngos po thams cad rnam bshig nas/ /dngos po med la rab gnas pa/ /dngos po gzhan du ma bstan te/ /dngos med pa yang gzhan mi bstan/ /dngos
114b6(mdo sde): med sgras ni rig byas te/ /dngos po med pa rab tu bstan/ /sangs rgyas dag ni kun gyis kyang / /dngos po med pa bltar mi nus/ /dngos po kun gyi dngos po ni/ /dngos po med par de bstan te/ /de ltar dngos po rnam rig na/ /dngos po med
114b7(mdo sde): par 'gyur zhes bstan/ /dngos po med pa de yang ni/ /sus kyang nam du reg mi nus/ /dngos po med pa reg pa yis/ /kun rdzob tu ni de bstan to/ /'jig rten sangs rgyas bdag 'gyur snyam/ /de ltar gang gi blo 'gyur ba/ /srid pa'i srid
114b8(mdo sde): pas yong mi gzir/ /mkhas pa byang chub rtogs par 'gyur/ /byang chub sems dpa' mnyam bzhag pa/ /chos ni gang la'ang smon mi byed/ /ci 'ang med cing dmigs pa med/ /de ni byang chub brjod pa yin/ /byang chub tu ni deng zhugs shes/ /
115a1(mdo sde): mang du de skad smra mod kyi/ /'jug pa 'di ni mi shes pas/ /de dag sangs rgyas byang chub ring / /'du byed thams cad stong par ni/ /sgra yis chos rnams rab tu bshad/ /sgra yi rang bzhin gang yin pa/ /zab cing phra ste mthong bar dka'/ /
115a2(mdo sde): mngon shes che la mdo sde 'di/ /nges par bstan zhes bya ba yin/ /byang chub sems dpa'i don phyir ni/ /sangs rgyas rnams kyis bstan mdzad do/ /kun nas nyon mongs ji snyed pa/ /gnyen po thams cad de yis bcom/ /mngon par shes la
115a3(mdo sde): rab gnas shing / /de dag rdzu 'phrul shin du bsgoms/ /bsams nas shes la de gnas te/ /shes pa de yang rnam par bshig /bsam gyis mi khyab dpag med kyi/ /ye shes thob pas ngoms pa med/ /ting nge 'dzin dang rdzu 'phrul phyir/ /
115a4(mdo sde): de dag mngon par 'du byed med/ /dpa' bo'i rnam smin de yin te/ /dus kun du 'ang mnyam par bzhag /rnam smin skyes pa'i rdzu 'phrul gyis/ /zhing ni bye bar de 'gro ste/ /'jig rten sgron ma mthong ba ni/ /gang gA dag gi bye ma snyed/ /
115a5(mdo sde): de dag 'chi 'pho skye ba yang / /sems gzhan du ni sgyur bar byed/ /sems la dbang yang thob pas na/ /de dag lus ni 'od gsal lo/ /sangs rgyas dag gi nyan thos gang / /bsgoms pa'i rdzu 'phrul gnas pa ni/ /'du byed med pa'i rdzu
115a6(mdo sde): 'phrul la/ /de dag bcu drug char mi phod/ /lha rnams kyis kyang de dag gi/ /bsam pa shes par mi nus te/ /'jig rten gyi ni mgon po dang / /de dag mtshungs gnas ma gtogs so/ /de dag spyi cher mi 'gyur te/ /mgo la skra dkar
115a7(mdo sde): mi 'byung zhing / /rags pa'i rga ba mi 'byung ste/ /de bzhin sdug bsngal 'chi ba med/ /the tshom yid gnyis mi 'byung ste/ /de dag la ni nem nur med/ /mdo sde bye ba brgya rnams ni/ /nyin mtshan du 'ang de dag tshol/ /ji snyed kun nas nyon
115a8(mdo sde): mongs kyi/ /bag la nyal ni rab tu spangs/ /de dag sems can thams cad la/ /rtag tu mnyam pa'i sems su 'gyur/ /ting 'dzin bye ba khrag khrig rnams/ /phyogs bcu dag tu nges par ston/ /dris pa bye ba stong rnams kyang / /
115b1(mdo sde): mi gnas par ni lung ston to/ /pho dang mor ni 'du shes dang / /'du shes thams cad rnam par bshig /dngos med 'du shes gnas nas ni/ /yang dag nges par ston par byed/ /yongs su dag pa'i ye shes kyis/ /ji bzhin du ni chos ston to/ /
115b2(mdo sde): chos rnams yang dag bstan la brtson/ /ting 'dzin ye shes spyod yul ldan/ /de yi ting 'dzin spyod pa yang / /dngos po dag la mi gnas te/ /de yi tshig kyang don med min/ /chos bstan pa yang 'bras bu yod/ /mdo sde 'di la su
115b3(mdo sde): dga' ba/ /des ni mir 'gyur legs par 'thob/ /mi khom thams cad rab tu spangs/ /sangs rgyas kun la byas pa gzo/ /gang gis rin chen mdo 'di las/ /tshig bzhi'i tshigs bcad bzung ba yang / /des ni 'khor ba gang
115b4(mdo sde): bor ba/ /bskal pa bsam gyis mi khyab bo/ /mdo sde 'di la su dga' ba/ /de dag sangs rgyas kun gyis gzigs/ /de ni sangs rgyas ri mor byas/ /myur du byang chub thob par 'gyur/ /mdo sde 'di la su dga' ba/ /de dag chos rnams
115b5(mdo sde): thams cad la/ /the tshom dang ni nem nur med/ /de dag mya ngan 'das dang nye/ /bya rgod phung por de bzhin gshegs/ /dpa' bo chen po de yis mthong / /thams cad sangs rgyas lung bstan te/ /rgyal ba byams pa mthong bar 'gyur/ /sangs
115b6(mdo sde): rgyas byams pa mthong nas ni/ /bzod pa bzang po thob par 'gyur/ /gang su zad pa'i dus la yang / /mdo sde 'di la rab gnas pa/ /de dag yang dag mtha' la gnas/ /yang dag mtha' ni bsam mi khyab/ /bsam gyis mi khyab
115b7(mdo sde): mtha' la ni/ /de dag nem nur yod ma yin/ /rdul phran tsam yang rnam pa kun/ /de dag la yang the tshom med/ /rdul tsam rab tu spangs pa ni/ /de dag byang chub rnyed mi dka'/ /zad dus shin du 'jigs pa la/ /dka' ba dag ni spyad
115b8(mdo sde): byas te/ /mdo sde rin chen 'di bslabs na/ /spobs pa dag kyang mi zad 'gyur/ /mdo sde 'di ni rab bton na/ /sangs rgyas rnams kyi mdzod bsrungs te/ /'di ni sangs rgyas kun mchod pa/ /chos kyi mchod pa bsam mi khyab/ /
116a1(mdo sde): ma rungs zad pa'i dus la ni/ /mdo sde 'di dag gang 'dzin pa/ /de dag ye shes rnyed mi dka'/ /sangs rgyas ye shes bsam mi khyab/ /gang gis sngon gyi sangs rgyas las/ /mdo sde 'di dag bzung ba ni/ /de dag lus la 'chang
116a2(mdo sde): gyur te/ /zad pa'i dus la rab tu 'don/ /sangs rgyas zhing ni bye bar yang / /'jig rten mgon po'i spyan sngar yang / /shAkya seng ge'i spyod pa rnams/ /de dag sgrar yang sgrog par 'gyur/ /de dag sangs rgyas spyan sngar ni/ /rtag tu
116a3(mdo sde): seng ge'i sgra sgrog ste/ /mtha' yas pa yi spobs pa yis/ /sangs rgyas byang chub 'di yang smra/ /zad dus 'jigs pa chen po'i tshe/ /byang chub 'di ni gang srung ba/ /bu ram shing gi rigs skyes rnams/ /sangs rgyas rnams
116a4(mdo sde): kyis lung bstan yin/ /de dag gzugs ni phun sum tshogs/ /mtshan rnams kyis kyang rnam par brgyan/ /sangs rgyas bye bar phyag 'tshal du/ /rnam par 'phrul pas 'gro bar 'gyur/ /sgyu ma yi ni me tog dag /gser
116a5(mdo sde): gyi mdog 'drar snang ba dang / /bai dUr+ya dang shel dag dang / /dngul gyi yang ni me tog rnams/ /rin chen rigs rnams thams cad kyang / /de yi lag nas 'byung bar 'gyur/ /byang chub lam rnams tshol ba'i phyir/ /de dag sangs rgyas
116a6(mdo sde): rnams la 'thor/ /mchod pa rnam pa sna tshogs dang / /rol mo sgrub pa phun sum tshogs/ /gang gA yi ni bye ma snyed/ /ba spu'i khung nas 'byung bar 'gyur/ /sems can bye ba bsam mi khyab/ /gang dag sgra 'di thos pa ni/ /
116a7(mdo sde): sangs rgyas ye shes bla med las/ /de dag phyir yang mi ldog 'gyur/ /sangs rgyas bye ba de dag gi/ /bsngags pa bsam gyis mi khyab brjod/ /bsam gyis mi khyab zhing rnams su/ /de dag sgra yang thos par 'gyur/ /gang
116a8(mdo sde): gis sgra de thos pa ni/ /de dag 'du shes 'gags par 'gyur/ /'du shes dag ni 'gags nas su/ /sangs rgyas mtha' yas mthong bar 'gyur/ /de 'dra ba yi ye shes kyis/ /byang chub spyod pa spyad nas ni/ /sems can kun gyi
116b1(mdo sde): don byas nas/ /don byed pa yi rgyal bar 'gyur/ /gang gis ting 'dzin bzung ba yi/ /mkhas pas 'dir ni gang 'thob pa/ /yon tan phan yon 'di dag ste/ /gzhan yang dpag tu med par 'gyur/ /bud med kyis kyang mdo sde 'di/ /thos nas
116b2(mdo sde): tshigs bcad gcig bzung na/ /bud med dngos po rnam bsgyur nas/ /chos smra ba yang de 'gyur ro/ /de ni phyis kyang bud med kyi/ /dngos po 'dzin par mi 'gyur te/ /mtshan rnams kyis ni legs brgyan cing / /rtag tu byad bzhin bzang por 'gyur/ /
116b3(mdo sde): mdo sde mchog rab 'di yi ni/ /yon tan dag kyang mchog bshad pa/ /de la de dag thams cad 'byung / /byang chub nyid kyang myur du 'thob/ /sangs rgyas kun gyi spyod yul te/ /mdo sde 'di ni bzung nas su/ /de dag skye ba thams cad du/ /rtag tu
116b4(mdo sde): 'jigs pa med par 'gyur/ /ting 'dzin zhi ba bshad pa ni/ /byang chub sems dpa' skyed pa ste/ /byang chub rtogs par su 'dod pa/ /mdo sde 'di ni brjod par gyis/ /de dag thub dbang bsnyen pa ste/ /sangs rgyas byang chub nye bar 'gyur/ /
116b5(mdo sde): de dag ring por mi thogs par/ /mnyam bzhag zhi ba'i sa 'di thob/ /byang chub sems dpa' dpa' bo dag /byang chub de la rtag gnas nas/ /sangs rgyas dag ni bye ba rnams/ /gang gA'i bye snyed mthong bar 'gyur/ /ting 'dzin rdul bral
116b6(mdo sde): zhi ba 'di ni des thob nas/ /sa bdag 'khor los sgyur ba'i rgyal por de 'gyur te/ /sangs rgyas rdul bral shin du sems zhi rnams mthong nas/ /'jig rten mgon po de dag tshigs bcad brgyas bstod 'gyur/ /shin du grags pa chen po lha
116b7(mdo sde): dang mi yi mchog / 'dren pa dag la mchod pa mtshungs med des byas te/ /des ni rgyal srid mchil ma bzhin du yongs spangs nas/ /gtsang zhing rnam par dag pas tshangs pa'i spyad pa spyod/ /de ni thub pa mchog gi bstan la rab byung nas/ /ting
116b8(mdo sde): 'dzin rdul bral zhi ba 'di yang rab thob ste/ /de yang tshig dge dag kyang 'jam gyur nas/ /blo ldan byin gyi brlabs kyis mdo sde bye ba 'chad/ /stong pa mtshan med mchog tu gya nom zhi ba'i mchog /rab tu zhi chos spyad pa zhib cing thogs pa med/ /
117a1(mdo sde): shin tu zhi ba rtag tu rdul bral rang bzhin stong / /ting 'dzin 'di thob skye bo mang la rab tu ston/ /blo ni rtag tu zab cing blo yang mtha' yas te/ /blo yang rgya che dpag tu med pa'i don ldan blo/ /zab cing zhi ba'i ting nge 'dzin 'di thob
117a2(mdo sde): nas ni/ /'jig rten thams cad du yang snang ba thob par 'gyur/ /rdul dang bral ba'i ting 'dzin zhi ba 'di rnyed na/ /de ni tshangs par spyod pa rtag tu gtsang bar 'gyur/ /dri nga med cing rtag tu kun nas nyon mongs med/ /sems can bye ba
117a3(mdo sde): gzhan yang de la 'god par 'gyur/ /rdul dang bral ba'i ting 'dzin zhi ba 'di bzung na/ /shes rab shin du rno zhing shes rab mchog tu 'gyur/ /de thos rgya mtshor 'gyur zhing rtag tu blo mtha' yas/ /ngag dge blo gros mkhas shing cho ga
117a4(mdo sde): shes par 'gyur/ /rdul dang bral ba'i ting 'dzin zhi ba 'di bzung na/ /las kyi gnas dang de bzhin bzo yi gnas rnams dang / /sman gyi gnas rnams dang ni de bzhin rtsi yi gnas/ /brtan pa de ni thams cad kyi yang pha rol phyin/ /rdul dang
117a5(mdo sde): bral ba'i ting 'dzin zhi ba 'di bzung na/ /snyan dngags bstan bcos bzhad gad rol mo dang / /glu dang gar la shin du mkhas shing pha rol phyin/ /'jig rten na yang rtag tu slob dpon 'gyur ba yin/ /rdul dang bral ba'i ting 'dzin
117a6(mdo sde): zhi ba 'di bzung na/ /byang chub spyod pa zhi ba dam pa mchog spyod cing / /de ni rtag par g.yog dang rab tu ldan par 'gyur/ /phyogs kyang rtag tu mi phyed 'thun zhing 'tsham par 'gyur/ /rdul dang bral ba'i ting 'dzin zhi ba 'di bzung na/ /
117a7(mdo sde): mkhas pas de la mya ngan dag gi zug rngu dang / /mkhas pa'i sems la nam yang gnod pa mi 'byung ste/ /thams cad dus su rtag par nad kyang med par 'gyur/ /rdul dang bral ba'i ting 'dzin zhi ba 'di bzung na/ /lus kyi nad dang de
117a8(mdo sde): bzhin sems kyi nad rnams dang / /so yi nad dang de bzhin mgo yi nad rnams kyang / /'tsho ba'i 'jig rten dag na de la nad mi 'byung / /rdul dang bral ba'i ting 'dzin zhi ba 'di bzung na/ /mi yi 'jig rten nad rnams mang po ci yod pa/ /
117b1(mdo sde): lus kyi nad dang de bzhin sems kyi nad rnams dang / /de la nad kyang de dag rtag tu yong mi 'byung / /rdul dang bral ba'i ting 'dzin zhi ba 'di bzung na/ /sems la kun nas nyon mongs pa ni gang yod dang / /lus la yang ni nad kyi rnam
117b2(mdo sde): pa gang yod pa/ /kun nas nyon mongs mang po de dag de la med/ /rdul dang bral ba'i ting 'dzin zhi ba 'di bzung na/ /bar snang nam mkha' dag la gos pa med pa ltar/ /rnam par dag cing rgya che rab tu 'od gsal te/ /
117b3(mdo sde): de bzhin de yi sems kyang rnam par dag par 'gyur/ /rdul dang bral ba'i ting 'dzin zhi ba 'di bzung na/ /zla ba'i 'od dang de bzhin nyi ma'i 'od rnams ni/ /dag cing gzung du med la rab tu 'od gsal ba/ /de bzhin de
117b4(mdo sde): yi sems kyang shin du 'od gsal 'gyur/ /ji ltar tshon rtsi thogs nas bar snang nam mkha' la/ /rnam pa mang po du ma'i gzugs rnams bri bar dka'/ /de bzhin rdul bral zhi ba'i ting 'dzin 'di bsgoms na/ /de yi sems la ri mor bri ba sla
117b5(mdo sde): ma yin/ /rlung ni ji ltar phyogs bzhi dag nas langs pa dang / /thogs pa med par phyogs rnams kun du 'gro bar 'gyur/ /de yi sems kyi rgyud kyang rlung dang 'drar 'gyur te/ /de ni 'jig rten dag na thogs med ma chags 'gro/ /rlung
117b6(mdo sde): langs pa ni rgya mos gzung du rung yang srid/ /rlung ni zhags pa dag gis bcing bar nus gyur kyang / /rdul dang bral ba zhi ba'i ting 'dzin 'di bsgoms na/ /de yi sems ni rab tu shes par sla ma yin/ /gzugs brnyan dag ni chu yi nang du gzung
117b7(mdo sde): bar rung / /'bru mar gang ba'i snod dang chu yi nang du 'byung / /de bzhin rdul bral zhi ba'i ting 'dzin 'di bsgoms na/ /de yi sems ni rab tu shes par sla ma yin/ /sprin las 'brug zer glog gi 'khri shing byung ba dag /mi dag gi ni
117b8(mdo sde): lag pas gzung bar nus gyur kyang / /rdul dang bral ba zhi ba'i ting 'dzin 'di bsgoms na/ /de yi sems kyi tshad ni shes par sla ma yin/ /phyogs bcu'i sangs rgyas zhing na sems can ci yod pa/ /sems can de dag gi ni sgra skad
118a1(mdo sde): gzung nus kyang / /byang chub sems dpa' nam zhig ting 'dzin 'di thob na/ /de yi sems kyi mtha' ni shes par sla ma yin/ /des ni rdul bral zhi ba'i ting 'dzin 'di thob nas/ /kun nas nyon mongs med cing gos pa med
118a2(mdo sde): par 'gyur/ /nam zhig des ni ting 'dzin zhi ba thob pa'i tshe/ /phyir yang sred pa gsum la nam yang chags mi byed/ /nam zhig rdul dang bral ba'i ting 'dzin 'di thob na/ /'dod pa dag la mi sred gzugs la mi sred de/ /bud med dag
118a3(mdo sde): la mi sred sems kyang 'khrul pa med/ /zhi zhing rab tu zhi ba gos pa med par 'gyur/ /nam zhig rdul dang bral ba'i ting 'dzin 'di thob na/ /bu la mi sred bu mo dag la'ang sred mi 'gyur/ /chung ma dag la'ang mi sred g.yog la'ang sred pa
118a4(mdo sde): med/ /rab tu zhi bar spyod cing gos pa med par 'gyur/ /gser la mi sred nor rnams la yang sred med de/ /mtho ris mi sred rin chen rdzas la chags mi 'gyur/ /sems kyang shin du rnam par dag cing mi rtogs pa/ /'di ni ting nge 'dzin
118a5(mdo sde): rnams thob pa'i bye brag yin/ /rgyal srid 'dod phyir tshangs par spyod pa de mi spyod/ /mkhas pa mtho ris sred pas rtag tu sbyin mi byed/ /byang chub sems dpa' byang chub 'dod pas sbyin byed de/ /'di ni ting nge 'dzin dag thob pa'i bye
118a6(mdo sde): brag go/ /rgyal po'i srid phyir dka' thub brtul zhugs mi spyod do/ /srid pa gsum du dbang phyug 'dod pa'i phyir ma yin/ /skye bo mang la phan phyir byang chub sred pa yis/ /de ni rdul dang bral ba'i ting 'dzin 'di sgrub bo/ /glu la mi sred
118a7(mdo sde): gar la'ang sred pa ma yin te/ /spos la mi sred btung ba dag la'ang sred ma yin/ /zas la'ang mi sred gos la yang ni sred mi 'gyur/ /'di ni ting nge 'dzin dag thob pa'i bye brag yin/ /mig la mi sred rna ba la yang sred ma yin/ /
118a8(mdo sde): sna la mi sred lce la sred pa ma yin zhing / /lus la mi sred sems la yang ni sred mi 'gyur/ /'di ni ting nge 'dzin dag thob pa'i bye brag yin/ /khyim la mi sred dgon par sred pa ma yin te/ /gtsug lag khang la mi sred grong la'ang sred
118b1(mdo sde): mi 'gyur/ /yul 'khor mi sred grong khyer la'ang mi sred de/ /'di ni ting nge 'dzin dag thob pa'i bye brag yin/ /sbyin la mi sred tshul khrims dag la sred mi 'gyur/ /bzod la mi sred brtson 'grus la'ang sred ma yin/ /bsam gtan
118b2(mdo sde): mi sred shes rab la'ang mi sred de/ /'di ni ting nge 'dzin dag thob pa'i bye brag yin/ /sems can la'ang mi sred srog la mi sred cing / /sangs rgyas dag la mi sred chos la sred mi byed/ /dge 'dun mi sred byang chub la'ang sred mi 'gyur/ /
118b3(mdo sde): 'di ni ting nge 'dzin dag thob pa'i bye brag yin/ /yod la mi sred med pa la'ang sred ma yin/ /dbus la mi sred mtha' la'ang sred par mi 'gyur zhing / /kun la mi sred sred pa med pa'ang ma yin te/ /'di ni ting nge 'dzin dag thob pa'i bye
118b4(mdo sde): brag yin/ /rdul dang bral ba'i ting 'dzin zhi ba 'di thob na/ /de la 'dod chags nam yang gnod pa mi skyed de/ /su dag bud med sred pa de ni sems 'khrul 'gyur/ /'di ltar des ni 'dod chags rang bzhin yongs su shes/ /
118b5(mdo sde): rdul dang bral ba zhi ba'i ting 'dzin 'di thob na/ /de la nam yang zhe sdang gnod pa mi skyed de/ /mkhas pas 'di ltar gnod sems rab tu bshig pa'i phyir/ /byams par byed cing zhe sdang thams cad shin du bcom/ /de la nam yang gti mug
118b6(mdo sde): gnod pa mi skyed de/ /shes rab kyis ni gti mug ma rig nges par bsal/ /ye shes rab rib med pa dpag tu med pa thob/ /ting 'dzin thob pa'i yon tan 'di dag dpag tu med/ /mi gtsang bas ni 'dod chags rtag tu tshar bcad de/ /
118b7(mdo sde): byams pa yis kyang zhe sdang khor mor ma lus bcom/ /shes rab kyis ni gti mug nyon mongs dra ba bsal/ /ting 'dzin thob pa 'jig rten kun na rab tu mdzes/ /de la nam yang gnyid ni gnod pa mi bskyed de/ /des ni nye ba'i nyon
118b8(mdo sde): mongs rnam mang rnam par bshig / de ni gos pa med cing shin du bral bar 'gyur/ /ting 'dzin thob pa'i yon tan 'di dag dpag tu med/ /byang chub sems dpa' gang dag ting 'dzin 'di 'dzin pa/ /de la nam yang chags pa gnod par mi
119a1(mdo sde): 'gyur te/ /'di ltar de ni dus kun du yang gtong la dga'/ /bdog pa thams cad gtong zhing bde ba sbyin par 'gyur/ /byang chub sems dpa' gang dag ting 'dzin 'di 'dzin pa/ /de ni dpe med pa yi mthu dang ldan
119a2(mdo sde): par 'gyur/ /de ni rtag par stobs dang rjes su ldan 'gyur te/ /'jig rten na ni de dang mnyam pa su yang med/ /nam tshe 'jig rten du yang 'khor los sgyur ba yin/ /mi yi rgyal por de 'gyur 'dzam bu'i gling du 'ongs/ /de tshe
119a3(mdo sde): skye bo mang pos shin du mchod par 'gyur/ /khyad par thob pas rab rib med cing shes rab mchog /su dag gtso bor gyur cing rigs che rin chen mchog /longs spyod che zhing g.yog bran mang la dbang yang che/ /gang la rta dang
119a4(mdo sde): bal glang shing rta bzhon mchog yod/ /gser dang nor bu rin chen 'gron bu rab tu mang / /sangs rgyas ye shes dam pa 'di la su dad pa/ /de dag 'dzam gling rin chen rigs shes bya ba yin/ /de ni rin chen rigs mchog de ru skyes
119a5(mdo sde): nas kyang / /gnyen bshes shin du mang po'i tshogs kyi don kyang byed/ /'dzam bu'i gling 'di dag na ma dad gang yod pa/ /de dag bag yod pas ni dad pa skyed par byed/ /sems can tshogs rnams byang chub sems la gang bkod pa/ /
119a6(mdo sde): de dag sangs rgyas rang byung rgyal ba mchog tu 'gyur/ /de dag mtshungs pa med pa'i byang chub mchog thob nas/ /sangs rgyas zhing du mtshungs med 'khor lo rab tu skor/ /de tshe chos kyi 'khor lo 'di ni sus shes pa/ /de dag ma
119a7(mdo sde): lus mi skye'i chos la gnas par 'gyur/ /byang chub sems dpa' de dag shin du mang byed de/ /de dag rtag tu sems can rnams kyis mchod par 'gyur/ /de dag dus kun du yang mtshungs med don byed de/ /de dag sems can mig ni
119a8(mdo sde): rab rib med par byed/ /byang chub sems dpa' gang dag rab dga' byams pa'i sems/ /gos pa med pa de dag de tshe sangs rgyas 'gyur/ /de tshe byang chub sems dpa' de dag gar gnas pa/ /sems can dag gi don kyang tshad med
119b1(mdo sde): byed par 'gyur/ /tshangs spyod mtshungs med tshul khrims rab tu bsrung bar 'gyur/ /bskal pa mtha' yas mang por ting 'dzin sgom par byed/ /rtag tu bsam gtan rnam par thar la shin du nges/ /de tshe byang chub sems dpa' de dag sangs rgyas
119b2(mdo sde): sras/ /de dag rdzu 'phrul rkang pa rtag tu bsnyen byed cing / /zhing rnams mtha' yas rnam pa mang por de song nas/ /bde bar gshegs pas rab tu bshad pa'i chos nyan te/ /gzungs la rab tu gnas pas thams cad 'dzin par byed/ /
119b3(mdo sde): byang chub sems dpa' gang dag gzungs la gnas pa ni/ /mdo sde dpag tu med pa mtha' yas rab tu ston/ /byang chub sems dpa' gang dag gzungs la gnas pa ni/ /sems can dag gi don kyang dpag tu med pa byed/ /sems can 'chi
119b4(mdo sde): 'pho skye ba dang / /'gro ba dang ni 'ong ba shes/ /des ni ci 'dra'i las byas pa/ /rnam par smin pa de 'drar 'gyur/ /las rnams 'pho bar 'gyur ba yang / /rdul tsam yang ni mi rnyed do/ /byang chub sems dpa' grags chen ni/ /de dag gi yang de
119b5(mdo sde): shes so/ /stong pa bdag nyid chen po yi/ /gnas pa dag gi dam pa yin/ /sems can bye ba bsam yas kyang / /theg pa che la rab tu 'god/ /de la ston par byed pa na/ /sems can 'du shes mi 'jug ste/ /chos rnams 'jug pa med
119b6(mdo sde): par ni/ /byang chub sems dpa' rab tu ston/ /chos rnams rab tu ston pa na/ /dmigs pa dag ni mi 'byung ste/ /ye shes brtan la rab gnas shing / /stong pa nyid la gnas par 'gyur/ /ston pa kun gyi gnas pa yi/ /ting 'dzin
119b7(mdo sde): 'di ni bstan byas nas/ /bud med 'du shes rang bzhin gyis/ /de la 'du shes mi 'byung ngo / /bud med 'du shes rnam bshig nas/ /byang chub snying por 'dug par 'gyur/ /byang chub snying por 'dug nas ni/ /bdud kyi 'du shes rnam
119b8(mdo sde): par ldog / mkhas pa des ni bdud rnams dang / /bdud kyi sde yang mi mthong ste/ /bdud kyi bu mo gsum po yang / /des ni mthong bar mi 'gyur ro/ /byang chub snying por 'dug nas ni/ /'du shes thams cad rab tu spongs/ /'du shes thams
120a1(mdo sde): cad rab spangs nas/ /sa 'di thams cad g.yos par gyur/ /ri rab rgya mtshor bcas pa dag /phyogs bcu na yang ci yod g.yos/ /phyogs bcu dag na sems can rnams/ /kun gyis de ni mi shes so/ /sa dag rab tu g.yos
120a2(mdo sde): pa 'di/ /byang chub sems dpa'i rdzu 'phrul yin/ /byang chub dam pa 'tshang rgya ba/ /de tshe sa yang lan drug g.yos/ /'dus byas chos ni ji snyed dang / /chos gang 'dus ma byas pa yang / /chos de thams cad rab rtogs te/ /chos kyi
120a3(mdo sde): sgrar ni bstan pa yin/ /'di la rtogs byed gang yang med/ /seng ge'i sgra ni 'byung mod kyi/ /'byung ba dag kyang rnam rig nas/ /'od byed sangs rgyas nyid du 'gyur/ /rten cing chos rnams 'byung bar 'gyur/ /rten cing chos rnams
120a4(mdo sde): rab tu skye/ /chos rnams kyi ni rten pa yang / /mkhas pa de dag thams cad shes/ /chos kun gyi ni cho ga shes/ /stong nyid rtogs par khong du chud/ /de dag 'gro ba rab shes te/ /chos kun rtogs par khong du chud/ /de yi 'gro
120a5(mdo sde): ba btsal na yang / /byang chub sems dpas mi rnyed de/ /'di ltar sangs rgyas thams cad kyi/ /'gro ba bsam yas de yis rig /'gro ba thams cad shes pa gang / /de ni 'gro ba der 'gro ste/ /dam chos mtshan nyid rig pas
120a6(mdo sde): na/ /ngan song thams cad chad pa yin/ /dam chos mtshan nyid rig nas ni/ /zhing rnams thams cad rnam pa lta/ /zhing kun la yang rnam bltas nas/ /byang chub snying por 'dug par 'gyur/ /byang chub snying por 'dug
120a7(mdo sde): nas su/ /seng ge yi ni sgra sgrog ste/ /de bzhin zhing rnams bye ba snyed/ /bsam yas dpag med grags par byed/ /zhing de rnams kyang g.yo byed cing / /sangs rgyas dpa' bo grags chen dag /sems can ji ltar
120a8(mdo sde): 'dul ba bzhin/ /sems can kha lo sgyur zhing 'dul/ /byang chub dam pa reg nas ni/ /byang chub snying po de las langs/ /dpag med bsam gyis mi khyab pa/ /sems can 'dul ba'ang rnam par 'dul/ /de nas rdzogs
120b1(mdo sde): pa'i sangs rgyas ni/ /sangs rgyas sprul pa mtha' yas sprul/ /zhing rnams bye ba stong du yang / /sangs rgyas sprul pa 'gro bar 'gyur/ /sems can bye ba bsam yas rnams/ /byang chub mchog la rab tu 'god/ /srog
120b2(mdo sde): chags kun la phan pa'i phyir/ /chos kyi mchog kyang ston par byed/ /ye shes chen po de 'dra ste/ /sangs rgyas ye shes bsam mi khyab/ /de phyir 'dun pa rab skyed cing / /byang chub 'dun pa bla na med/ /sangs rgyas dang ni
120b3(mdo sde): chos rnams dang / /'dus pa'i dam pa dge 'dun la/ /byang chub sems dpa' dpa' bo rnams/ /byang chub mchog tshol gus pa skyed/ /zhum pa med pa'i sems kyis kyang / /g.yel ba med par ri mo gyis/ /de nas 'od byed
120b4(mdo sde): sangs rgyas su/ /ring por mi thogs 'thob par 'gyur/ /byang chub sems dpa' gang dag kyang / /zhing rnams stong nas lhags pa rnams/ /'jig rten sgron ma rab mthong ste/ /chos kyis mchog kyang 'chad par mdzad/ /dpa'
120b5(mdo sde): bo chen po 'dren pa la/ /rin chen chen pos 'thor bar byed/ /mAn dA ra ba'i me tog dag /byang chub phyir ni 'thor bar byed/ /bla na med pa'i sangs rgyas zhing / /zhing 'di rab tu brgyan par byed/ /phyogs dang phyogs ni kun du yang / /rin po
120b6(mdo sde): che yi dra bas g.yogs/ /ba dan dag kyang gdags byas shing / /rgyal mtshan bye ba mngon par sgreng / /du ma yi ni rgyan rnams kyis/ /zhing 'di shin du legs par brgyan/ /khang pa brtsegs pa byed par 'gyur/ /rin chen kun gyis
120b7(mdo sde): rnam par spras/ /khang pa pu shu stegs bu dag /yid du 'ong ba grangs med rnams/ /gzhal med khang dang zla gam dang / /skar khung de bzhin bya rgya bres/ /rin chen sna tshogs brgyan pa yi/ /bdug pa'i snod du bdug pa bdugs/ /
120b8(mdo sde): bdug pa dag ni bdugs pa yis/ /sangs rgyas zhing 'di rab tu gang / /de yi dri ni yid 'ong ba/ /zhing yang bye ba stong du ldang / /de dag kun du khyab byas nas/ /spos kyi char yang
121a1(mdo sde): rab tu 'bebs/ /gang gis dri de bsnams pa yang / /de dag sangs rgyas 'dren par 'gyur/ /de dag 'dod chags zug rngu spangs/ /zhe sdang sred pa yong med de/ /rgya mo chen po rnam par dral/ /mun pa kun kyang med par 'gyur/ /
121a2(mdo sde): der ni rdzu 'phrul thob gyur te/ /dbang stobs byang chub yan lag dang / /bsam gtan thar pa rnam par reg /de dag sbyin par 'os par 'gyur/ /stan yang yid du 'ong ba rnams/ /bye ba phrag lnga rab bshams te/ /rin chen dra bas brgyan
121a3(mdo sde): pa yi/ /gos rnams bye ba rab tu bting / /de la dpa' bo grags pa che/ /byang chub sems dpa' de dag 'dug /mtshan dang de bzhin dpe byad kyis/ /de dag shin du rnam par 'bar/ /sangs rgyas zhing 'di thams cad kyang / /rin chen
121a4(mdo sde): shing gis legs brgyan te/ /yan lag brgyad ldan chus gang ba/ /rdzing bu dag ni rnam par sprul/ /rdzing bu'i 'gram na gnas pa rnams/ /de dag de las chu 'thungs nas/ /thams cad srad pa bsal nas ni/ /'jig rten gyi yang mchod
121a5(mdo sde): rten 'gyur/ /tha dad pa'i zhing nas kyang / /byang chub sems dpa' lhags pa rnams/ /shAkya seng ge skyob pa yi/ /sangs rgyas bsngags pa rjod par byed/ /sgra de su dag thos pa ni/ /de dag 'jig rten 'dren par 'gyur/ /phan yon
121a6(mdo sde): bsam gyis mi khyab pa/ /mdo sde 'di ni ngas rab bshad/ /pad ma bye ba bsam mi khyab/ /'dab ma dag ni gser las byas/ /snying po sbrul gyi snying po ste/ /der ni de dag rab tu sprul/ /yal ga dag kyang bai dUr+ya/ /khog pa
121a7(mdo sde): dag ni shel yin te/ /ze ba dpal gyi snying po can/ /der ni mdzes pa rnams kyang sprul/ /de dag dri yang bsam mi khyab/ /rgyun mi 'chad par 'byung ba yis/ /zhing rnams bye ba kun du gang / /pad ma'i dri ni bsam mi khyab/ /yid du
121a8(mdo sde): 'ong bar 'byung ba yi/ /dri de su yis bsnams pa yang / /de dag rab tu sems dga' zhing / /nad rnams thams cad zhi bar 'gyur/ /'dod chags zhi sdang gti mug rnams/ /ma lus par ni zad 'gyur te/ /de dag nyes pa gsum
121b1(mdo sde): zad nas/ /sangs rgyas bde ba sbyin par 'gyur/ /de dag las ni sgra 'byung ste/ /sangs rgyas sgra ni bsam mi khyab/ /dam pa'i chos dang dge 'dun sgra/ /rnam pa kun ni 'byung bar 'gyur/ /stong pa nyid dang mtshan med dang / /smon pa med
121b2(mdo sde): pa'i sgra 'byung ste/ /de thos sems can bye ba mang / /phyir mi ldog par rab tu 'gyur/ /sgra de dag ni byung ba yang / /zhing rnams bye bar 'gro bar 'gyur/ /sems can bye ba bsam yas rnams/ /sangs rgyas ye shes 'god par byed/ /
121b3(mdo sde): rma bya ka la ping ka dang / /shang shang te'u dang bya rnams kyang / /de dag rab tu sgra 'byin pa/ /sangs rgyas sgra ni bla na med/ /ku nal ri skegs khrung khrung dang / /khu byug dang ni bya rnams te/ /de dag sgra ni 'byin pa yang / /bsam gyis mi
121b4(mdo sde): khyab chos sgra 'byin/ /ne tso ngang pa ka ran 'da'/ /ngur pa dang ni sa ra sa/ /de dag sgra rnams 'byin pa ni/ /bla med dge 'dun sgra yang 'byin/ /lha dag gi dang mi yi ni/ /bya rnams ji snyed gang yod pa/ /dkon mchog gsum gyi bsngags
121b5(mdo sde): pa rnams/ /de dag kun du sgra yang 'byin/ /rin po che yi shing rnams ni/ /bye brag 'phags shing blta na sdug / /yid 'ong nor bu'i shing rnams kyang / /zhing 'di nyid du rnam par sprul/ /shing 'di kun la rgyan rnams kyi/ /chun po thams cad
121b6(mdo sde): rab tu 'phyang / /sangs rgyas dag gi mthu yis ni/ /zhing 'di nyid du mngon par sprul/ /zhing 'di na ni mi snang ba/ /de lta bu yi bkod pa ni/ /zhing kun na yang yong med de/ /de tshe shin du bye brag 'phags/ /gong ma bzhin du 'di dag rnams/
121b7(mdo sde): shAkya seng ge skyob pas bshad/ /byang chub sems dpa' grags chen rnams/ /ye shes de la nem nur med/ /gang gi mtha' 'di rtogs pa ni/ /de dag 'jug pa bsam yas te/ /ye shes kyis ni rnam par 'phel/ /'bab chu dag
121b8(mdo sde): gis rgya mtsho bzhin/ /de dag la yang mtha' mi rnyed/ /rgya mtsho dag ni 'thung ba bzhin/ /byang chub sems dpa' rnams kyi tshul/ /bsam gyis mi khyab 'di dag bshad/ /dpa' bo mtha' 'dir gnas pa yi/ /byang chub sems
122a1(mdo sde): dpa' grags ldan rnams/ /dbyangs kyi yan lag rnam 'byin pa/ /gang gA yi ni bye ma snyed/ /de bas dbyangs kyang bsam yas te/ /byang chub sems dpa' rlom sems med/ /rlom sems rab tu spangs pa na/ /
122a2(mdo sde): byang chub tu yang nye bar 'gyur/ /de dag srog gi phyir yang ni/ /tshul khrims 'dral bar mi byed de/ /byang chub sems dpa' dka' thub brtan/ /de ni mi 'dral spyod par byed/ /'dod pa yi ni 'du shes kyis/ /de kun phyir yang
122a3(mdo sde): mi 'dral te/ /'du shes thams cad spangs pa la/ /ting 'dzin dag ni dpag tu med/ /mnyam par bzhag pas de spyod de/ /ting 'dzin la yang chags pa med/ /chags pa med cing bag yod pas/ /de ni 'jig rten chags mi
122a4(mdo sde): byed/ /'jig rten khams ni 'das nas kyang / /bde ba can du de 'gro ste/ /der song nas ni de yis kyang / /sangs rgyas 'od dpag med pa mthong / /byang chub sems dpa' dpa' bo gang / /mtshan rnams kyis ni legs par brgyan/ /
122a5(mdo sde): mngon shes lnga ldan shes rab che/ /gzungs rnams spyod yul gyur pa dag /zhing rnams bye bar rab 'gro zhing / /sangs rgyas zhabs la phyag kyang 'tshal/ /sangs rgyas zhing ni bsam yas su/ /snang bar byed cing 'gro
122a6(mdo sde): bar 'gyur/ /skyon rnams thams cad rab spangs shing / /nyon mongs thams cad rnam par sbyangs/ /nyon mongs thams cad rgyun bcad de/ /rgyal bar skye ba gcig gis gnas/ /zhing de nas ni mi rnams kyang / /ngan song
122a7(mdo sde): du yang mi 'gro ste/ /zhing der ngan song thams cad kyang / /ma lus par ni chad par 'gyur/ /skyob pa 'od ni dpag med pa/ /'jig rten mgon pos bshad pa ste/ /de la nem nur ma byed cig /bde ba can du 'gro bar 'gyur/ /mdo sde
122a8(mdo sde): rin chen 'di yi bsngags pa rnams/ /bud med gang thos sems kyang dad 'gyur ba/ /skyes bu mkhas pa mchog tu myur 'gyur te/ /rdzu 'phrul gyis ni zhing stong bye bar 'gro/ /mchod pa tshad med rnam mang ji snyed pa/ /zhing ni bye ba khrag
122b1(mdo sde): khrig gtams snyed du/ /skyes bu mchog la mchod pa de byas pas/ /byams pa'i sems la grangs dang char mi phod/ /tshul khrims ting 'dzin rtag tu bsnyen byas te/ /bsam gtan rnam thar de bzhin tshad med dang / /stong pa mtshan
122b2(mdo sde): med rtag tu bsnyen byas na/ /ring por mi thogs 'jig rten bde gshegs 'gyur/ /byang chub sems dpa' tshul khrims tshogs gnas pa/ /des ni nga la mchod pa rab mchog byas/ /zad dus tha mar byang chub sems gnas pa/ /
122b3(mdo sde): des ni sangs rgyas thams cad rtag tu mchod/ /zad dus mi zad pa la byang chub sems dpa' gang / /bde bar gshegs pas bstan pa'i chos mchog 'di srung ba/ /de dag nga yi sras te phyi dus chos skyong ba/ /de dag sangs
122b4(mdo sde): rgyas bye ba stong gis yongs su gtad/ /mdo sde 'dzin pa'i phan yon gyi le'u ste sum bcu rtsa gsum pa'o// // 'phags pa ting nge 'dzin gyi rgyal po'i mdo/ bam po bcu gcig pa/ de nas yang bcom ldan
122b5(mdo sde): 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po ting nge 'dzin 'di 'dod pa dang / myur du bla na med pa yang dag par rdzogs pa'i byang chub mngon par rdzogs
122b6(mdo sde): par 'tshang rgya bar 'dod pas mtshan ma med pa la gnas te de bzhin gshegs pa bzhugs pa 'am/ yongs su mya ngan las 'das pa dag gi de bzhin gshegs pa'i mchod rten rnams la mchod pa rgya cher bya ba la mngon par brtson
122b7(mdo sde): par bya'o/ /gzhon nu byang chub sems dpa' sems dpa' chen po des sems can thams cad la dmigs pa'i sems bskyed pas ting nge 'dzin 'di 'dod pa dang / myur du bla na med pa yang dag par rdzogs pa'i byang chub mngon
122b8(mdo sde): par rdzogs par 'tshang rgya bar 'dod pas mtshan ma med pa la gnas shing las kyi rnam par smin pa la mi re bas rang gi lus dang srog gis kyang de bzhin gshegs pa bzhugs pa 'am/ yongs su mya ngan las 'das pa dag gi mchod
123a1(mdo sde): rten la mchod pa mngon par 'du bya ba rgya cher bya'o/ /chos thams cad kyi rang bzhin mnyam pa nyid rnam par spros pa'i ting nge 'dzin 'di yang skad gsang mtho zhing yid du 'ong ba dang / bye brag tu 'phags pa'i tshig dang yi ge rgyun
123a2(mdo sde): chags pas snying rje chen po la dmigs pa'i sems dang / yid la byed pas gzhan la rgya cher rab tu bstan par bya'o/ /rab tu gdon par bya'o/ /bshad par bya'o/ /de ci'i phyir zhe na/ gzhon nu chos thams cad kyi rtsa ba dang gzhi ni
123a3(mdo sde): chos thams cad kyi rang bzhin mnyam pa nyid rnam par spros pa'i ting nge 'dzin gyi rgyal po 'di yin no/ /gzhon nu gang gi tshe byang chub sems dpa' sems dpa' chen po snying rje chen po dang / thabs kyis brtan pa'i brtson 'grus dang ldan
123a4(mdo sde): pas de bzhin gshegs pa bzhugs pa 'am/ yongs su mya ngan las 'das pa dag gi de bzhin gshegs pa'i mchod rten rnams la mchod pa rgya cher bya ba la brtson par gyur cing / chos thams cad kyi rang bzhin mnyam pa nyid rnam
123a5(mdo sde): par spros pa'i ting nge 'dzin gyi rgyal po 'di gzhan dag la yang rgya cher rab tu ston pa de'i tshe gzhon nu byang chub sems dpa' sems dpa' chen po de stong pa nyid dang / mtshan ma med pa dang / smon pa med pa'i rnam par thar pa'i sgo la
123a6(mdo sde): gnas par 'gyur te/ de chos gang la yang mi dmigs so/ /byang chub sems dpa' sems dpa' chen po mi dmigs pa'i ting nge 'dzin gyi rnal 'byor la gnas pa ni smon lam thams cad la gnas par 'gyur ro/ /gzhon nu
123a7(mdo sde): byang chub sems dpa' sems dpa' chen po smon lam thams cad la gnas pa ni bdag dang sems can kun gyi smon lam thams cad yongs su rdzogs par byed de/ ting nge 'dzin 'di yang myur du thob cing / myur du bla na med pa yang
123a8(mdo sde): dag par rdzogs pa'i byang chub mngon par rdzogs par 'tshang rgya'o/ /gzhon nu rnam grangs 'dis kyang 'di ltar rig par bya ste/ gzhon nu sngon byung ba 'das pa'i dus na bskal pa grangs med pa bas ches grangs med pa/ yangs pa/
123b1(mdo sde): tshad med pa/ bsam gyis mi khyab pa/ dpag tu med par gyur pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen
123b2(mdo sde): pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das dbyangs byin zhes bya ba 'jig rten du byung ngo / /gzhon nu de bzhin gshegs pa dgra bcom pa yang dag par rdzogs
123b3(mdo sde): pa'i sangs rgyas dbyangs byin des sems can grangs med dpag tu med pa zag pa zad pa/ dgra bcom pa nyid la bkod de/ rab tu bkod cing yongs su mya ngan las 'das nas kyang sems can grangs med dpag tu med pa bla na
123b4(mdo sde): med pa yang dag par rdzogs pa'i byang chub las phyir mi ldog par yang rab tu bkod nas yongs su mya ngan las 'das par gyur to/ /gzhon nu de'i tshe de'i dus na 'dzam bu'i gling na rgyal po dpal dbyangs zhes bya bas/ de bzhin
123b5(mdo sde): gshegs pa yongs su mya ngan las 'das pa la mchod pa bya ba'i phyir mchod rten de bzhin gshegs pa'i ring bsrel gyi snying po can bye ba khrag khrig brgya stong phrag brgyad khri bzhi stong byas te/ mchod rten re re la yang mar me'i yon
123b6(mdo sde): bye ba khrag khrig brgya stong phrag brgyad khri bzhi stong btsugs so/ /de bzhin du mchod rten re re la yang rol mo dang / sil snyan dang / me tog dang / bdug pa dang / spos dang / phreng ba dang / byug pa dang / phye ma dang / na bza' dang /
123b7(mdo sde): gdugs dang / rgyal mtshan dang / ba dan bye ba khrag khrig brgya stong phrag brgyad khri bzhi stong phul lo/ /gzhon nu 'di ltar rgyal po dpal dbyangs kyis mchod rten de bzhin gshegs pa'i ring bsrel gyi snying po can la mchod pa byas
123b8(mdo sde): n as byang chub sems dpa' bye ba khrag khrig brgya stong phrag brgyad bcu'i byang chub sems dpa' mang po bsogs nas byang chub sems dpa' sems dpa' chen po de dag thams cad la bde ba'i yo byad thams cad kyis
124a1(mdo sde): mchod pa la brtson par gyur to/ /byang chub sems dpa' sems dpa' chen po de dag thams cad kyang chos smra ba yin te/ spobs pa rgyun mi 'chad pa/ ting nge 'dzin rab tu thob pa/ chags pa med pa'i gzungs rab tu thob pa/
124a2(mdo sde): yang dag pa'i yon tan gyi chos ston pa/ yongs su dag pa'i chos ston pa/ byang chub sems dpa'i dbang dam pa'i pha rol tu phyin pa sha stag go/ /gzhon nu de'i tshe de'i dus na/ 'khor de'i nang na byang chub sems dpa' sems dpa' chen
124a3(mdo sde): po bde bas byin zhes bya ba yod de/ byis pa gzhon nu sgra nag pa/ dang po'i lang tsho dang ldan pa/ na tshod dar la bab pa/ 'dod pa la rnam par ma rtses shing / gzhon nur tshangs par spyad pa/ bsnyen par rdzogs nas lo gcig lon pa
124a4(mdo sde): zhig yod do/ /gzhon nu de'i tshe de'i dus na rgyal po dpal dbyangs kyis byang chub sems dpa' sems dpa' chen po de dag la gsol ba btab pa/ 'di lta ste/ pha rol du phyin pa drug dang ldan pa yang dag par sdud pa/ byang chub sems
124a5(mdo sde): dpa'i sde snod gzungs chen po dang / thabs la mkhas pa dang / dbang dang 'dul ba chags pa med pa mngon par bsgrub pa'i phyir byang chub sems dpa' sems dpa' chen po de dag la gsol ba btab nas/ de'i nub mo mchod rten de bzhin
124a6(mdo sde): gshegs pa'i ring bsrel gyi snying po can rnams kyi mdun du mar me'i yon bye ba khrag khrig brgya stong dag rab tu 'bar bar byas te/ khyams kyi dkyil 'khor yang phyag dar byas shing chag chag btab nas rab tu byug pa byas/ me
124a7(mdo sde): tog mngon par bkram zhing / mal stan sna tshogs bting ste/ rgyal po dpal dbyangs de btsun mo'i 'khor dang bcas/ grong dang yul mi 'khor dang bcas/ grong mir bcas pa khyim gyi nang nas byung ste/ rol mo dang sil snyan dang / pheg
124a8(mdo sde): rdob pa dang / me tog dang / bdug pa dang / spos dang / phreng ba dang / byug pa dang / phye ma dang / na bza' dang / gdugs dang / rgyal mtshan dang / ba dan rnams thogs nas mchod rten de bzhin gshegs pa'i ring bsrel gyi snying po can rnams
124b1(mdo sde): la mchod pa byas nas chos mnyan pa'i phyir btsun mo'i 'khor dang bcas te khang thog tu dong ngo / /lha dang mi'i 'khor kyang chos nyan pa'i phyir mang du tshogs te byang chub sems dpa' bde bas byin gyis de dag mthong ba dang / mar me'i yon bye
124b2(mdo sde): ba khrag khrig brgya stong mang po dag rab tu 'bar bar byas pas de'i 'od kyis gcig tu khyab ste/ lha dang mi'i skye bo mang po rnams chos nyan par tshogs par rig nas de 'di snyam du sems te/ bdag ni theg pa chen po la zhugs pa yin na/
124b3(mdo sde): da bdag ting nge 'dzin 'di 'dod pa'i phyir de bzhin gshegs pa la mchod pa zhig bya ste/ de bzhin gshegs pa la mchod pa ji lta bus lha dang mi dang lha ma yin du bcas pa'i 'jig rten ngo mtshar du 'gyur ba dang / yi rangs pa dang / dga' ba
124b4(mdo sde): dang / mgu ba dang / yid bde ba skye bar 'gyur zhing / chos kyi snang ba thob pa dang / rgyal po dpal dbyangs kyis de bzhin gshegs pa la mchod pa byas pa thams cad dang ldan pa 'di'ang zil gyis mnan te/ rgyal po dpal dbyangs
124b5(mdo sde): btsun mo'i 'khor dang zhabs 'bring bar bcas pa yang ngo mtshar du gyur cing yi rangs pa dang / rab tu dga' ba dang / mgu ba dang / yid bde ba skye bar 'gyur bar mchod par bya'o snyam mo/ /de nas byang chub sems dpa' sems dpa' chen po
124b6(mdo sde): bde bas byin de ltar sems dga' zhing yid bde ba skyes te/ chos nyan pa'i skye bo'i tshogs chen po 'dus par rig nas de'i nub mo de bzhin gshegs pa'i mchod rten gyi mdun du 'dug nas lag pa g.yas pa ras kyis dkris te 'bru mar gyi
124b7(mdo sde): nang du bcug go/ /'bru mar gyi nang du bcug nas 'bar bar byas so/ /de nas byang chub sems dpa' sems dpa' chen po bde bas byin lhag pa'i bsam pa la zhugs pa/ lhag pa'i bsam pas bla na med pa yang dag par rdzogs pa'i byang
124b8(mdo sde): chub tu zhugs shing / byang chub yongs su tshol ba'i lag pa g.yas pa de ltar 'bar yang sems dang bzhin gyi mdog 'gyur ba med do/ /gzhon nu de nas byang chub sems dpa' sems dpa' chen po bde bas byin gyi lag pa g.yas pa bsregs
125a1(mdo sde): nas rab tu 'bar zhing mer gyur te/ me lce gcig tu 'bar bar gyur ma thag tu de'i tshe sa chen po 'di yang rab tu g.yos par gyur to/ /de'i lag pa 'bar bar byas pa'i 'od des mar me yon du phul ba bye ba khrag khrig brgya stong
125a2(mdo sde): phrag du ma rnams mgo mog por byas par gyur te/ phyogs thams cad du'ang snang ba chen po byung ngo / /'od des phyogs thams cad snang bar gyur te/ kun du khyab par gyur pa dang / de dga' zhing yid bde ba skyes nas chos thams
125a3(mdo sde): cad kyi rang bzhin mnyam pa nyid rnam par spros pa'i ting nge 'dzin 'di'ang skad 'jam zhing yid du 'ong ba tshig bye brag tu 'phags pa dang / tshig dang yi ge rgyun chags pas 'khor de dag thams cad la rgya cher go bar byed cing yang dag par rab
125a4(mdo sde): tu bstan to/ /der sum bcu rtsa gsum ris kyi lha khri nyis stong chos nyan par 'dus pa de dag dga' zhing yid bde ba skyes nas lha'i mchod pa sna tshogs byed par gyur to/ /lha'i bu mo rnams kyang lha'i rol mo dag byed do/ /rgyal po dpal dbyangs
125a5(mdo sde): khang pa'i steng na 'dug pa bdag gi mi mang pos bskor cing mdun du bdar te/ btsun mo'i 'khor gyi nang na 'dug pa/ gso sbyong yan lag brgyad dang ldan pa yang dag par bzung bas byang chub sems dpa' sems dpa' chen po bde bas byin gyi
125a6(mdo sde): lag pa 'bar bar byas te/ 'od de dag thams cad zil gyis mnan cing lha'i 'od mi'i las 'das pas snang bar byas pa mthong nas de 'di snyam du sems so/ /'di ni byang chub sems dpa' sems dpa' chen po mngon par shes pa chen po
125a7(mdo sde): thob pa yin no zhes byang chub sems dpa' sems dpa' chen po bde bas byin la shin du dga' ba dang / dad pa dang gus pa nye bar bzhag ste/ ri mor bcas shing dge ba'i rtsa ba dang / bsod nams kyi phung po chen pos brtan pas btsun mo'i 'khor
125a8(mdo sde): brgyad bcu dang lhan cig khang pa'i steng nas bdag nyid mchongs te byang chub sems dpa' sems dpa' chen po bde bas byin blta ba dang rab tu dga' bar bya ba'i phyir mchongs te song ngo / /de gus pa las byung ba'i dge ba'i rtsa bas tshe de nyid la
125b1(mdo sde): 'khor dang bcas pa/ lha dang klu dang gnod sbyin dang dri za dang lha ma yin dang nam mkha' lding dang / mi 'am ci dang lto 'phye chen po rnams kyis yongs su bzung ba thob bo/ /de lha dang / klu dang / gnod sbyin dang / dri za dang / lha ma yin dang /
125b2(mdo sde): nam mkha' lding dang / mi'am ci dang / lto 'phye chen po dag gis yongs su bzung bas rgyal po dpal dbyangs kyang 'khor dang bcas pa khru stong phrag brgyar tshang ba'i khang pa'i steng nas mchongs na/ de'i lus la gnod pa 'am/ sems la
125b3(mdo sde): gnod pa'am/ sems zhum par gyur pa med do/ /de nas rgyal po dpal dbyangs lag pa gnyis bsgreng ste/ skye bo'i tshogs chen po dang lhan cig 'di ltar byang chub sems dpa' sems dpa' chen po bde bas byin gyi lag pa bsregs shing
125b4(mdo sde): rab tu 'bar ba mthong nas skad chen po phyung ste cho nges btab bo/ /de nas rgyal po de skye bo'i tshogs chen po dang lhan cig ngu zhing mchi ma phyung nas byang chub sems dpa' sems dpa' chen po bde bas byin gyi mdun du 'dug go/ /gzhon nu byang chub
125b5(mdo sde): sems dpa' sems dpa' chen po bde bas byin gyis rgyal po dpal dbyangs mthong ste/ mthong nas de la smras pa/ ci'i slad du rgyal po chen po khyod skye bo'i tshogs chen po 'di dag dang bdag gi mdun na bzhugs shing skad chen po phyung
125b6(mdo sde): ste/ cho nges btab nas bshums shing mchi ma 'byin pa mdzad/ de skad ces smras pa dang / rgyal po dpal dbyangs kyis byang chub sems dpa' sems dpa' chen po bde bas byin la tshigs su bcad pa'i dbyangs kyis smras pa/
125b7(mdo sde): shes rab chen po bde bas byin/ /chos smra ba ni mkhas pa yi/ /yan lag ma tshang rig nas ni/ /skye bo 'di dag de phyir du/ /gzi brjid phung pos 'phags pa yi/ /'di lta bu yi gzugs 'di yang / /lag pa nyams par shes nas ni/ /bdag
125b8(mdo sde): kyang shin du sdug bsngal lo/ /khyod kyi lag pa 'bar byas pa/ /de yi 'od ni phyogs bcur btang / /khyod las byung ba'i lha rdzas kyis/ /mar me 'di dag mi gsal byas/ /sa 'di rab tu g.yos gyur te/ /khyod kyi sems ni zhum pa med/ /
126a1(mdo sde): de nas bdag gi sems skyes pa/ /mkhas pa tha mal ma yin snyam/ /bdag ni btsun mo'i 'khor bcas pa/ /khru ni stong phrag brgya pa yi/ /khang pa'i steng nas mchongs gyur na/ /bdag gi lus la gnod pa med/ /legs so ye shes
126a2(mdo sde): ngo mtshar khyod/ /legs so sems kyang bla na med/ /brtson 'grus rab brtsams legs pa ste/ /bsam pa che ba legs pa yin/ /gang gi lag pa 'bar byas kyang / /khyod la nam yang g.yo ba med/ /dga' zhing rangs pa skyes nas
126a3(mdo sde): su/ /phyir yang chos ni rab tu 'chad/ /ji ltar zla ba nya ba dang / /nam mkha'i dkyil na nyi ma bzhin/ /ri rab ri yi rgyal po ltar/ /grogs po de ltar shin du mdzes/ /bdag kyang de bzhin mkhas pa yi/ /smon lam yongs su rdzogs
126a4(mdo sde): par bgyi/ /lus la phangs pa rab spangs te/ /bdag gis srog chags don rnams bgyi/ /chos kyi dga' bas rangs gyur te/ /bdag gi dga' ba bsam mi khyab/ /'di ltar yan lag ma tshang ba/ /des ni rab tu sdug bsngal lo/ /
126a5(mdo sde): lha dang klu yi mchod pa yis/ /bde bas byin gyis rgyal po la/ /mtha' yas pa yi spobs pa yis/ /tshigs su bcad pa 'di dag smras/ /gang la lag pa med pa yang / /de ni yan lag ma tshang min/ /su la tshul khrims med pa
126a6(mdo sde): dag / de ni yan lag ma tshang yin/ /rus pa yi ni lus 'di yis/ /bsam gyis mi khyab sbyin pa'i gnas/ /'jig rten kun gyi mchod pa'i rten/ /de bzhin gshegs pa bdag gis mchod/ /stong gsum dag ni mtha' yas pa/ /
126a7(mdo sde): rin po che yis yongs bkang ste/ /sangs rgyas ye shes tshol ba'i phyir/ /'jig rten mgon la rab tu sbyin/ /'jig rten pa yi mchod yod kyang / /su dag chos rnams stong rig nas/ /lus dang srog kyang gtong ba yi/ /mchod pa de dag
126a8(mdo sde): bsam mi khyab/ /bden pa'i tshig ni brjod par bgyi/ /rgyal po chen po bdag la gson/ /skye bo'i tshogs 'di thams cad kyang / /tshigs bcad 'di yi don rig bgyi/ /bden pa gang gis sangs rgyas su/ /'jig rten mchod rten bdag
126b1(mdo sde): 'gyur na/ /bden pa de yis sa 'di yang / /rnam pa drug tu g.yos gyur cig /tshig 'di dag ni smras pa dang / /sa yang rab tu g.yos par gyur/ /ngo mtshar gyur cing rmad byung ste/ /lha rnams bye ba rab tu dga'/ /lha dang mi dag
126b2(mdo sde): dga' nas ni/ /byang chub tu yang sems bskyed de/ /dpag med bsam gyis mi khyab pa/ /theg pa mchog la gnas par gyur/ /dge slong bde bas byin pa yis/ /ji snyed kyi ni don byas pa/ /de ni mi zad bsam mi khyab/ /sangs
126b3(mdo sde): rgyas dag gi ye shes 'jug / bden pa gang gis chos de ni/ /lag pa zhes kyang bya med na/ /bden pa de yis sngon ltar bdag /lag pa myur du byung bar shog /bden pa gang gis chos de ni/ /bde bas byin pa yod ma yin/ /phyogs bcu
126b4(mdo sde): rnams su btsal na yang / /stong pa yin pas mi dmigs so/ /sgra gang 'byung bar 'gyur ba yang / /de ni stong par rig par gyis/ /sgra ni brag cha lta bu ste/ /chos rnams de ltar shes par gyis/ /nam zhig 'jigs pa med 'gyur zhing / /
126b5(mdo sde): stong pa rtogs par khong du chud/ /bden pa yi ni tshig de yis/ /'jig rten thams cad 'tshig mi 'gyur/ /srid gsum sems can ji snyed pa/ /lha rnams dang ni mi rnams kyang / /thams cad mkhyen pa'i gzi brjid kyis/ /thams cad
126b6(mdo sde): mnyam par bzhag par shog / ji snyed lha dang mi dag gis/ /'tshe bar gyur pa ci yod pa/ /phyir mi ldog pa'i gzi brjid kyis/ /de dag thams cad zhi bar shog /tshigs bcad 'di dag bshad pa dang / /lag pa yang ni slar skyes te/ /
126b7(mdo sde): bde bas byin pa de yi lus/ /mtshan rnams kyis ni rnam par brgyan/ /lha yang bye ba phrag stong rnams/ /bar snang la ni 'dug nas su/ /de tshe me tog mAn dA ras/ /dge slong de la 'thor bar byed/ /mi ma yin pa'i me tog gis/ /
126b8(mdo sde): 'dzam bu'i gling 'di gang bar gyur/ /lha mo bye ba khrag khrig rnams/ /glu dbyangs rol mo rab tu byed/ /de tshe bde bas byin pa yis/ /sgra 'di dag ni phyung ba na/ /rnam 'phrul 'di ni sangs rgyas dag /bye ba stong gis gzigs par gyur/ /
127a1(mdo sde): rang rang gi ni zhing dag tu/ /dge slong pha dang dge slong ma/ /dge bsnyen ma dang dge bsnyen la/ /grags pa chen po go bar mdzad/ /dge slong bde bas byin pa de/ /mkhas shing stobs kyang che ba ste/ /sangs rgyas kyi ni ye shes phyir/ /
127a2(mdo sde): des ni lag pa 'bar bar byas/ /de yis zhing rnams stong dag dang / /gang gA yi ni bye ma snyed/ /mar me des ni snang byas te/ /sreg pa'i bskal pa byung ba bzhin/ /me tog dang ni phye ma yis/ /zhing rnams thams cad gang bar gyur/ /
127a3(mdo sde): sa gzhi dag nas yan chad du/ /pus nub tsam du gang bar gyur/ /rin chen me tog thams cad kyis/ /sangs rgyas zhing ni gang bar gyur/ /bde bas byin la mchod pa'i phyir/ /klu rnams mu tig char pa 'bebs/ /rin chen bkod pa thams
127a4(mdo sde): cad kyis/ /zhing 'di rab tu brgyan par gyur/ /bde bas byin la mchod pa'i phyir/ /mu tig rin chen shin du bkram/ /lha dang klu dang gnod sbyin dang / /mi 'am ci dang lto 'phyer bcas/ /gang gA yi ni bye ma snyed/ /byang chub mchog la zhugs
127a5(mdo sde): par gyur/ /bya rgod spungs pa'i ri la yang / /sangs rgyas shAkya seng ge ni/ /dge slong dag gi dge 'dun mdun/ /rgyal ba seng ge'i sgra sgrog pa/ /bskal pa bye ba stong du ni/ /byang chub spyad pa spyod pa na/ /nga ni bde bas byin par gyur/ /ma pham
127a6(mdo sde): pa ni dpal dbyangs yin/ /dge slong bde bas byin pa ni/ /mthong ma thag tu de yi tshe/ /bud med dag kyang mtha' yas pa/ /bud med dngos po rnam par log /mi dbang gis ni lung bstan te/ /de dag phyir yang ldog pa med/ /'jig rten
127a7(mdo sde): kun gyi 'dren pa ste/ /rang 'byung 'gyur zhes lung yang bstan/ /sbyangs pa'i yon tan bstan pa yi/ /mkhas pas mdo sde 'di thos nas/ /lus la phangs par ma byed par/ /chos 'di rjes su bslab par gyis/ /bde bas byin gyi
127a8(mdo sde): le'u ste sum bcu rtsa bzhi pa'o/ / // de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po ting nge 'dzin 'di 'dod pa dang / myur du
127b1(mdo sde): bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas dge ba'i rtsa ba rnams la nye bar gnas na chos kyi sbyin pa'am zang zing gi sbyin pa la brtson par bya'o/ /byang chub sems dpa' sems dpa'
127b2(mdo sde): chen po des sbyin pa de yang bsngo ba bzhis yongasu bsngo bar bya'o/ /bzhi gang zhe na/ 'di lta ste/ thabs la mkhas pa gang gis sangs rgyas bcom ldan 'das de dag bla na med pa yang dag par rdzogs pa'i byang chub mngon par
127b3(mdo sde): rdzogs par sangs rgyas pa'i thabs mkhas pa de dag thob par 'gyur bar sbyin pa 'di'i dge ba'i rtsa ba bskyed par bya'o zhes bya ba 'di ni bsngo ba dang po'o/ /dge ba'i bshes gnyen gang dag las thabs mkhas pa thos shing 'dzin
127b4(mdo sde): par 'gyur ba dang / kun chub par bya ba dang 'chang ba dang klog par 'gyur ba dang / gang gis bla na med pa yang dag par rdzogs pa'i byang chub mngon par rdzogs par 'tshang rgya ba'i dge ba'i bshes gnyen de dag dang bdag rtag tu
127b5(mdo sde): 'grogs par gyur cig ces de ltar sbyin pa'i dge ba'i rtsa ba bskyed par bya'o zhes bya ba 'di ni bsngo ba gnyis pa'o/ /longs spyod thob pa gang 'jig rten thams cad 'tsho bar 'gyur ba'i longs spyod thob pa de dag dang bdag phrad par
127b6(mdo sde): gyur cig ces de ltar sbyin pa'i dge ba'i rtsa ba des bskyed par bya'o zhes bya ba 'di ni bsngo ba gsum pa'o/ /bdag gi lus grub pas sems can rnams la chos kyi phan gdags pa dang / zang zing gi phan gdags pa dang
127b7(mdo sde): phan gdags pa gnyis kyis phan 'dogs par 'gyur ba'i bdag gi lus grub par gyur cig ces sbyin pa'i dge ba'i rtsa ba bskyed par bya'o zhes bya ba 'di ni bsngo ba bzhi pa ste/ gzhon nu byang chub sems dpa' sems dpa'
127b8(mdo sde): chen pos bsngo ba 'di bzhis dge ba'i rtsa ba rnams bsngo bar bya'o/ /gzhan yang gzhon nu byang chub sems dpa' sems dpa' chen po rab tu byung ba yang rung khyim pa yang rung ste/ ting nge 'dzin 'di 'dod pa dang myur du
128a1(mdo sde): bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas byang chub sems dpa' sems dpa' chen po dag la g.yo med pas bsten par bya/ bsnyen par bya/ rim gro bya'o/ /de la g.yo med pa
128a2(mdo sde): de ni ting nge 'dzin 'di 'dzin pa'i dge slong byang chub sems dpa' sems dpa' chen po gang na bar gyur cing nad mi bzad pas btab par gyur pa la rang gi sha dang khrag gis kyang dge slong de na ba de las bslang bar spro bar bya'o/ /gzhon nu byang chub
128a3(mdo sde): sems dpa' sems dpa' chen po lhag pa'i bsam pa phun sum tshogs pa ting nge 'dzin 'di 'dod pa dang / myur du bla na med pa yang dag par rdzogs pa'i byang chub mngon par rdzogs par 'tshang rgya bar 'dod pas g.yo ba med cing 'jigs pa
128a4(mdo sde): med pas rang gi sha dang khrag kyang yongs su btang ste/ dge slong chos smra ba na ba las bslang bar bya'o/ /gzhon nu rnam grangs des 'di ltar rig par bya ste/ gzhon nu sngon byung ba 'das pa'i dus na bskal pa grangs med pa bas kyang
128a5(mdo sde): ches grangs med pa/ yangs pa/ tshad med pa/ bsam gyis mi khyab pa/ dpag tu med pa de'i tshe de'i dus na de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs
128a6(mdo sde): pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das smon lam bsam gyis mi khyab pa/ khyad par du 'phags pa'i rgyal po zhes bya ba 'jig rten
128a7(mdo sde): du byung ste/ gzhon nu smon lam bsam gyis mi khyab pa khyad par du 'phags pa'i rgyal po de bzhin gshegs pa dgra bcom pa yang dag par rdzogs pa'i sangs rgyas de gang gi nyin par bla na med pa yang dag par rdzogs pa'i byang
128a8(mdo sde): chub mngon par rdzogs par sangs rgyas pa de'i nyi ma ma 'das par sangs rgyas kyi 'phrul pa grangs med dpag tu med pa mngon par sprul nas sems can tshad med pa gdul ba byas te/ zag pa zad pa dgra bcom pa nyid la bkod
128b1(mdo sde): nas sems can tshad med pa yang bla na med pa yang dag par rdzogs pa'i byang chub las phyir mi ldog pa la bkod nas nyi ma de ma 'das par yongs su mya ngan las 'das so/ /bcom ldan 'das yongs su mya ngan las 'das pa de'i dam pa'i
128b2(mdo sde): chos lo bye ba khrag khrig brgya stong du gnas par gyur to/ /gzhon nu bcom ldan 'das smon lam bsam gyis mi khyab pa khyad par du 'phags pa'i rgyal po de bzhin gshegs pa dgra bcom pa yang dag par rdzogs pa'i sangs rgyas kyi
128b3(mdo sde): bstan pa nub pa'i dus kyi tshe lnga brgya tha mar gyur pa na dge slong dmigs par lta ba mang po byung ste/ de dag 'di lta bu'i mdo sde la mi sred mi mos shing phyir zlog par byed/ spong bar byed de/ mdo sde 'di lta bu 'dzin pa'i dge slong dag la yang gnod
128b4(mdo sde): par byed cing srog kyang gcod par byed de/ rnyed pa dang bkur sti la chags pa de dag gis mdo sde 'di lta bu 'dzin pa'i dge slong stong srog bcad par gyur to/ /gzhon nu de'i tshe de'i dus na rgyal po ye shes kyi stobs shes bya ba 'dzam bu'i
128b5(mdo sde): gling la dbang ba/ dam pa'i chos yongs su 'dzin pa/ sngon gyi smon lam phun sum tshogs pa zhig byung ste/ gzhon nu de'i tshe de'i dus na 'dzam bu'i gling 'dir dge slong yang dag blo gros shes bya ba ting nge 'dzin 'di 'dzin pa/ chos smra ba
128b6(mdo sde): rgyal po de'i pho brang du 'gro zhing / dge ba'i bshes gnyen byed pa/ phan par 'dod pa/ snying brtse ba don du 'dod pa zhig byung ste/ rgyal po de yang de la rgyun mi chad par blta bas mi ngoms te rtag tu 'dod par gyur to/ /de yang bstan
128b7(mdo sde): pa dang chos kyi gtam bya ba dang nye bar 'gro ba dang / bsnyen bkur bya ba dang yongs su dri ba dang / gzung ba dang tshig gis go bar byed nus shing dge slong chos smra ba de/ sems can dag gi g.yo ba dang spyod lam dang mos pa dang khams dang
128b8(mdo sde): bag chags la mkhas te/ sems can rnams kyi dbang po dang stobs dang brtson 'grus kyi rim pa shes shing / khams dang bag chags la yang mkhas/ bden pa dang mtshams sbyar ba la yang mkhas/ mtshams bral ba dang
129a1(mdo sde): tshig gi lan gtan la dbab pa la yang mkhas/ spobs pa zab cing sems can thams cad 'dul ba'i cho ga la yang mkhas/ gsong por smra zhing bzhin la khro gnyer med pa/ sems chen por gyur pa la gnas pa/
129a2(mdo sde): snying rje chen po la brtson pa/ pha rol rgol ba thams cad kyis zil gyis ma non pa yin no/ /gzhon nu de'i tshe de'i dus na rgyal po ye shes kyi stobs kyi bu mo skyes nas lo bcu drug lon pa/ byad bzhin bzang zhing mdzes la blta
129a3(mdo sde): na sdug pa/ kha dog bzang zhing rgyas pa'i mchog dang ldan pa ye shes ldan zhes bya ba zhig byung ste/ de'i slob dpon ni dge slong yang dag blo gros shes bya ba yin te/ dge ba'i chos rnams la yang dag par ston pa/ yang dag
129a4(mdo sde): par gzeng stod pa/ yang dag par rab tu dga' bar byed pa/ yang dag par 'dzin du 'jug pa yin no/ /gzhon nu de'i tshe de'i dus na dge slong chos smra ba de'i brla gnyis la 'brum bu me dbal nag po chen po gso dka' zhing sman dkon
129a5(mdo sde): pa zhig byung ste/ na ba de sman pa dag gis spangs par gyur to/ /de nas rgyal po ye shes kyi stobs btsun mo'i 'khor dang bcas pa sras dang sras mo dang zhabs 'bring bar bcas pa dge slong de na bar rig nas rab tu ngu zhing mchi ma byung ngo / /
129a6(mdo sde): bud med brgyad khrir bcas pa dang grong dang grong khyer gyi mi rnams su bcas pa dang yul 'khor ba dang grong mdab pa dang yul gyi mi dang rtsis pa dang blon po dang blon po chen po dang sgo ba dang 'khor rnams su bcas pa de dag thams cad kyang dge slong
129a7(mdo sde): de na bar thos nas rab tu ngu zhing mchi ma 'byin te/ dge slong 'di 'chi ba'i dus byed par gyur ta re zhes skad 'dzer to/ /gzhon nu de'i tshe de'i dus na rgyal po ye shes stobs la lha mo sngon snag gi gnyen mtshams su gyur pa zhig yod de/
129a8(mdo sde): de rgyal po de'i phyi bzhin 'brang bas rmi lam du bstan pa/ rgyal po chen po gal te dge slong 'di la mi'i sha dang khrag sar pa ma rul pas 'brum bu me dbal nag po 'di la byugs te/ mi'i sha sar pa ma rul pa las ro sna tshogs su g.yos
129b1(mdo sde): byas te byin na dge slong 'di nad 'di las 'tsho bar 'gyur ro zhes zer ro/ /de nas rgyal po ye shes kyi stobs mtshan mo de 'das pa dang gnyid kyis log pa las sad de btsun mo'i 'khor gyi nang du 'ongs nas rmi lam gyi rnam pa de dag btsun
129b2(mdo sde): mo'i 'khor rnams la bzlas te/ nga'i rmi lam 'di lta bu zhig mthong ngo zhes bzlas nas go bar byas na/ gzhon nu de ltar bud med kyi khyim de dang rgyal po'i pho brang de nas dge slong de la rtsi de sbyin par su yang spro ba med do/ /rgyal po'i
129b3(mdo sde): bu mo ye shes ldan yang rmi lam de lta bu zhig rmis nas sad pa dang btsun mo'i 'khor gyi nang du song ste/ rmi lam gyi rnams pa de dag ma dang zhabs 'bring ba rnams la gtam byas kyang dge slong de la rtsi de sbyin par su yang spro ba med do/ /
129b4(mdo sde): de nas rgyal po'i sras mo ye shes ldan de dga' zhing mgu yi rangs shing rab tu dga' ba dang mos pa dang yid bde ba skyes nas 'di lta bur brtson par byas te/ 'di ltar bdag gis rtsi 'di dag bdag gi lus las bcad de ji skad bstan pa
129b5(mdo sde): bzhin du khrag sar pa dang sha sar pa sbyin par bya'o/ /rgyal po'i pho brang na bdag ni thams cad kyi nang na gzhon zhing chung ste/ lus dang ngag dang yid kyi las kyang kun nas nyon mongs pa ma yin la/ kun nas nyon mongs pa med
129b6(mdo sde): pa'i ye shes btsal bar 'dod pas chos smra ba kun nas nyon mongs pa med pa la bdag gi lus kyi sha dang khrag phul te/ dge slong 'di ci nas nad 'di las sos par bya'o snyam mo/ /de nas rgyal po'i bu mo ye shes ldan de rang
129b7(mdo sde): gi gnas su song nas mtshon rnon po thogs te chos la zhugs pa'i yid kyis bdag gi brla las sha bcad nas/ ro sna tshogs dang ldan pa gya nom par g.yos byas nas/ khrag kyang thogs te 'phags pa de'i drung du song nas
129b8(mdo sde): rgyal po ye shes stobs kyi mdun du 'dug ste/ khrag gis 'brum bu me dbal nag po de byugs nas/ g.yos legs par byas pa'i zas de dge slong de zar bcug ste/ 'drangs par byed cing legs par bstabs so/ /de
130a1(mdo sde): nas dge slong de mi shes ma rig ma dogs pas zas de zos so/ /zas de zos ma thag tu dge slong de'i na tsha thams cad med par gyur te nad de thams cad kyang sos so/ /de yongs su gdung ba dang bral zhing bde ba dang ldan pas de lta de lta bur
130a2(mdo sde): chos bstan te/ btsun mo'i 'khor de dang grong pa dang yul mi dang yul 'khor ba 'dus pa de dag las srog chags khri nyis stong bla na med pa yang dag par rdzogs pa'i byang chub tu sems skyes so/ /de nas rgyal po ye shes stobs kyis
130a3(mdo sde): bdag gi bu mo la tshigs su bcad pa 'di dag smras so/ /bu mo khyod kyis khrag 'di ga las rnyed/ /mi yi sha 'di dag kyang gang nas blangs/ /bu mo khyod kyis kha zas 'di byas pas/ /chos smra 'di yang 'di ltar bde bar gyur/ /sna tshogs bro dang
130a4(mdo sde): ldan pa'i g.yos byas pa/ /bsad pa yin nam de ste shi ba rnyed/ /bu mo khyod kyis khrag 'di ga las rnyed/ /des ni sdig pa'i nad las 'di thar byas/ /bu mo des ni pha yi tshig thos nas/ /bu mo ye shes ldan gyis 'di skad smras/ /zhum sems
130a5(mdo sde): med par tshig kyang rab smras te/ /bdag ni ci mchi yab khyod gsan du gsol/ /lha yis bstan pa'i rmi lam dag /bdag gis mthong bar gyur to yab/ /sa yi bdag po bdag la gson/ /yang dag don ni mkhyen par mdzod/ /lha des bdag la
130a6(mdo sde): 'di skad ston/ /mi yi sha dang khrag rnams ni/ /dge slong 'di la sus byin na/ /sdig pa'i nad las thar bar 'gyur/ /bdag ni mal nas langs nas su/ /btsun mo'i 'khor du mchis nas ni/ /bdag gis de tshe rmi lam rnams/ /ma yi gtso
130a7(mdo sde): la bzlas shing smras/ /bran mo rnams la bdag gis bsgo/ /'di lta bu dag su byed nus/ /mi yi khrag dang sha rnams ni/ /khu bar btsos pa g.yos byas te/ /zas su rab tu sbyin bya zhing / /khrag dag gis kyang byugs nas su/ /me dbal
130a8(mdo sde): nag po 'di las kyang / /dge slong ji ltar thar bar bya/ /cho ga myur du ma byas na/ /rtsi sman dag ni ma byas pas/ /dge slong 'di ni nad 'di yis/ /myur du 'chi ba'i dus byed 'gyur/ /rang gi sha dang khrag gtong ba/ /srid pa gsum na sems can gang / /
130b1(mdo sde): mkhas pa su zhig 'di mthong nas/ /lus la yang ni gnas par byed/ /btsun mo'i 'khor du bdag gis go bar bgyis/ /bud med gcig kyang sbyin zhes mi mchi nas/ /bdag la dge slong de phangs bdag phangs kyang / /byang chub phyir ni
130b2(mdo sde): bdag gis sha khrag btang / /byang chub zhi ba mya ngan med tshol ba/ /de dag lus la mos shing rten pa min/ /bdag nyid la yang rdul tsam phangs pa med/ /bdag nyid btang yang yid ni mi dga' med/ /btsun mo'i 'khor rnams de thos nas/ /
130b3(mdo sde): thams cad rmugs pa bzhin du gyur/ /bya ba de dag sbyar bar ni/ /su yang spro bar ma gyur to/ /de nas bdag gi sems skyes pa/ /dge slong 'di ni zas byin te/ /bdag gi sha yang bcad nas ni/ /khrag rnams kyis kyang bsku bar bya/ /
130b4(mdo sde): bdag gi brla las sha bcad de/ /sha rnams dang ni khrag blangs nas/ /sha yi sna gu bdag gis bskal/ /bro ba sna tshogs g.yos legs bgyis/ /dge slong na ba de la ni/ /mi sha yi ni kha zas dang / /khrag rnams kyis kyang byug pa dag /
130b5(mdo sde): bdag gis yab kyi spyan sngar stsal/ /mi yi bdag po bdag gi tshig la gson/ /sa bdag mi sha dag ni ma rnyed nas/ /bdag gi brla las sha dag bcad nas su/ /de bsgrubs chos smra 'di la stsal pa lags/ /bdag gis bla med byang chub
130b6(mdo sde): don phyir du/ /rang gi lus kyis don chen 'di dag bgyis/ /dge slong 'di yang thar bgyis mi bde med/ /bdag gi bsod nams dag ni tshad med bgyis/ /bu mo de la rgyal pos 'di skad smras/ /bu mo khyod kyis rtsir ni bya ba'i phyir/ /
130b7(mdo sde): ji ltar lus las rang gi sha bcad na/ /khyod kyi lus la na tshar ma gyur tam/ /rgyal po'i bu mo blo ldan 'jigs med pas/ /de tshe smras pa rgyal po sa bdag gson/ /las kyi rnam smin bsam yas de 'dra bas/ /de dag gsan
130b8(mdo sde): nas tshul bzhin mkhyen par mdzod/ /yab cig sdig pa'i las rnams bgyis pa yis/ /sems can sems dmyal mi bzad ltung gyur te/ /sha med gyur nas phyir yang sha dag skye/ /las kyi 'bras bu bsam gyis mi khyab gzigs/ /
131a1(mdo sde): sdig pa'i las kyis sha khrag med gyur cing / /skad cig tu yang sha khrag 'byung 'gyur na/ /dge ba'i las dang mos pa de dag las/ /sha dang khrag rnams skye ba smos ci 'tshal/ /sha bcad bdag la na tsha ma mchis te/ /khrag
131a2(mdo sde): phyung bdag la g.yo ba yong ma mchis/ /bdag gi sha rnams thams cad bcad na yang / /chos kyi lus la rma dang skyon ma mchis/ /bdag gis chos la dga' ba mchog bskyed nas/ /rang gi brla las sha bcad rab tu stsal/ /rma dang sdug
131a3(mdo sde): bsngal bdag la ma mchis te/ /bdag gi lus kyang sngon gyi bzhin du gyur/ /'di 'dra ba yi chos smra 'di lta bu/ /brgya lam na yang 'dzam bu'i gling du 'byung / /yab cig u dum ba ra'i me tog bzhin/ /bskal pa bye ba mang la res
131a4(mdo sde): 'ga' gda'/ /ji ltar 'dzam bu'i chu bo gser 'bar ba/ /sems can lta bas ngoms par mi 'gyur te/ /de bzhin du ni chos smra de 'dra ba/ /lha dang mi dag mthong bas chog mi shes/ /skye bo skom pa dang ba'i chu 'thungs nas/ /skom
131a5(mdo sde): pas gdungs pa skom pa med par 'gyur/ /de bzhin chos smra mkhas pa 'di dag kyang / /chos kyi bdud rtsis srog chags sred pa sel/ /dge slong mi bzad na ba 'di la yang / /sha dang khrag ni bdag gis rab tu btang / /chos smra
131a6(mdo sde): ba ni me dbal rab zhi ste/ /bdag gis sangs rgyas bsngags pa'i rim gro bgyis/ /mang du thos shing spyod dang ldan pa ste/ /ting 'dzin dam pa 'di ni 'dzin pa la/ /'di ltar bdag gis rang gi sha btang bas/ /chos 'di rnams kyang
131a7(mdo sde): bdag gis thob par shog / ji ltar spos rab dri zhim yid 'ong ba/ /dus 'brang dang ni tsan dan dmar po yi/ /dri dag phyogs bcu rnams su ldang ba ltar/ /chos smra de yi dri yang de bzhin no/ /ji ltar ri rab phyogs su rab snang zhing / /
131a8(mdo sde): kun nas mdzes pa mthong na dga' bar 'gyur/ /phyogs su rab tu snang zhing gsal bar bgyid/ /de bzhin chos smra 'di yang ri rab 'dra/ /ji ltar mchod rten la la zhig pa ni/ /skyes bu mkhas pas bcos shing slar bslang ste/ /mchod
131b1(mdo sde): rten de la dad par bgyid pa ni/ /de ltar bslang ba de yang de yi rgyu/ /de bzhin chos kyi mchod rten na ba yang / /chos la gus par rang gi sha dang ni/ /khrag gis byug pa dag gis thar bar bgyis/ /'dzam bu'i gling du bdag gis mar me bltam/ /
131b2(mdo sde): dge slong 'di ni 'chi ba'i dus bgyis na/ /'dzam bu'i gling du ting 'dzin sgra yang ni/ /sems can rnams la rtag tu nub par 'gyur/ /'di gsos pas ni ting 'dzin rnams kyang 'thob/ /dge slong 'di ni 'jig rten kun gyi skyabs/ /
131b3(mdo sde): 'jig rten ldongs pa dag la mig sbyin pa/ /'dod chags dang ni zhe sdang gti mug la/ /sman pa'i rgyal po chen po gso bar bgyid/ /chen por gyur par rtag tu sems gnas te/ /de yi spyod pa dag ni tshad mi rnyed/ /nges pa'i don
131b4(mdo sde): dang tshig la shin du bslabs/ /pha rol rgol ba kun gyis zil mi non/ /chos smra ba la rim gro mchog bgyis pas/ /bskal pa bye ba phrag ni stong du yang / /bdag la phyir yang log ltung 'jigs ma mchis/ /bud med dngos por
131b5(mdo sde): bdag ni phyis mi 'gyur/ /de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na shin du dka' ba spyad pa ngo mtshar rmad du byung ba'i byang chub sems dpa'i chos 'di thos nas chos
131b6(mdo sde): smra ba na ba la sman shin du dkon pas rim gro bya ba la brtson zhing bdag gi sha dang khrag gis kyang rim gror byas te/ tha na sor mo gcig tsam sbyin pas kyang 'gro ba'i chos kyi mchod rten la rim gro bya'o/ /de nas de'i tshe bcom
131b7(mdo sde): ldan 'das kyis zla 'od gzhon nur gyur pa la sngon byung ba'i gtam nges par bstan pa 'di rgya cher tshigs su bcad pa'i dbyangs kyis yang dag par rab tu bstan to/ /gang gis gang gA'i bye snyed sangs rgyas zhing / /rin chen
131b8(mdo sde): bkang nas 'dren la phul ba bas/ /gang gis rkang pa'i sor mo gcig byin na/ /de bas bsod nams mchog 'di bye brag 'phags/ /bu mo de ni 'di nas shi 'phos nas/ /sangs rgyas bye ba stong dag mthong bar gyur/ /
132a1(mdo sde): kun gyi bstan pa la yang rab byung nas/ /ting 'dzin zhi ba'i mchog 'di rab tu bzung / /rkang gnyis gtso bo de dag thams cad ni/ /yongs su mya ngan 'das pa phyi dus na/ /de ni rtag par rab tu byung gyur te/ /bde gshegs sras
132a2(mdo sde): mo kun nas nyon mongs med/ /mar me mdzad pa de bzhin gshegs pa yi/ /bstan pa la yang tshangs par spyod pa spyad/ /der yang bud med dngos po bsgyur nas su/ /de tshe de ni dge slong chos smrar gyur/ /rtag tu dam pa'i chos ni yongs
132a3(mdo sde): 'dzin pa/ /mi dbang ye shes stobs ni byams pa yin/ /mar me mdzad ni chos smra der gyur te/ /de tshe nga ni rgyal po'i bu mor gyur/ /lha mo sngon gyi snag gi gnyen gyur pa/ /mi dbang ye shes stobs kyi phyir 'brang zhing / /rgyal po'i
132a4(mdo sde): rmi lam du yang ston pa ni/ /mi 'khrugs spyad pa spyod tshe der gyur to/ /ting 'dzin 'di ni rab tu 'dod pa'i phyir/ /g.yo sgyu thams cad yongs su spangs nas su/ /bdag gi sha dag dang ni khrag gis kyang / /chos smra ba la ngas kyang rim
132a5(mdo sde): gro byas/ /dge slong na ba na tshas gzir ba de/ /gang dag mthong nas de tshe ngus pa yang / /phyir mi ldog par de dag rab gyur te/ /log par ltung ba'i sar ni yong ma song / /de dag rtag tu mig kyang na ba med/ /glad pa'i nad med rna ba'i
132a6(mdo sde): nad med de/ /sna yi nad med lce yi nad kyang med/ /so yang na bar nams kyang ma gyur to/ /dge slong na ba de tshe sus bsnyon pa/ /de dag rtag tu kun nas mdzes par gyur/ /sum bcu rtsa gnyis bsod nams brgya pa'i mtshan/ /dpal
132a7(mdo sde): dang gzi brjid dag gis lus kyang 'bar/ /de dag nga yi bstan la rab byung nas/ /rab tu 'jig dus byang chub dam pa 'di/ /de bzhin gshegs pa'i mdzod kyang bzung nas ni/ /sangs rgyas bye ba stong dag mthong bar 'gyur/ /
132a8(mdo sde): byang chub mchog 'di legs par bzung nas su/ /rtag tu ri mo byas shing bcang byas na/ /de dag skye dgu'i don chen byas nas ni/ /mi yi gtso bo mi 'khrugs mthong bar 'gyur/ /de dag spyod pa bla med 'di thos nas/ /
132b1(mdo sde): dga' ba zang zing med pa 'phags pa 'thob/ /de dag bdag gi sngon spyad thos nas ni/ /sangs rgyas dag la mchod pa rgya cher byed/ /dge slong mkhas pa tshul khrims ldan mthong nas/ /g.yo med par ni rtag tu bsnyen par bya/ /
132b2(mdo sde): zhe sdang tha ba dag kyang rnam spangs te/ /dge slong chos smra rtag tu bsnyen par gyis/ /gnod sems khro ba dag kyang rnam spangs la/ /nga yi sras po chos skyong mchod par gyis/ /bskal pa bye ba mang por long ba dang / /log par
132b3(mdo sde): ltung zhing sdug bsngal gyur ta re/ /gcig la gcig kyang gnod sems byas na ni/ /de la tshul khrims thos pa skyob mi nus/ /bsam gtan mi skyob dgon gnas skyob mi nus/ /sbyin pa mi skyob sangs rgyas mchod pa
132b4(mdo sde): min/ /ye shes ldan gyi le'u ste sum bcu rtsa lnga pa'o// // de nas yang tshe dang ldan pa kun dga' bo stan las langs te bla gos phrag pa gcig tu bzar nas pus mo g.yas pa'i lha nga sa la btsugs te/ bcom ldan 'das ga la
132b5(mdo sde): ba de logs su thal mo sbyar ba btud nas bcom ldan 'das la 'di skad ces gsol to/ /gal te zhus nas zhu ba lung bstan pa'i slad du bcom ldan 'das kyis bdag la skabs phye na/ bcom ldan 'das de bzhin gshegs pa dgra bcom pa
132b6(mdo sde): yang dag par rdzogs pa'i sangs rgyas la bdag phyogs 'ga' zhig zhu'o/ /de skad ces gsol pa dang bcom ldan 'das kyis tshe dang ldan pa kun dga' bo la 'di skad ces bka' stsal to/ /de'i phyir kun dga' bo bdag gi stan la 'dug la de bzhin
132b7(mdo sde): gshegs pa dgra bcom pa yang dag par rdzogs pa'i sangs rgyas la ci dang ci 'dod pa dris shig dang dris pa de dang de lung bstan pas ngas khyod kyi sems rangs par bya'o/ /de skad ces bka' stsal pa dang / tshe dang ldan pa kun dga' bos bcom
132b8(mdo sde): ldan 'das la 'di skad ces gsol to/ /zhus pa lung bstan pa'i slad du bcom ldan 'das bdag la skabs phye'o/ /bde bar gshegs pa bdag la skabs phye'o/ /de nas tshe dang ldan pa kun dga' bo bcom ldan 'das kyis gnang ba dang /
133a1(mdo sde): bcom ldan 'das kyi spyan sngar stan la 'dug nas bcom ldan 'das la 'di skad ces gsol to/ /bcom ldan 'das gang gi rgyu gang gi rkyen gyis byang chub sems dpa' sems dpa' chen po byang chub sems dpa'i spyad pa mtha' yas pa
133a2(mdo sde): spyod pa dag lag pa bcad pa dang / rkang pa bcad pa dang rna ba bcad pa dang sna bcad pa dang / mig dbyung ba dang mgo bcad pa dang lus bcad pa dang yan lag bcad par gyur/ sdug bsngal rnam pa sna tshogs gzhan dag kyang myong bar gyur cing bla na
133a3(mdo sde): med pa yang dag par rdzogs pa'i byang chub las kyang nyams par mi 'gyur ba'i rgyu gang lags rkyen gang lags/ de skad ces gsol pa dang bcom ldan 'das kyis tshe dang ldan pa kun dga' bo la 'di skad ces bka' stsal to/ /kun dga' bo
133a4(mdo sde): bla na med pa yang dag par rdzogs pa'i byang chub 'di yang dag par sgrub pa na/ ngas sdug bsngal ji snyed myong bar gyur pa khyod kyis shes shing de dag dran na ci'i phyir de bzhin gshegs pa la 'di yongs su 'dri bar sems/ kun dga' bo 'di lta ste dper na 'di
133a5(mdo sde): la skyes bu la la zhig rkang pa nas spyi bo'i bar du 'bar bar gyur te/ rab tu 'bar zhing me lce gcig tu gyur pa de la skyes bu la la zhig der nye bar 'ongs te/ 'di skad du kye skyes bu tshur shog /lus la me 'bar ba ma zhi bar 'dod pa'i yon tan lnga dang phrad
133a6(mdo sde): cing ldan par rtses shig / dga' bar gyis shig /yongs su spyod cig ces zer na/ kun dga' bo 'di ji snyam du sems/ skyes bu de lus la me 'bar ba ma zhi bar 'dod pa'i yon tan lnga dang phrad cing ldan par gyur te rtse ba dang dga' ba dang yongs
133a7(mdo sde): su spyod par byed dam/ kun dga' bos gsol pa/ bcom ldan 'das de lta ma lags so/ /bcom ldan 'das kyis bka' stsal pa/ kun dga' bo yongs su brtag pa bzung ste/ skyes bu de lus la me 'bar ba ma zhi bar 'dod pa'i
133a8(mdo sde): y on tan lnga dang phrad cing ldan par gyur te rtse ba dang dga' ba dang yongs su spyod pa byed du zin kyang de bzhin gshegs pa sngon byang chub sems dpa'i spyad pa spyod pa na sems can rnams ngan song gsum gyi sdug bsngal bar gyur cing dbul ba dag
133b1(mdo sde): mthong nas yid bde ba'am sems dga' ba ma byung ngo / /kun dga' bo byang chub sems dpa' sems dpa' chen po gang dag sngon spyad pa spyod pa na tshul khrims ma nyams pa dang tshul khrims ma zhig pa dang tshul khrims 'dren ma ma yin pa
133b2(mdo sde): dang / tshul khrims sra srer ma gyur pa dang / tshul khrims ma 'bags pa dang tshul khrims ma g.yos pa dang tshul khrims ma glongs pa dang / tshul khrims ma 'khrugs pa dang tshul khrims mi yang ba dang tshul khrims gzhan la ston
133b3(mdo sde): pa ma yin pa dang tshul khrims mi slu ba dang tshul khrims drang ba dang tshul khrims dam bcas pa bzhin du byed pa dang / tshul khrims sems can rnams la phan 'dogs pa yin te/ de lta bu'i tshul khrims dang ldan par 'gyur ro/ /
133b4(mdo sde): kun dga' bo byang chub sems dpa' sems dpa' chen po spyad pa mtha' yas pa spyod pa de dag ni lag pa bcad pas yongs su nyams par mi 'gyur/ rkang pa bcad pas yongs su nyams par mi 'gyur/ rna ba bcad pa dang sna bcad
133b5(mdo sde): pas yongs su nyams par mi 'gyur/ mig phyung ba dang mgo bcad pas yongs su nyams par mi 'gyur/ lus dang yan lag bcad pas yongs su nyams par mi 'gyur te/ sdug bsngal sna tshogs kyang mi myong
133b6(mdo sde): la bla na med pa yang dag par rdzogs pa'i byang chub kyang myur du mngon par rdzogs par 'tshang rgya'o/ / // 'phags pa ting nge 'dzin gyi rgyal po'i mdo/ bam po bcu gnyis pa/ kun dga' bo rnam grangs 'dis
133b7(mdo sde): kyang 'di ltar rig par bya ste/ kun dga' bo sngon byung ba 'das pa'i dus na bskal pa grangs med pa bas kyang ches grangs med pa/ tshad med pa/ bsam gyis mi khyab pa/ gzhal du med pa/ mtshungs pa med par gyur pa de'i
133b8(mdo sde): tshe de'i dus na/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa lha dang /
134a1(mdo sde): mi rnams kyi ston pa/ sangs rgyas bcom ldan 'das rin po che'i pad ma'i zla ba rnam par dag pa mngon par 'phags pa'i rgyal po zhes bya ba 'jig rten du byung ngo / /yang de'i tshe de'i dus na rin po che'i pad ma'i zla ba rnam
134a2(mdo sde): par dag pa mngon par 'phags pa'i rgyal po de bzhin gshegs pa dgra bcom pa yang dag par rdzogs pa'i sangs rgyas kyi tshe'i tshad ni bskal pa bye ba khrag khrig phrag dgu bcu rtsa dgur gyur to/ /nyi ma thams cad la nyin re zhing
134a3(mdo sde): yang sems can bye ba khrag khrig brgya stong phrag dgu bcu rtsa dgu dgu sangs rgyas kyi chos las phyir mi ldog pa la bkod do/ /rab tu bkod cing yongs su mya ngan las 'das nas sems can grangs med dpag tu med pa rnams zag pa
134a4(mdo sde): zad pa dgra bcom pa nyid la bkod do/ /rab tu bkod cing yongs su mya ngan las 'das na sems can grangs med dpag tu med pa dag bla na med pa yang dag par rdzogs pa'i byang chub las phyir mi ldog pa la bkod de yongs su mya ngan las
134a5(mdo sde): 'das par gyur to/ /kun dga' bo de'i tshe bcom ldan 'das rin po che'i pad ma'i zla ba rnam par dag pa mngon par 'phags pa'i rgyal po de bzhin gshegs pa dgra bcom pa yang dag par rdzogs pa'i sangs rgyas de yongs su mya ngan las
134a6(mdo sde): 'das nas lnga brgya pa tha ma la dam pa'i chos nub par 'gyur ba'i dus kyi tshe dam pa'i chos rab tu 'jig par 'gyur ba na/ kun dga' bo rgyal po dpa' bas byin zhes bya ba zhig byung ste/ rgyal po dpa' bas byin de la btsun mo'i 'khor ni bud
134a7(mdo sde): med brgyad khri bzhi stong yod do/ /bu ni stong yod do/ /bu mo ni lnga brgya yod do/ /de'i tshe de'i dus na rgyal po dpa' bas byin gyi rgyal po'i pho brang 'khor rin chen ldan zhes bya ba yangs shing rgya che la sgo bzhi yod pa/ stegs bu dang sgo gang dang rta
134a8(mdo sde): babs dang skar khung dang pu shu dang khang pa dang khang pa brtsegs pa dang / bskyed mos tshal gyis brgyan cing rnam par bkra ba/ blta na sdug pa/ lha'i gnas bzhin snang ba/ sems can grangs med dpag tu med pa'i gnas su gyur pa zhig
134b1(mdo sde): yod do/ /kun dga' bo de'i tshe de'i dus na mdo sde 'di lta bu dag ni skye bo mang pos smad cing skye bo mang pos spangs te/ skye bo mang po dang mi 'phrod cing skye bo mang pos bor bar gyur te/ 'jigs pa chen po mi bzad pa'i dus su gyur pa/ gtse
134b2(mdo sde): ba mang zhing char ches pa'i dus kyi tshe char mi 'bab pa'i dus kyi tshe/ dus ma yin par char 'bab pa'i dus kyi tshe/ sbrul 'byung ba'i dus kyi tshe/ lce 'bab pa'i dus kyi tshe/ mu ge 'byung ba'-i dus kyi tshe/ log par lta ba'i dus kyi tshe/ yang dag pa
134b3(mdo sde): ma yin par lta ba'i dus kyi tshe/ mu stegs can gyi gsang sngags yongs su tshol ba'i dus kyi tshe/ sangs rgyas kyi byang chub rab tu 'jig par 'gyur ba'i dus kyi tshe/ byang chub sems dpa' bdun stong grong dang grong khyer dang grong rdal dang /
134b4(mdo sde): yul 'khor dang rgyal po'i pho brang 'khor dang ljongs nas bskrad nas de dag chos smra ba me tog zla mdzes dang lhan cig kun du bzang po zhes bya ba'i nags khrod der rten cing gnas te dge slong de dag la gzungs kyi chos kyi rnam grangs 'di
134b5(mdo sde): ston to/ /kun dga' bo nags khrod de yang dus thams cad du snang ba'i me tog sna tshogs dang / snye ma dang 'khri shing dang 'bras bu dag dang ldan pa/ dpag bsam gyi shing dang 'dra ba/ shing sna tshogs kyis gang zhing sa'i gzhi yang
134b6(mdo sde): gzugs dang kha dog du ma dang sa bon dang myu gu thams cad kyis brgyan pa/ brag dang rdo ba sna tshogs mdzes shing dri ma med pa/ yangs shing mtho ba dang gser gyi ri dag gis mdzes par byas shing sdug pa/ grub pa'i rig sngags
134b7(mdo sde): 'chang dang dri za 'am skyes bu 'am drang srong dang mi 'am ci dag gnas pa/ byad gzugs dang kha dog che zhing rnam pa sna tshogs mang po gnas pa/ sangs rgyas du ma bzhugs bzhugs pa/ dga' tshal dang 'dra ba kun du bzang zhing rnal
134b8(mdo sde): 'byor dang 'thun pa'i nags tshal dam pa kun du bzang po de na byang chub sems dpa' de dag rnal 'byor la rjes su brtson zhing gnas par gyur to/ /yang kun dga' bo chos smra ba me tog zla mdzes de gcig pu dben par song nas/
135a1(mdo sde): nang du yang dag 'jog la zhugs te/ lha'i mig rnam par dag pa mi'i las 'das pas bltas na/ byang chub sems dpa' khrag khrig mang po dge ba'i rtsa ba bskyed pa sangs rgyas kyi zhing sna tshogs nas 'dir skyes te/
135a2(mdo sde): de dag gzungs kyi chos kyi rnam grangs 'di mnyan pa rnyed na ni bla na med pa yang dag par rdzogs pa'i byang chub las phyir mi ldog par 'gyur/ gal te gzungs kyi chos kyi rnam grangs 'di mnyan pa ma rnyed na bla na med pa yang dag par rdzogs pa'i byang chub las
135a3(mdo sde): phyir ldog pa dag mthong ngo / /de nas chos smra ba me tog zla mdzes dran zhing shes bzhin du ting nge 'dzin de las langs nas byang chub sems dpa'i tshogs chen po ga la yod pa der song ste phyin nas byang chub sems dpa'i tshogs chen po de la 'di skad
135a4(mdo sde): ces smras so/ /rigs kyi bu dag kho bo ni 'gro'o/ /grong dang grong khyer dang grong mdab dang ljongs dang yul 'khor dang rgyal po'i pho brang 'khor du song la sems can rnams la chos bstan par bya'o/ /de nas byang chub sems dpa'i tshogs chen
135a5(mdo sde): po de dag gis chos smra ba me tog zla mdzes la 'di skad ces smras so/ /khyod nags khrod 'di nas grong dang grong khyer dang grong mdab dang ljongs dang yul 'khor dang rgyal po'i pho brang 'khor du 'gro ba 'di ni kho bo cag 'dod pa ma yin no/ /de ci'i phyir
135a6(mdo sde): zhe na/ dge slong dang dge slong ma dang / dge bsnyen dang dge bsnyen ma lhag pa'i nga rgyal can mang po dam pa'i chos spong ba dag byung ba'i dus la bab kyis/ de dag tshe dang ldan pa'i srog gcod par gyur na ma legs so/ /tshe dang ldan pa ni shin
135a7(mdo sde): du mdzes shing byad bzhin bzang la blta na sdug ste/ dang po'i lang tsho dang ldan zhing / na tshod dar la bab ste/ mdog ni gser btso ma bzang po 'dra/ dpral ba ni dung dang zla ba dang me tog kun da'i kha dog lta bu'i mdzod spus brgyan/ skra dang
135a8(mdo sde): gtsug tor ni mthon thing la lcang lor 'khyil pa yin pas rgyal po 'am rgyal po'i blon po'am/ de dang 'dra ba gzhan dag kyang phrag dog dang 'jungs pas non pa'i sems kyis khyod kyi srog bcad na ma legs so/ /de nas chos smra ba
135b1(mdo sde): m e tog zla mdzes kyis byang chub sems dpa'i tshogs chen po de la 'di skad du gal te kho bos bdag nyid bsrung ba byas na kho bos 'das pa dang ma byon pa dang da ltar byung ba'i sangs rgyas bcom ldan 'das rnams kyi bstan pa bsrungs bar
135b2(mdo sde): mi 'gyur ro/ /zhes zer nas de'i tshe tshigs su bcad pa 'di dag smras so/ /bdag tu 'du shes 'di la gnas nas su/ /bstan pa 'di la bsrung bar yong mi nus/ /mi bzad phyi dus bde bar gshegs pa yi/ /byang chub bstan
135b3(mdo sde): pa bkod pa chen po yin/ /gang gis bdag tu 'du shes kun spangs shing / /sems can 'di dang gang zag smra gnas dang / /gzugs dang sgra dang dri dang ro rnams dang / /reg bya spong ba de ni bstan pa bsrung / /bskal pa bye ba gang
135b4(mdo sde): gA'i bye snyed du/ /dang ba'i sems kyis zas dang skom rnams dang / /gdugs dang ba dan mar me'i phreng ba yis/ /sangs rgyas bye ba khrag khrig rim gro byas/ /gang gis dam chos rab tu 'jig pa dang / /bde gshegs bstan pa
135b5(mdo sde): 'gag par 'gyur ba'i tshe/ /nyen mtshan du ni bslab pa gcig spyod pa/ /bsod nams 'di ni de bas bye brag 'phags/ /skyes bu khyu mchog gi ni dam pa'i chos/ /'jig par 'gyur tshe gang dag btang snyoms sgom/ /de yis
135b6(mdo sde): rgyal ba bkur sti byas ma yin/ /'dren pa dag la ri mor des ma byas/ /khyed bde rang gi don gyis la/ /bdag nyid rab tu bsrung bar gyis/ /khyed ni rtag tu byams gnas shing / /'dul ba 'di la bag yod gyis/ /ma 'dres dag
135b7(mdo sde): gtsang dri med pa/ /tshul khrims dang por bsrung bar gyis/ /gang gis tshul khrims dri ma med/ /sangs rgyas bsngags pa bsrungs pa ni/ /de yis ji snyed sngon byung ba/ /bde gshegs thams cad ri mor byas/ /de yis thams
135b8(mdo sde): cad bskyabs pa yin/ /skye bo'i tshogs rnams byang chub bkod/ /sngon gyi sangs rgyas dag gis bstod pa yi/ /tshul khrims dri ma med pa sus bsrungs pa/ /de dag gis ni sems can mang po yang / /sems can dmyal
136a1(mdo sde): ba dang ni sdig las drangs/ /chos mchog rin chen sbyin pa sbyin par gyis/ /bzod pa dag kyang rtag tu bsrung gyis la/ /dgon par gnas shing ting 'dzin mkhas pa dang / /'jam zhing mnyen pa dag kyang bsgom
136a2(mdo sde): par gyis/ /rnam pa kun du rtsod pa ma byed par/ /spyad pa zhi mchog 'di la rnam par spyod/ /bdag ni sems can rnams kyang bskyab pa'i phyir/ /grong dang rgyal po'i pho brang 'gro bar bya/ /blo gros che 'chang sems
136a3(mdo sde): can dam pa'i mchog / /drang srong de ni 'gro bar byas pa dang / /kha cig rkang pa la yang 'ju bar byed/ /snying rje bar yang ngu zhing mchi ma zag /mkhas pa blo gros chen po ma bzhud par/ /sgra 'jam yid du 'ong
136a4(mdo sde): zhing mdzes pa yi/ /shing 'di rnams la gzigs shing rtog pa mdzod/ /bdag nyid bsrung ba mdzod la ma bzhud cig /sngon gyi stobs bcu 'dren pa de dag kyang / /dbang po zhi zhing shin du des pa rnams/ /nags tshal brag dang ri
136a5(mdo sde): yi rtser gshegs nas/ /byang chub dam pa dag ni thugs su chud/ /byang chub rgyur yang spyod pa dam pa spyad/ /de dag bsod nams ye shes mchog dang ldan/ /de dag rjes slobs nags khrod gnas par mdzod/ /brtul zhugs
136a6(mdo sde): bzang po 'di nas ma bzhud cig / lus ni shin du mdzes pa'i mtshan gyis brgyan/ /khyod kyi skra yang mthon mthing kha dog ste/ /gser gyi kha dog dang 'dra 'od byed pa/ /sa 'di kun kyang rab tu snang bar gyur/ /khyod kyi mdzod spu bzhin
136a7(mdo sde): gyi smin mtshams na/ /shin du mdzes pa dung dang 'dra ba'i 'od/ /rgyal po dag kyang de bzhin srid kyi phyir/ /phrag dog bskyed nas khyod kyi lus bshig 'gyur/ /de nas chos smra ba me tog zla mdzes kyis byang chub sems dpa'i tshogs
136a8(mdo sde): chen po de la tshigs su bcad pas smras pa/ ji snyed sngon gyi bde gshegs byung ba ni/ /thams cad mkhyen cing zag pa zad pa rnams/ /de dag thams cad 'jig rten don mdzad de/ /srid pa gsum du byang chub dam pa rtogs/ /spyad
136b1(mdo sde): pa'i dam pa byang chub rgyu spyad de/ /de dag bsod nams ye shes mchog dang ldan/ /de yi rjes bslabs byang chub sems dpa' yang / /sems can khrag khrig rnams kyi skyabs byed 'dod/ /drang srong mkhas la kun gyis bskor byas
136b2(mdo sde): te/ /rkang pa la yang phyag 'tshal shugs phyung nas/ /mi bzad snying rje bar ni sgra 'byin cing / /nyam thag mi bde cho nges 'bebs par byed/ /kha cig rab tu 'gyel cing brgyal nas su/ /sa la lhung ba rtsal bcad 'gyel bzhin/ /'on kyang
136b3(mdo sde): drang srong sems can don 'dod pa/ /bsod nams bsags pas de las phyir ma log /drang srong chos gos lhung bzed thogs nas chas/ /ji ltar seng ge ral pa can dag bzhin/ /de ni chos kyi rang bzhin gnas pas na/ /de la
136b4(mdo sde): yon tan nyes par bya ba med/ /'jig rten 'dir na nags khrod bdag gnas pas/ /sems can ngan song song na ma legs shes/ /de ni sems can bskyab pa'i don gyi phyir/ /grong khyer pho brang mchog tu song bar gyur/ /de nas chos smra
136b5(mdo sde): ba me tog zla mdzes grong dang grong khyer dang grong rdal dang ljongs dang yul 'khor dang rgyal po'i pho brang du 'ongs nas sems can rnams la chos bstan te/ de'i snga dro der 'ongs nas srog chags khrag khrig phrag dgu bcu rtsa dgu bla na med pa
136b6(mdo sde): yang dag par rdzogs pa'i byang chub las phyir mi ldog pa la bkod do/ /da dung rgyal po'i pho brang der ma phyin pas de mthar gyis rgyal po'i pho brang 'khor rin chen ldan pa der phyin pa dang rgyal po'i pho brang 'khor rin chen ldan pa der nye bar song ste/
136b7(mdo sde): shing blag sha dang sA la'i drung du 'dug go/ /de de'i nub mo 'das pa dang rgyal po'i pho brang 'khor rin chen ldan du zhugs par gyur te/ zhugs nas srog chags bye ba khrag khrig phrag sum bcu rtsa drug sangs rgyas kyi chos las phyir mi ldog
136b8(mdo sde): par bkod kyang da dung zas kyi bya ba ma byas so/ /de zas gcad pa bcad nas rgyal po'i pho brang 'khor rin chen ldan nas byung ste/ bcom ldan 'das kyi sen mo'i mchod rten gang na yod pa der song ste/ 'greng bzhin du nyin mtshan 'das par byas so/ /
137a1(mdo sde): de de'i nub mo 'das nas de snga dro gnyis pa la rgyal po'i pho brang 'khor rin chen ldan du zhugs nas srog chags bye ba phrag nyi shu rtsa gsum sangs rgyas kyi chos las phyir mi ldog par bkod de da dung zas kyi bya ba ma byas so/ /de zas gnyis
137a2(mdo sde): pa gcad pa bcad nas rgyal po'i pho brang 'khor rin chen ldan nas byung ste/ bcom ldan 'das kyi sen mo'i mchod rten gang na yod pa der song ste/ 'greng bzhin du nyin mtshan 'das par byas so/ /de de'i nub mo 'das nas de snga dro gsum pa la
137a3(mdo sde): rgyal po'i pho brang 'khor rin chen ldan du zhugs nas srog chags bye ba brgya stong phrag dgu bcu rtsa dgu sangs rgyas kyi chos las phyir mi ldog par bkod de da dung zas kyi bya ba ma byas so/ /de zas gsum pa gcad pa bcad nas rgyal po'i pho brang
137a4(mdo sde): 'khor rin chen ldan nas byung ste/ bcom ldan 'das kyi sen mo'i mchod rten gang na yod pa der song nas 'greng bzhin du nyin mtshan 'das par byas so/ /de de'i nub mo 'das nas de snga dro bzhi pa la rgyal po'i pho brang 'khor rin chen ldan
137a5(mdo sde): du zhugs nas srog chags bye ba khrag khrig brgya stong phrag dgu bcu rtsa dgu bla na med pa yang dag par rdzogs pa'i byang chub las phyir mi ldog par bkod de da dung zas kyi bya ba ma byas so/ /de zas bzhi pa gcad pa bcad nas rgyal po'i pho
137a6(mdo sde): brang 'khor rin chen ldan nas byung ste/ bcom ldan 'das kyi sen mo'i mchod rten gang na yod pa der song nas 'greng bzhin du nyin mtshan 'das par byas so/ /de de'i nub mo 'das nas de snga dro lnga pa la btsun mo'i 'khor gyi nang du song nas
137a7(mdo sde): bud med brgyad khri bla na med pa yang dag par rdzogs pa'i byang chub las phyir mi ldog par bkod do/ /grong khyer de nas kyang sems can grangs med dpag tu med pa dag bla na med pa yang dag par rdzogs pa'i byang chub las phyir mi ldog par
137a8(mdo sde): bkod de da dung zas kyi bya ba ma byas so/ /de nyi ma lnga zas gcad pa bcad nas rgyal po'i pho brang 'khor rin chen ldan nas byung ste/ bcom ldan 'das kyi sen mo'i mchod rten gang na yod pa der song nas 'greng bzhin du nyin mtshan 'das par
137b1(mdo sde): byas so/ /de de'i nub mo 'das nas de snga dro drug pa la rgyal po'i pho brang 'khor rin chen ldan du zhugs nas rgyal po'i bu stong bla na med pa yang dag par rdzogs pa'i byang chub las phyir mi ldog par bkod de da dung zas kyi bya ba ma byas so/ /
137b2(mdo sde): de nyi ma drug zas gcad pa bcad nas rgyal po'i pho brang 'khor rin chen ldan nas byung ste/ bcom ldan 'das kyi sen mo'i mchod rten gang na yod pa der song nas 'greng bzhin du nyin mtshan 'das par byas so/ /de de'i nub mo
137b3(mdo sde): 'das nas de snga dro bdun pa la rgyal po'i pho brang 'khor rin chen ldan du zhugs pa dang rgyal po dpa' bas byin bskyed mos tshal du 'gro ba mthong ste/ gser gyi shing rta la ngos ni dngul mda' ni sbrul gyi snying po'i tsan dan/ 'khor
137b4(mdo sde): lo ni bai dUr+ya/ gdugs dang rgyal mtshan dang ba dan bsgreng ba dang rin po che'i shing rta sna tshogs kyis brgyan pa/ shing rta'i mda' la dar gyis bkris shing ras bcos bu phrugs kyis g.yogs pa de bu mo gzhon nu brgyad brgyas
137b5(mdo sde): rin po che'i tha gus btags shing 'dren te/ de dag byad bzhin bzang zhing mdzes pa/ blta na sdug pa/ kha dog bzang po rgyas pa'i mchog dang ldan pa/ byis pa rnams dga' bar byed cing tshim par byed pa ste/ mkhas pa rnams
137b6(mdo sde): la ni ma yin no/ /rgyal rigs shing sa la chen po lta bu brgyad khri bzhi stong yang zhabs 'bring mthon dman du 'gro'o/ /bram ze shing sA la chen po lta bu brgyad khri bzhi stong yang zhabs 'bring mthon dman du 'gro'o/ /khyim bdag
137b7(mdo sde): shing sA la chen po lta bu brgyad khri bzhi stong yang zhabs 'bring mthon dman du 'gro'o/ /rgyal po'i bu mo lnga brgya yang rin po che'i khyogs kyi nang du zhugs nas mdun thog thag tu 'gro ste/ de dag gis dge slong de mthong ma thag tu bla na med
137b8(mdo sde): pa yang dag par rdzogs pa'i byang chub las phyir mi ldog par gyur to/ /btsun mo'i 'khor brgya stong phrag drug bcu rtsa brgyad kyang dge slong de mthong ma thag tu bla na med pa yang dag par rdzogs pa'i byang chub las phyir mi ldog par
138a1(mdo sde): gyur to/ /skye bo'i tshogs chen po de dag kyang nor bu dang gdu bu rnams bkrol te lham rnams bzhags nas bla gos phrag pa gcig tu gzar te pus mo g.yas pa'i lha nga sa la btsugs nas/ dge slong de ga la ba de logs su
138a2(mdo sde): thal mo sbyar te phyag 'tshal zhing 'khod do/ /de nas bu mo gzhon nu de dag kyang sngon gyi dge ba'i rtsa ba dag gis bskul bas khyogs de dag las babs nas nor bu dang gdu bu dag bkrol te lham rnams bzhag nas bla gos phrag pa
138a3(mdo sde): gcig tu gzar te pus mo g.yas pa'i lha nga sa la btsugs nas dge slong de ga la ba de logs su thal mo sbyar te tshigs su bcad pa 'di dag smras so/ /dge slong 'di ni byon pa'i tshe/ /nyi ma lta bur thams cad du/ /'di dag rab tu
138a4(mdo sde): snang bar bgyis/ /skye bo'i tshigs kyang 'dun par gyur/ /'dod chags zhe sdang rgyun bcad cing / /gti mug dag kyang bsal bar gyur/ /de tshe zhe sdang khro ba dang / /phrag dog thams cad bcad par gyur/ /rgyal po dpa' bas
138a5(mdo sde): byin pa yi/ /zhabs 'bring sras la sogs pa yang / /su yang rgyal po mi lta ste/ /su yang zhabs 'bring mi bgyid do/ /ji ltar zla ba nya ba ni/ /skar ma dag gis bskor ba bzhin/ /rgyal po'i bu yi mdun bdar bas/ /dge slong
138a6(mdo sde): 'di yang mdzes par gyur/ /ji ltar gser gzugs ri mo dag /mkhas pas ri mor bris pa dang / /sA la'i rgyal po rgyas pa ltar/ /de bzhin dge slong mdzes par gyur/ /mthu chen brgya byin lha yi dbang po ni/ /grong khyer 'jig pa
138a7(mdo sde): bdag po mig stong ldan/ /ri rab spyi la sum bcu rtsa gsum dbang / /de bzhin dge slong byon pa 'di yang mdzes/ /tshangs pa'i 'jig rten tshangs pa gnas pa 'dra/ /rab 'phrul lha yi bu ni lha dbang bzhin/ /'dod khams 'thab bral
138a8(mdo sde): mchog gi lha bzhin du/ /dge slong byon pa 'di yang de bzhin mdzes/ /nyi ma bzhin du bar snang lhan ner bgyis/ /'od zer stong ldan mun nag rab tu sel/ /phyogs rnams kun du snang bar bgyid pa ltar/ /de bzhin dge slong byon pa
138b1(mdo sde): mdzes par gyur/ /bskal pa mtha' yas rgya cher sbyin pa byin/ /tshul khrims ma 'dres rtag tu bsrung ba bgyis/ /bzod pa mtshungs med 'jig rten kun du bsgoms/ /de ni mtshan gyis brgyan cing 'di ltar mdzes/ /
138b2(mdo sde): 'phags pa'i skye bos rab bstod brtson 'grus bskyed/ /bsam gtan bzhi yang zhum med sems kyis bsnyen/ /nyon mongs dra ba bsal cing shes rab bskyed/ /de phyir dge slong 'jig rten kun du gda'/ /sangs rgyas bstan
138b3(mdo sde): pa mtshungs med sems can snying po ste/ /dpa' bo 'das pas chos mchog dag kyang rab tu bshad/ /ma 'ongs dus dang de bzhin da ltar byung ba yi/ /chos kyi rgyal po dbang brnyes rnams kyi sras de lags/ /dge slong khyod ni
138b4(mdo sde): mi rtag nam yang ma gyur cig / gzugs ni 'di ltar 'jig rten kun na rab tu lhan/ /gzi brjid che zhing dbyangs sgra shin du snyan par gda'/ /rgyal po'i gzi brjid shin du lham me snang mi bgyid/ /chos 'di ji ltar khyod
138b5(mdo sde): bdag nyid kyis rab rtogs shing / /sangs rgyas dag gis bka' stsal 'jig rten kun du rgyu/ /de bzhin bdag cag bud med dngos po kun spangs te/ /bdag cag thams cad dge slong 'di bzhin 'gyur bar bgyi/ /de dag thams
138b6(mdo sde): cad sor bcu thal mo sbyar byas nas/ /tshigs bcad 'di dag smras te gos rnams 'thor bar byed/ /gser gyi phreng ba dang ni rin chen do shal dang / /rna ba'i rgyan dang mgul gyi rgyan dag rnam mang 'thor/ /ji ltar 'khor los sgyur
138b7(mdo sde): ba'i rgyal po dag / stobs ldan sa 'di kun la rnam par lta/ /sras su 'du shes dag ni nye bar 'jog /gling rnams bzhi po 'di dag kun du 'gro/ /rgyal rigs dang ni tshong dpon bram ze dang / /khyim bdag mkhar gyi rgyal
138b8(mdo sde): po bdag gi mi/ /de dag gcig la lhag par sdug pa med/ /thams cad la yang byams pa mnyam par bskyed/ /de bzhin dge slong des pa 'di yang ni/ /gzungs dang dbang rnams la ni shin du bslabs/ /byang chub yan lag
139a1(mdo sde): stobs dang dbang po dang / /yan lag brgyad ldan lam yang rnam par 'byed/ /mtshan mo zla ba skar tshogs dbus na yang / /ji ltar rab tu mdzes par snang ba bzhin/ /ji ltar nyi ma'i dkyil 'khor 'char ba'i tshe/ /
139a2(mdo sde): gzi brjid ldan zhing rnam par snang bgyid bzhin/ /dbang po zhi zhing stobs bcu ldan pa yi/ /sangs rgyas nges pa kun la phyag 'tshal lo/ /de dag gis ni bsngags pa bskal pa brgyas/ /zad par byed nus skyes bu su yang med/ /
139a3(mdo sde): bskal pa bye ba stong phrag mang por ni/ /yon tan brjod kyang zad pa yong med de/ /'jig rten rab mchog gi ni spu gcig kyang / /bsngags pa dag ni zad par mi 'gyur ro/ /des ni mtshungs med 'khor lo rab tu bskor/ /ye shes
139a4(mdo sde): dag gi gnas kyang shin du bstan/ /zhib cing rdul bral chos rnams bshad pa mdzad/ /de ni gang na'ang snang bar 'gyur ba med/ /dge sbyong dang ni bram ze lha dang klu/ /lha min bdud dang tshangs par bcas la sogs/ /sangs
139a5(mdo sde): rgyas thams cad mkhyen pa'i yon tan gyis/ /rgya mtsho dag ni zad par yong mi nus/ /gang gis thugs sras 'di 'dra mnga' ba yi/ /sman rgyal mtshungs med rgyal la phyag 'tshal lo/ /tshigs bcad 'di dag smras nas de yi
139a6(mdo sde): tshe/ /rgyal po'i bu mo gzhon nu thams cad dga'/ /gser dang gser phye dag kyang 'thor bar byed/ /gos rnams kyang ni rab tu 'ding bar byed/ /gtsug gi nor bu do shal mdzes pa dag /rin thang bye ba phrag ni brgya ri bas/ /
139a7(mdo sde): dge slong de la mngon par g.yogs nas ni/ /dga' nas byang chub phyir yang rab tu zhugs/ /de nas rgyal po dpa' bas byin 'di snyam du sems te/ kye ma btsun mo'i 'khor 'di dag ni log par zhugs te skye bo'i tshogs
139a8(mdo sde): kyang log go snyam mo/ /skye bo de dag kyang nor bu dang gdu bu bkrol lham bzhag nas gos phrag pa gcig tu bgos te/ pus mo g.yas pa'i lha nga sa la btsugs nas dge slong de ga la ba de logs su thal mo sbyar
139b1(mdo sde): nas phyag 'tshal lo/ /dge slong de byad gzugs bzang ba tsam du rgyal po dpa' bas byin byad bzhin mi bzang / de tsam du blta na sdug pa ma yin/ de tsam du mdzes pa ma yin te/ de rgyal po'i srid kyi phyir shin du sdangs par gyur to/ /dge slong
139b2(mdo sde): de'i gzugs kyi lus yongs su rdzogs pa mthong nas shin du khros so/ /dge slong de rgyal po'i lam na 'dug pa'i mig tu rdul song ba dang de 'di snyam du sems te/ dge slong 'dis chags pa'i sems kyis nga'i btsun mo'i 'khor la bltas te/ 'dis
139b3(mdo sde): mig gis kyang brda byas so/ /de 'di snyam du sems te/ da dge slong 'di la srog gcod par byed pa su yod snyam mo/ /de nas rgyal po dpa' bas byin gyi zhabs 'bring du bu stong 'brang ba de dag bos nas gzhon nu dag dge slong 'di srog dang phrol cig
139b4(mdo sde): ces byas na/ gzhon nu de dag rgyal po dpa' bas byin la slar zlog go/ /dge slong de'i phyir de 'di snyam du sems te/ bdag gi bu dag kyang bka' mi nyan te/ bdag gcig pu gnyis su med par bzhag na da dge slong 'di srog dang bral bar
139b5(mdo sde): byed pa su yod snyam mo/ /de nas rgyal po dpa' bas byin la gsod pa'i gshed ma dga' byed ces bya ba gtum po btsam pa med pa ma rungs pa zhig yod pa de rgyal po'i lam na rgyal po dpa' bas byin dang ha cang yang mi ring ba zhig na 'dug go/ /rgyal
139b6(mdo sde): po dpa' bas byin gyis de mthong nas dga' mgu yi rangs te/ rab tu dga' ba dang mos pa dang yid bde ba skyes nas de sems 'di snyam du sems te/ dga' byed 'dis dge slong 'di srog dang dbral bar byed snyam mo/ /de nas gsod pa'i gshed ma
139b7(mdo sde): dga' byed rgyal po dpa' bas byin gang na 'dug pa der 'ongs pa dang dga' byed la 'di skad ces smras so/ /khyod bya dga' cher sbyin na dga' byed khyod dge slong 'di srog dang bral bar byed nus sam/ dga' byed kyis smras pa/ lha shin du rngo thog go/ /
139b8(mdo sde): bka' bzhin 'tshal/ da dge slong 'di srog dang dbral bar 'tshal lo/ /rgyal pos smras pa/ dga' byed de'i phyir de'i dus la bab par shes na mtshon rnon po thogs la dge slong 'di'i lag pa dang rkang pa chod cig /rna ba dang sna yang chod cig /
140a1(mdo sde): 'dis chags pa'i sems kyis nga'i btsun mo'i 'khor la bltas kyis de'i phyir 'di'i mig kyang skam pas phyung shig ces byas so/ /de nas gsod pa'i gshed ma dga' byed kyis de'i tshe ral gri rnon po thogs nas dge slong de'i
140a2(mdo sde): lag pa dang rkang pa bcad do/ /rna ba dang sna yang bcad do/ /mig gnyis kyang phyung ngo / /de nas dge slong de'i mgo dang rna ba dang rkang lag bcad pa las 'od zer bye ba khrag khrig brgya stong du ma yang byung / 'o ma'i rgyun du ma yang byung ste/ phyogs bcur
140a3(mdo sde): bskor nas slar yang dge slong de'i lus kyi nang du nub bo/ /bcad cing gtubs pa'i 'phro nas dpal be'u dang bkra shis dang 'khor lo la sogs pa nang nas byung ste skyes bu chen po'i mtshan sum bcu rtsa gnyis kun du snang ngo / /de nas rgyal
140a4(mdo sde): po de skye bo'i tshogs chen po dang dong nas skye bo'i tshogs chen po des dge slong de lam na bcad gtubs shing 'dug pa mthong nas/ de dag sdug bsngal zhing yid mi bde ste/ ngo mtshar du gyur nas ngu zhing cho nges btab ste smre sngags bton nas phyir yang rgyal
140a5(mdo sde): po'i pho brang 'khor rin chen ldan par song ngo / /de nas rgyal po dpal bas byin zhag bdun 'das pa dang bskyed mos tshal mchog na 'dug pa mi dga'/ mi rtsi yongs su mi spyod de/ bskyed mos tshal nas de logs nas zhag bdun 'das pa
140a6(mdo sde): dang rgyal po'i pho brang 'khor rin chen ldan du zhugs pa dang des dge slong de rgyal po'i lam du bor ba shi nas zhag bdun lon yang lus kyi mdog ma gyur pa mthong nas de 'di snyam du sems te/ dge slong 'di'-i lus kyi mdog ma gyur pa las
140a7(mdo sde): bltas na dge slong 'di ni gdon mi za bar bla na med pa yang dag par rdzogs pa'i byang chub las phyir mi ldog pa yin te/ bdag gis sems can dmyal ba chen por skye bar 'gyur ba'i sdig pa'i las byas kyis bdag ni myur du sems can
140a8(mdo sde): dmyal ba chen por ltung bar 'gyur ro zhes de de ltar sems pa na/ steng gi bar snang las lha'i bu brgyad khris sgra skad dbyangs gcig tu smras pa/ rgyal po chen po 'di ni de bzhin te/ khyod ji skad zer ba ltar dge slong 'di ni bla na med pa
140b1(mdo sde): yang dag par rdzogs pa'i byang chub las phyir mi ldog pa yin no zhes zer ro/ /bar snang las lha dag gi sgra thos nas de shin du 'jigs shing skrag nas bag tsha zhing spu zing zhes byed de 'gyod par gyur to/ /de nas rgyal po dpa' bas byin sdug
140b2(mdo sde): bsngal zhing yid mi bde ste 'gyod par gyur pas de'i tshe cho nges cher btab nas tshig 'di skad zer ro/ /rgyal po'i srid dang rgyal po'i pho brang dang / /nor bu rin chen mu tig gser dbyig spang / /bdag nyid mtshon thogs bdag nyid 'chi bar
140b3(mdo sde): bya/ /bdag ni byis pa'i blo can las ngan ldan/ /dge slong me tog zla mdzes 'dir byung ba/ /sum bcu rtsa gnyis mtshan gyi go bgos te/ /snang bar byed cing rgyal po'i pho brang 'ongs/ /zla ba nya tshe skar ma'i rgyal po bzhin/ /'dod
140b4(mdo sde): pa'i longs spyod ngan pas bdag dkrugs te/ /rab tu dga' bar bud med tshogs rnams dang / /shing rta'i nang du zhugs te de nas dong / /rgyal rigs rnams kyis yongs su 'khor bar bskor/ /dge slong dri mchog mig bzang 'di nyid
140b5(mdo sde): ni/ /'dir byon dge slong de'ang mthong nas su/ /bud med tshogs rnams rab tu dgar gyur cing / /mos pa skyes nas gser gyi phreng ba gtor/ /thams cad sor bcu'i thal mo sbyar byas nas/ /tshigs bcad dbyangs kyis dge
140b6(mdo sde): slong de la bstod/ /rgyal po yi ni klu yi dbyangs sgra rnams/ /de dag thams cad rab tu zhi bar gyur/ /de yang shing rta'i nang du zhugs nas ni/ /rgyal rigs rnams kyis yongs su bskor bar gyur/ /bde bar gshegs pa'i
140b7(mdo sde): sras mchog mthu che ba/ /dge slong dri mchog mig bzang 'dir byon na/ /bdag gi sems ni rab tu ngan gyur te/ /dge slong rgyal po'i pho brang 'jug pa'i tshe/ /bud med tshogs chen dga' bar lta mthong nas/ /rmongs pas
140b8(mdo sde): de la phrag dog khro ba bskyed/ /phyogs bzhi kun du snang bar bgyis pa ni/ /zla ba sgra gcan zin thar mdzes pa bzhin/ /dge slong rgyal po'i pho brang 'jug mthong nas/ /bud med tshogs rnams dga' zhing sgra yang 'byin/ /bdag gis
141a1(mdo sde): der ni gtum po'i tshig smras te/ /bu stong dag la nga nyid khyod song la/ /dge slong 'di ni dum bu dum bur gyis/ /'di ni nga yi dgra mchog ma rungs pa/ /gzhon nu thams cad mnyen zhing tshul ldan te/ /bdag la phan sems dge slong
141a2(mdo sde): de la 'dud/ /rgyal po 'di 'dra'i bka' bzhin bgyir mi rung / /de tshe bdag ni mya ngan non par gyur/ /dge slong shin du tshul khrims mchog ldan pa/ /byams ldan pha bzhin zhugs pa mthong nas ni/ /shin du gtum pa'i sems kyis gsod
141a3(mdo sde): du btang / /phyi dus bdag ni lhung nas mnar med sreg /dga' byed de ni rgyal po'i lam 'dir gnas/ /ma rungs las bgyid mi la sdug bsngal skyed/ /bdag gi bka' bzhin de 'drar des bgyis te/ /me tog phreng brgyus 'dra ba'i
141a4(mdo sde): dge slong gtubs/ /nags mchog kun du bzang po dga' ba na/ /bya yis gang zhing me tog dri zhim rgyas/ /de na dge slong tshogs gzhan rab mang ba/ /bu gcig pa ni ma dang bral ba bzhin/ /dge slong bzhengs la nags su gnas
141a5(mdo sde): par mdzod/ /mi yi don kyang shin du rgya cher bgyis/ /rgyal po'i pho brang 'khor 'dir byon pa'i tshe/ /dge slong shin du snying rjer ngu zhing tshol/ /lag pa g.yas pas me tog rgyal mtshan thogs/ /g.yon pa yis kyang blta sdug mdzes pa
141a6(mdo sde): gzhan/ /lam yang sbyangs shing gos kyis khebs par g.yogs/ /dge slong bzhengs la chos mchog bshad pa mdzod/ /rgyal po'i khab 'dir khyod zhugs ring lon kyang / /dge slong rab tu snying rjer ngu zhing tshol/ /rgyal ba mchog gi
141a7(mdo sde): bstan pa 'jig pa'i tshe/ /khyod kyi srog gi bar chad 'gyur du dogs/ /ji ltar skyes bu mthu chen la la dag /phyogs dang phyogs mtshams rtag tu sgra grags pa/ /srid gsum 'di kun thams cad zil mnan nas/ /g.yang sa chen
141a8(mdo sde): por mchongs te sar lhung ltar/ /de bzhin dge slong mtshan mchog rab brgyan pa/ /byad bzhin bzang po sa 'dir 'gyel bar gyur/ /me tog zla mdzes zhe sdang gtum med pa/ /bdag gi sdig pa'i sems kyis dum bur blags/ /
141b1(mdo sde): me tog zla mdzes bkrongs nas sar lhung ba/ /chos smra 'di ni mthong nas myur bar yang / /dge slong thams cad sdug bsngal gzer gyur te/ /mi dga' skyes 'gyur de bzhin sems mi bde/ /me tog zla mdzes ri yi rgyal po ltar/ /sum
141b2(mdo sde): bcu rtsa gnyis mtshan gyi go bgos te/ /phreng ba brgyus pa bud med thogs pa 'dra/ /'dir ni dum bu dum bur rnam par bcad/ /bdag gis dngos sdig shin du mi bzad bgyis/ /mgon med mnar med gshin rje'i yul du mchi/ /
141b3(mdo sde): 'dir yang dge slong dum bur rlags pa yis/ /bdag ni sangs rgyas rnams dang ring bas ring / /bdag gis shin du las ngan bgyis pas na/ /bu dang gnyen bshes tshogs rnams skyabs mi 'gyur/ /blon po dang ni zhabs 'bring bkrabs pa
141b4(mdo sde): yang / /de dag dmyal bar bdag song skyabs mi 'gyur/ /sangs rgyas 'das dang de bzhin ma byon dang / /phyogs bcu dag na gang su bzhugs pa yi/ /ded dpon stobs bcu nyon mongs med pa rnams/ /rdo rje stug sra sku mnga'i skyabs su mchi/ /
141b5(mdo sde): der ni dge slong dum bur byas mthong nas/ /lha rnams rab tu snying rje cho nges 'debs/ /de dag der song dge 'dun go bar byas/ /me tog zla mdzes rgyal po'i khab 'dir bsad/ /chos smra ba ni mkhas shing rtogs pa de/ /mthu chen
141b6(mdo sde): phyogs dang phyogs mtshams rab tu grags/ /byang chub sems dpa' gzungs la gnas pa de/ /me tog zla mdzes rgyal po'i khab 'dir bsad/ /bskal pa mtha' yas sbyin pa sna tshogs byin/ /tshul khrims mi g.yo skyon
141b7(mdo sde): med gang srung zhing / /'jig rten kun du mtshungs med bzod sgom pa/ /me tog zla mdzes rgyal po'i khab 'dir bsad/ /bskal pa mtha' yas rtag tu brtson ldan zhing / /zhum med sems kyis bsam gtan bzhi la sgom/ /
141b8(mdo sde): nyon mongs 'joms pa'i shes rab gang bsten pa/ /me tog zla mdzes rgyal po'i khab 'dir bsad/ /lus la phangs pa thams cad rab spangs shing / /de bzhin srog la ma chags gyur nas ni/ /kun du bzang po'i nags nas
142a1(mdo sde): babs nas su/ /me tog zla mdzes rgyal po'i khab 'dir bsad/ /lha yi cho nge'i snying rje thos nas ni/ /dge slong de kun shin du sdug bsngal nas/ /me tog zla mdzes nyes med bsad pa la/ /lta ba'i phyir yang thams cad grong
142a2(mdo sde): du lhags/ /des pa de dag rgyal po'i khab 'ongs nas/ /dge slong dum bu dum bur byas mthong ste/ /nyam thag skad kyis mi bzad cho nges 'debs/ /de dag thams cad brgyal nas sa la 'gyel/ /dge slong dge 'dun rgyal po de
142a3(mdo sde): la smra/ /tshul khrims skyon med shin du bsdams pa yi/ /dge slong 'dis ni nyes pa ci zhig byas/ /'di ni sngon gyi skye ba bsam yas dran/ /'di ni ye shes gzungs dbang pha rol phyin/ /'di ni 'dus byas 'di dag stong par shes/ /
142a4(mdo sde): 'di ni 'gro ba dag la mtshan med ston/ /'di ni smon lam 'du shes thams cad spangs/ /'di ni yid 'ong snyan pa'i sgra dbyangs 'byin/ /'di ni nges shing dbang po rab tu zhi/ /'di ni sngon gyi gnas kyi pha rol phyin/ /'jig rten thams
142a5(mdo sde): cad las kyang mngon par 'phags/ /'di ni sangs rgyas rang byung ye shes kyis/ /khyu mchog gyur cing 'jig rten ri mor byas/ /dag cing rab rib med pa'i mig gis lta/ /byams pa dang ni snying rje shin du che/ /'dod pa ngan cing gtsog
142a6(mdo sde): la sdug bsngal bskyed/ /mtho ris rnam par ma rung byed pa ste/ /'dod pa bsnyen na rna ba med par 'gyur/ /mi dag shes rab dang yang bral bar 'gyur/ /mi rnams 'dod pa dag ni bsnyen byas na/ /long bar 'gyur zhing pha dang ma yang
142a7(mdo sde): gsod/ /'dod pa bsnyen byas tshul khrims ldan pa gsod/ /de bas mi yis 'dod pa rnam par spang / /rgyal pos 'dod pa dag ni bsnyen byas na/ /sa bdag dam pa 'byor pa 'di bor nas/ /mi bzad sdug bsngal rtsub byed sems dmyal
142a8(mdo sde): nas/ /sems can dmyal ba 'jigs pa chen por 'gro/ /'di 'dra'i dge slong mkhas pa gsod byed de/ /sdig pa'i las rnams rtag tu byed par 'gyur/ /de phyir byang chub zhi ba su 'dod pa/ /sdig pa rnam pa sna tshogs spang bar bya/ /
142b1(mdo sde): lus ni sgyu ma gsog dang 'dra ba dang / /de bzhin rna mig sna lce rig nas ni/ /gzugs dang sgra dang de bzhin dri mchog dang / /reg bya chos rnams zhum med sems kyis gtong / /sbyin la bslabs shing tshul khrims mnyam pa med/ /
142b2(mdo sde): bzod pa dang ni brtson 'grus de bzhin te/ /bsam gtan sten cing shes rab pha rol song / /sems can dag gi don kyang rab tu byed/ /'jig rten lha dang mir bcas thams cad kyang / /byams pas rgyal ba la ni rab tu lta/ /
142b3(mdo sde): de phyir mig ni mun gnag gtibs gyur kyang / /byang chub zhi ba nyid ni 'tshang rgya 'gyur/ /rta dang bal glang yang thogs khri rnams dang / /khyogs dang sngas rnams kyang ni de bzhin te/ /glang po dag dang bzhon dang dgal ba dang / /
142b4(mdo sde): grong dang yul 'khor dga' ba gtong bar byed/ /grong khyer dang ni rgyal srid yongs gtong zhing / /gser dang dngul dang shel dang byi ru dang / /de bzhin gnas dang bu dang bu mo dang / /rang gi mgo yang gtong zhing byang chub zhugs/ /
142b5(mdo sde): me tog dang ni spos dang bdug pa dang / /gdugs dang rgyal mtshan lha yi ba dan dang / /rol mo'i cha spyad sna tshogs thogs nas ni/ /dga' nas mchod pa mtshungs pa med pa byed/ /srid pa dag ni stong par shes nas kyang / /
142b6(mdo sde): srid pa'i 'gro ba dag la dga' mi byed/ /de phyir stobs bcu mtshan gyis rnam brgyan cing / /phyogs bcu thams cad du yang snang bar byed/ /byang chub sems dpa' gzungs la gang gnas pa/ /'dod pa'i khams rnams
142b7(mdo sde): dang ni gzugs kyi khams/ /gzugs med khams la de dag mi chags te/ /khams gsum dag la snga nas chags pa med/ /byang chub sems dpa' gzungs la gang gnas pa/ /bdag tu 'du shes sems can
142b8(mdo sde): 'du shes med/ /srog tu 'du shes gang zag 'du shes med/ /tshangs par spyod pa ma 'dres rtag tu spyad/ /byang chub sems dpa' gzungs la gang gnas pa/ /dngos por 'du shes dngos med 'du shes med/ /bde bar
143a1(mdo sde): 'du shes mi bder 'du shes med/ /grangs su 'du shes grangs med 'du shes med/ /byang chub sems dpa' gzungs la gang gnas pa/ /yod par 'du shes med par 'du shes med/ /bud med 'du shes skyes par
143a2(mdo sde): 'du shes med/ /grong gi 'du shes grong khyer 'du shes med/ /byang chub sems dpa' gzungs la gang gnas pa/ /yul 'khor 'du shes grong mdab 'du shes med/ /'dod chags 'du shes 'dod bral 'du shes med/ /zhe
143a3(mdo sde): sdang 'du shes sdang bral 'du shes med/ /gti mug 'du shes rmongs bral 'du shes med/ /byang chub sems dpa' gzungs la gang gnas pa/ /nga rgyal nga rgyal bral ba'i 'du shes med/ /ma rig ma rig ma yin 'du shes
143a4(mdo sde): med/ /lta dang lta ba ma yin 'du shes med/ /byang chub sems dpa' gzungs la gang gnas pa/ /de dag dbang po stobs la mi chags te/ /byang chub yan lag bsam gtan chags pa med/ /khams gsum nyes pa
143a5(mdo sde): thams cad rab tu spongs/ /'dod chags chags med zhe sdang gtum pa med/ /gti mug rmongs med rtag tu g.yo med 'gyur/ /sangs rgyas stobs bcu mthong nas bkur sti byed/ /blo gros ldan pa mtho ris smon mi byed/ /su dag gzhan las chos
143a6(mdo sde): mchog thos nas ni/ /de la nam yang nem nur mi byed pa/ /'bru mar gang ba'i snod bzhin dang zhing dag /bcad dang ma bcad gzhan gyi blo yang shes/ /mdza' ba byas na rjes su chags pa skye/ /de yang nyon mongs pa ni chen po yin/ /zhe sdang byas na khong
143a7(mdo sde): khro skye bar 'gyur/ /dgra dang 'jigs pa sdig pa rnams kyang 'byung / /'di gnyis rab tu rnam par spang byas te/ /blo gros ldan pa dag ni byang chub zhugs/ /de dag mi yi khyu mchog stobs bcur ni/ /'jig rten du yang mngon par 'byung bar 'gyur/ /
143a8(mdo sde): nang dang phyi rol dag kyang rnam spangs te/ /chos kyi ngo bo nyid la rab gnas shing / /tshul khrims phung po dag kyang rnam par sbyangs/ /ral ba med cing ma 'dres skyon yang med/ /nam yang de dag gi ni tshul khrims dag /'phags shing 'dres pa dag tu
143b1(mdo sde): mi 'gyur te/ /mtha' 'di dag ni gnyis po yongs spangs nas/ /blo gros 'chang ba byang chub zhi rtogs 'gyur/ /de nas rgyal po dpa' bas byin gyis dge slong gi dge 'dun las chos smra ba me tog zla mdzes kyi yon tan bye brag chen po yangs
143b2(mdo sde): shing rgya che ba thos nas sdug bsngal zhing yid mi dga' nas de'i tshe byang chub sems dpa'i tshogs chen po la tshigs su bcad pas slar smras pa/ nags khrod stug po kun du bzang po ni/ /sdong po chen pos gang zhing 'bras bus mdzes/ /dus kun skye
143b3(mdo sde): ba me tog sdug pas brgyan/ /sna tshogs tha dad bya rnams sgra yang 'byin/ /gser gyi ri yang mdzes shing mtho bas brgyan/ /mi'am ci yi glu dbyangs snyan pa dang / /rol mo shin du thabs ldan yid 'ong grag /grub pa'i bu mo rtag tu gar
143b4(mdo sde): yang byed/ /nags de lha yi dga' ba'i tshal bzhin te/ /gzugs bzang gzugs 'bar ba yi shing gis dkrigs/ /me tog rnam pa sna tshogs tha dad bkram/ /ud pal pad mos brgyan cing chu yang 'bab/ /'di 'dra ba yi nags mchog nyams
143b5(mdo sde): dga' ba/ /drang srong rtag tu gnas par 'thun pa dag /bor nas sems can don dang phan bzhed pas/ /sdig pa'i phung po bdag drung grong du byon/ /de ltar chos smra yon tan 'chang ba 'di/ /me tog zla mdzes grong khyer 'dir byon te/ /byon nas sdig
143b6(mdo sde): pa bgyid pa bdag gis bkrongs/ /'di bkrongs pas ni bdag kyang dmyal bar ltung / /byang chub sems dpa'i thugs rje'i stobs ldan gang / /dpa' bo sems can phan phyir 'jig rten spyod/ /de dag sdig bgyid bdag gi skyabs mdzod cig /byang chub
143b7(mdo sde): sems dpa' de skyabs bdag mchi'o/ /gang yang rang rgyal dag ni gnyis pa dang / /gang gzhan nyan thos rdzu 'phrul ldan pa ste/ /zag pa zad cing tha ma'i lus 'dzin pa/ /bdag ni sdug bsngal mnar med mchi ba skyobs/ /de nas yang bcom ldan 'das
143b8(mdo sde): kyis tshe dang ldan pa kun dga' bo la bka' stsal pa/ de lta bas na kun dga' bo/ byang chub sems dpa' sems dpa' chen pos lus dang srog la ma chags par bya'o/ /de ci'i phyir zhe na/ kun dga' bo lus dang srog la chags pa'i
144a1(mdo sde): sems can rnams mi dge ba'i las mngon par 'du byed par 'gyur ro/ /de la 'di skad ces bya ste/ rtag tu rul ba'i lus 'di dang / /srog kyang g.yo zhing dbang med de/ /rmi lam sgyu ma 'dra ba la/ /sems can gang dag chags pa ni/ /shin
144a2(mdo sde): du ma rungs las byas nas/ /gti mug dbang song de dag ni/ /sems can dmyal ba mi bzad par/ /mi mkhas bdud kyi bzhon bas song / /dbu ba rdos 'dra'i lus dang ni/ /chu yi chu bur 'dra srog la/ /mi gang chags par mi byed pa/ /de dag
144a3(mdo sde): 'gro ba mchog tu 'gro/ /de nas yang bcom ldan 'das kyis tshe dang ldan pa kun dga' bo la bka' stsal pa/ kun dga' bo de lta bas na byang chub sems dpa' sems dpa' chen po ting nge 'dzin 'di 'dod pa dang / myur du bla na med pa yang dag par rdzogs
144a4(mdo sde): pa'i byang chub mngon par rdzogs par 'tshang rgya bar 'dod pas lus dang srog la mi lta bar byas te/ mgo dang gos la me 'bar ba bzhin du brtson 'grus brtsams pas sems can thams cad la snying rje chen po bskyed de dben pa na bde bar gnas pa
144a5(mdo sde): dang dgon pa dang nags khrod spangs te grong dang grong khyer dang grong rdal dang ljongs dang yul 'khor dang rgyal po'i pho brang 'khor dang ri khrod rnams su zhugs te/ ci nas sems can de dag nyan thos kyi byang chub dang rang sangs rgyas kyi byang chub las phyir mi ldog
144a6(mdo sde): pa dang / bla na med pa yang dag par rdzogs pa'i byang chub las phyir mi ldog par 'gyur ba de lta de lta bur sems can rnams la chos bstan par bya'o/ /de nas yang bcom ldan 'das kyis de'i tshe tshe dang ldan pa kun dga' bo la sngon byung ba'i gtam bstan
144a7(mdo sde): pa 'di nyid rgya cher tshigs su bcad pa'i dbyangs kyis rgyas par rab tu bstan to/ /ngas sngon spyad pa dag ni spyod pa na/ /de tshe rgyal po dpa' bas byin par gyur/ /rgyal po'i pho brang rin chen ldan zhes bya/ /bskyed mos tshal gyi sar ni byung bar gyur/ /
144a8(mdo sde): shing rtar zhugs pas de tshe dge slong mthong / /kun nas mdzes shing blta na sdug pa ste/ /sum bcu rtsa gnyis mtshan gyi go bgos pa/ /phyogs rnams thams cad du yang snang bar byed/ /me tog zla mdzes phyogs su grags pa ste/ /snying rje gnas
144b1(mdo sde): pa phan zhing snying brtse ba/ /dpal dang gzi brjid dag gis mdzes pa ni/ /sems can rnams la brtse phyir grong du 'ongs/ /nga ni gzugs kyang de tsam mi phod pas/ /de la nga yang 'jungs pa ma rungs skyes/ /'dod la chags shing srid la bcings
144b2(mdo sde): pas na/ /'di ni bdag gi srid las skyod snyam ste/ /nga yi bu rnams stong du tshang ba yang / /shing rtar zhugs shing zhabs 'bring mthon dman 'gro/ /cod pan dang ni sna tshogs rgyan gyis brgyan/ /sum bcu dbang phyir lha yi bu 'brang bzhin/ /de na nga yi
144b3(mdo sde): bu mo lnga brgya dag / nor bu thogs shing lham gyon blta na sdug / /mgo rgyan dang ni lhab lhub rgyan gyis spud/ /de dag gser gyi dra bas shing rta 'dren/ /nga yi bud med dag ni brgyad khri yang / /gzugs mdzes shin du blta na sdug pa dag /shing
144b4(mdo sde): rtar zhugs pas dge slong de mthong ste/ /r-i rab bzhin du gzugs bzang dpal 'bar ba/ /mthong nas de dag phar yang 'du shes bskyed/ /byang chub dam pa mchog tu sems skyes te/ /de tshe tshangs pa'i spyod par yang dag btsud/ /yid du 'ong ba'i
144b5(mdo sde): rgyan rnams de la gtor/ /de tshe nga ni phrag dog skyes par gyur/ /gnod sems zhe sdang tha ba mi bzad de/ /dbang phyug rgyags pas bu la 'di skad smras/ /mdun na 'dug pa'i dge slong bsad par gyis/ /gzhon nu de dag nga yi tshig thos nas/ /
144b6(mdo sde): shin du sdug bsngal yid kyang mi dgar gyur/ /yab cig de skad kyi ni tshig ma gsung / /dge slong 'di 'dra bdag cag mi 'gums so/ /bskal pa bye ba gang gA'i bye snyed du/ /bdag cag lus dang yan lag bcad gtubs kyang / /dge slong 'di ni
144b7(mdo sde): 'gums par mi bgyid de/ /'di ltar bdag cag byang chub sems skyes so/ /rgyal po de tshe bu yi tshig thos nas/ /khros te gsod pa'i gshed ma 'bangs la smras/ /nga yi btsun mo'i mdun na 'dug pa yi/ /dge slong 'di ni myur du sod de phul/ /
144b8(mdo sde): de nas gsod pa'i gshed ma phyi bzhin 'ongs/ /shin du gtum sems dga' byed snying rje med/ /'bru mar ngar btags ral gri thogs nas su/ /de yis dge slong dum bu brgyad du byas/ /de yi lus dang yan lag bcad pa las/ /
145a1(mdo sde): khrag kyang mi zag 'od zer stong byung ste/ /bcad pa'i 'phro na dpal be'u 'khor lo dag /mtshan rnams de yi lus kyi nang na yod/ /shin du ma rungs las ni byas nas su/ /bskyed mos tshal du de yi mod la byung / /dge slong me tog
145a2(mdo sde): zla mdzes dran nas ni/ /de yi rtsed mo dga' bar ma gyur to/ /rings pa'i gzugs su myur zhing mgyogs par ni/ /de nas bdag gi rgyal po'i pho brang song / /gang du dge slong dum bu brgyad byas pa/ /sa phyogs der ni shing rtar zhugs nas
145a3(mdo sde): phyin/ /lha rnams khrag khrig mang po bar snang la/ /cho nges 'debs pa'i sgra dag des thos te/ /rgyal po khyod kyis mi dge sdig mang bgyis/ /shi 'phos nas ni mnar med mi bder 'gro/ /rgyal po des ni lha yi sgra thos nas/ /shin du
145a4(mdo sde): sdug bsngal mi dga' sems skrag gyur/ /bdag gis me tog zla mdzes bkrongs pa ni/ /bdag gis sdig pa mi bzad mang po bgyis/ /de bzhin gshegs pa ye shes mtha' yas ldan/ /sangs rgyas mi yi khyu mchog sras po gang / /
145a5(mdo sde): dbang po bsrungs shing des pa zhi ba'i yid/ /de ni 'dod pa'i don phyir bdag gis bkrongs/ /de bzhin gshegs pa'i chos rnams gang 'dzin cing / /zad pa'i dus la dam pa'i chos kyi mdzod/ /'jig rten kun du chos kyi sgron ma mdzad/ /de ni
145a6(mdo sde): 'dod pa'i don phyir bdag gis bkrongs/ /'jig rten kun na sman pa'i rgyal po gang / /sems can na ba rtag tu gso byed cing / /bdud rtsi dag gis bkru sman gtong ba yi/ /dge slong bdag gis 'dod pa'i don phyir bkrongs/ /zhib cing zab
145a7(mdo sde): la zhi ba blta dka' ba'i/ /chos rnams skye dgu dag la gang 'chad cing / /byang chub snying po mchog kyang gang ston pa/ /de ni 'dod pa'i don phyir bdag gis bkrongs/ /'dren pa rnams kyi chos kyi mdzod 'dzin cing / /'jig rten ldongs pa'i sgron
145a8(mdo sde): mar gyur pa ste/ /gzungs dang mdo sde'i rgyal po gang 'dzin pa/ /de ni ci slad bdag gis 'dod phyir bkrongs/ /nyon mongs med cing rnam dag ye shes can/ /zhi ba rab zhi rtag tu mnyam bzhag pa/ /'dod pas ldongs pas bdag gis deng bkrongs te/ /
145b1(mdo sde): des ni shin du ma rungs dmyal bar ltung / /sangs rgyas gang dag 'das dang de bzhin ma byon dang / /mi yi dam pa rgyal ba gang yang bzhugs pa ni/ /bsngags pa mtha' yas yon tan rgya mtsho ldan pa rnams/ /de dag kun la thal mo
145b2(mdo sde): sbyar te skyabs su mchi/ / // 'phags pa ting nge 'dzin gyi rgyal po'i mdo/ bam po bcu gsum pa/ de nas rgyal po dpa' bas byin gyis chos smra ba me tog zla mdzes bsad de shi ba'i lus kyi mdog ma gyur par sa
145b3(mdo sde): la 'gyel cing 'dug pa mthong nas sdug bsngal zhing yid mi bde ste 'gyod cing myos par gyur nas de'i tshe cho nges rab tu cher btab po/ /chos smra ba me tog zla mdzes de la yang 'di lta bur yang dag pa'i yon tan gyis bstod pa dang snying rje dang ldan
145b4(mdo sde): pa'i tshigs su bcad pa 'di dag smras so/ /kun du bzang por 'phags pa'i dge 'dun gyis/ /khyod la rnam pa mang po bsgo ba bgyis/ /khyod kyi srog gi bar chad byung ta re/ /rin chen ldan par rgyal po'i khab ma bzhud/ /khyod kyis dge slong dge 'dun
145b5(mdo sde): tshig ma bzung / /mgon po grong khyer du ni ci slad byon/ /khyod ni gang gi don du byon pa yi/ /don de sgron ma mdzad pa mdzad du gsol/ /lha rdzas myu gu sna tshogs brgyan pa'i sa/ /gzugs bzang gzugs 'bar shing ljon mang pos dkrigs/ /
145b6(mdo sde): grub pa'i rig 'dzin gnod sbyin mchog gis bsrungs/ /lha rnams zhugs shing bya rgyal sgra yang sgrog /kun du bzang po sangs rgyas rtag bzhugs pa/ /nags tshal dam pa dga' ba bor nas ni/ /bgyi ba gang phyir khyod ni 'dir byon pa/ /des pa
145b7(mdo sde): bgyi ba de deng bdag la gsungs/ /khyod kyi tshig thos nas ni bka' bzhin bgyi/ /sangs rgyas sras po bzhengs la bka' stsol cig /kye ma da ni ci bgyi lha yi lha/ /bdag ni mgon med khyod kyi skyabs su mchi/ /gcig pu seng ge ri dgas
145b8(mdo sde): rgyal po ltar/ /dge slong dge 'dun mchog gi khyu bor nas/ /sems can mtha' yas pa la thugs brtse'i phyir/ /rang gi srog kyang btang ste 'dir byon na/ /'dod chags zil non shin du 'jungs pa yis/ /bdag gis dpa' bo dum
146a1(mdo sde): bu dum bur bcad/ /'di ni dge slong dge 'dun mtha' dag kyang / /khyod la lta bar pho brang ma lhags par/ /bdag ni 'jigs skrag khyod la ci gsol pa/ /bde bar gsol ba gcig ni mdzad par 'os/ /me tog zla mdzes mi
146a2(mdo sde): 'jigs bdag stsol la/ /nya dus zla ba nya 'drar bzhengs su gsol/ /sems can gtso bo bdag la gnang bar mdzod/ /chos smra khyod ni zhe sdang rnam par grol/ /de ring bdag la sna gcig gnang bar mdzod/ /nyi ma bzhin du snang
146a3(mdo sde): mdzad bzhengs su gsol/ /chos smra mchog ni bdag gis bkrongs bgyis te/ /sdig pa ma legs bdag gis deng bgyis pa/ /'di nas 'chi 'phos mi bzad dmyal bar skye/ /bdag la de yi skyabs su 'gyur ba med/ /
146a4(mdo sde): nyon mongs byed pa sdig sems ci ru rung / /rgyags pas khengs pa'i rgyal srid ci ru rung / /thams cad spangs te gcig pu 'gro bar 'gyur/ /'di nas bdag gis snying po ci ma blangs/ /'dod chags zhe sdang bcom pa rnam dag chos/ /
146a5(mdo sde): snyan par gsung ba bdag thul thugs rje can/ /'gro ba'i gnyen gcig sun 'byin mi mdzad pa/ /me tog zla mdzes bdag gis ci phyir bkrongs/ /kye ma bzod dang dka' thub nor phyug brtul zhugs bzang / /kye ma gzugs dang
146a6(mdo sde): des pa dag gi yon tan ldan/ /kye ma g.yo med dpal stug spros pa mi mnga' ba/ /bdag cag bor nas khyod ni gang du bzhud par mdzad/ /'phags pa khyod kyi lus dang yan lag bcad pa na/ /'o ma rab tu zag cing 'od zer stong dag
146a7(mdo sde): byung / /'jig rten 'di dag thams cad shin du ngo mtshar gyur/ /ngo mtshar che ba'i rang bzhin 'dren pa bzhengs su gsol/ /kye ma me tog zla ba dul ba thugs rje can/ /kye ma byams dang snying rje'i phung po ri bo tshur/ /kye ma chos rnams zab
146a8(mdo sde): mo shin du ston pa'i mchog / lha khyod bzhengs shig bdag la thugs brtser mdzad du gsol/ /kye ma zla ba nya zhal tshur spyon cig /kye ma sa bcu legs gnas tshur spyon cig /kye ma dpa' bo stobs bcu mngon 'phags pa/ /
146b1(mdo sde): tshe la khyod dbang bdag po gang du bzhud/ /kye ma dpa' bo tshur spyon bdag la gsungs/ /khyod kyis yun ring bzod pa bsgoms pa dang / /brtson 'grus thugs rje de dag gang du mchis/ /byams pa chen po bzhengs la gsung
146b2(mdo sde): phyung zhig / kye ma shin du mchod 'os lha yi lha/ /chos smra cang mi gsung bar ci slad bzhugs/ /mkhas pa bzhengs la bdag gi khyim du bzhud/ /bud med tshogs la khyod kyis chos ston cig /lha khyod lus ni gcad par
146b3(mdo sde): mi nus te/ /lha dang lha min gnod sbyin srin pos kyang / /khyod kyi lha yi lus 'di mi shigs kyis/ /mkhas pa khyod deng sgyu dag ma mdzad cig /lha khyod sgyu mdzad bzhugs pa ga la gda'/ /byang chub sems dpa'
146b4(mdo sde): sgyu ma mi mdzes so/ /sgyu ma thams cad spongs la bzhengs su gsol/ /rin chen ldan pa'i grong du chos shod cig /kye ma 'phags pa me tog zla mdzes tshur/ /kye ma khams gsum 'dod chags bral ba tshur/ /
146b5(mdo sde): kye ma pha ma lta bu 'dren pa tshur/ /bdag gi sems dmyal sgo ni bcad du gsol/ /ngan song skyes pa rnams kyi rten dang dpung / /srog chags mnar med chen por lhung ba yi/ /skyabs mdzad me tog zla mdzes tshur spyon
146b6(mdo sde): cig / bdag gi bde 'gro'i sgo yang dbye bar gsol/ /mgon po khyod ni dgung bdun bshos ma gsol/ /re shig deng bzhengs bdag gi bshos gsol cig /bdag gis bshos gsol rin chen ldan pa 'dir/ /sems can du ma chos la
146b7(mdo sde): dgod pa mdzod/ /kye ma chos mchog rtogs pa bdag gi yab/ /kye ma sems can rnams la khon med sems/ /kye ma tshur spyon bdag mdun chos ston cig /kye ma tshur spyon khyod smon myur grub shog /dge slong dge 'dun de ni mgon med gyur/ /
146b8(mdo sde): kye ma mdongs shing mi dran mya ngan bgyid/ /sems can snying po khyod ni myur bzhengs la/ /dge slong dge 'dun dbugs kyang dbyung bar mdzod/ /kye ma 'jig rten gsum na sgron gyur pa/ /kye ma tshur spyon kun du bzang por bzhud/ /kun
147a1(mdo sde): du bzang po'i nags khrod bzhud nas ni/ /dge slong dag la phan phyir khyod ston cig /kye kye chos 'dzin yon tan rmad byung che/ /a shwad me tog bzhin du rnyed par dka'/ /shes rab thugs rje'i spyan ni dri med pa/ /kye kye dge
147a2(mdo sde): slong dge 'dun gzigs su gsol/ /tshig gi lam dang bral ba'i gzugs de yang / /kye kye dge slong dag la bstan du gsol/ /kye kye zla ba shar ba bzhin du 'dir/ /me tog zla ba de ring bzhengs su gsol/ /kye kye rgyal sras bdag
147a3(mdo sde): la thugs brtse ba/ /dbugs 'byin mdzad pa ston pa bla na med/ /kye kye mtshon dang dbyug pas btab pa bzod/ /bzod pa'i stobs dang ldan zhing rab tu des/ /kye kye me tog zla mdzes thugs rje can/ /rab sbyin 'dren pa khyod ni
147a4(mdo sde): bzhengs su gsol/ /kye kye khyod ni bzhengs la bdag la yang / /mthong bar dka' ba'i gzungs rnams bshad du gsol/ /kye kye 'jig rten kun du snang mdzad pa/ /shes rab kyi ni sgron ma dam pa'i mchog / /kye kye sems can dag gi
147a5(mdo sde): phan don la/ /brtson mdzad 'dren pa thugs rje'i stobs dang ldan/ /kye kye me tog zla mdzes bzhengs su gsol/ /dpa' bo sems can dag gi don mdzad pa/ /kye kye sems can dag ni bye ba dang / /khrag khrig rnams kyang zhi ba'i grong du
147a6(mdo sde): khod/ /kye kye tshul khrims nor ldan blo gros che/ /mkhas pa bslabs pa'i nor gyis shin du phyug /kye kye tshul khrims brtul zhugs rab gnas shing / /chos kyi shing gi myu gu mngon par dga'/ /kye kye chos gos ngur smrig kha bsgyur 'chang / /
147a7(mdo sde): rtag tu mngon par byung la dga' bar mdzad/ /kye kye me tog zla ba brtul zhugs mchog /rab sbyin dka' thub bzang po khyod bzhengs shig /kye kye dul ba sems can ma dul 'dul/ /rtag par dul ba'i gnas dang rjes su ldan/ /kye kye dul ba rab
147a8(mdo sde): dul rjes su bzhud/ /zhi ba dbang po rab zhi khong nas des/ /kye kye sems can nyal zhing gnyid log pa/ /chos kyi sgra yis rtag tu sad par mdzod/ /kye kye sems can bye ba khrag khrig dag /sad par bgyis nas theg pa mchog la
147b1(mdo sde): khod/ /kye kye sbyin pa yi ni spang leb la/ /brtson 'grus thag gus sbrel ba'i gru sbyor te/ /kye kye sems can rgya mtsho chen por ni/ /rab tu lhung zhing srid pas ded pa rnams/ /kye kye stobs bcu ldan pa me tog mchog /mnyan pa gdos 'dzin
147b2(mdo sde): mkhas pa bzhengs su gsol/ /kye kye shin du sra ba'i grur yang ni/ /zhugs nas bdag dang de dag bsgral bar mdzod/ /kye kye sman pa'i dam pa brtul zhugs la/ /shin du spyad cing rig mdzad sman pa'i mchog /kye kye ye shes rnam grol pha rol phyin/ /
147b3(mdo sde): dam pa'i chos kyi rtsi dag sbyin mdzad pa/ /kye kye nad ni rnam pa sna tshogs kyis/ /btab pa'i sems can na ba rnams gzigs nas/ /kye kye myur du bzhengs la de dag la/ /chos kyi sman rnams shin du stsal bar mdzod/ /kye kye ye shes sman
147b4(mdo sde): pa'i rgyal po mchog / mtshungs med ye shes 'phags shing pha rol phyin/ /kye kye nad rnams shin du gso mdzad cing / /thugs rjes sems can dag gi don kyang mdzad/ /kye kye na bar gyur pa'i sems can khams/ /'dod
147b5(mdo sde): chags nad kyis ma lus bcom pa rnams/ /des ni sems can thams cad bde ba dang / /nad rnams med cing mya ngan 'das par 'gyur/ /kye kye mkhas pa ye shes rgya chen bslabs/ /chos kyi rnga dag shin du brdung bar mdzod/ /kye kye
147b6(mdo sde): 'jig rten gyi ni the tsom gyi/ /'khri shing thams cad ye shes rgya mtshos chod/ /kye kye legs thos chos rnams 'dzin mdzad pa/ /rdul bral mdo sde bye ba brgya dag kyang / /'khor gyi nang du gdan la rab bzhugs la/ /mi mchog mkhas
147b7(mdo sde): pa brjod pa mdzad du gsol/ /me tog zla ba mtshan mchog brgyan pa kye/ /dpe byad bzang po brgyad bcu tshang ba kye/ /dpe byad bzang po brgyad bcus lus brgyan kye/ /srid pa'i mtsho rgal spros med tshur spyon kye/ /srid pa'i btson
147b8(mdo sde): rar chud khrol bzhengs shig kye/ /ye shes mchog rig tshangs pa 'dra ba kye/ /me tog zla ba thugs rje chen po kye/ /byams dang snying rje skyed la bzhengs shig kye/ /me tog zla ba khyod la gsol ba 'debs/ /dge slong dge 'dun khyod kyis
148a1(mdo sde): ma dor bar/ /tshur gshegs dge 'dun yongs su bsdu ba mdzod/ /bzhengs la nags khrod der yang gshegs sam kye/ /me tog zla ba bsam gtan dgyes pa mchog /mdza' dang mi mdza' mtshungs par byams shing phan/ /
148a2(mdo sde): gzungs la rab tu gnas pa tshur spyon kye/ /ye shes sdong po mtshungs med khyod bzhengs shig /ri rab bzhin du mi g.yo brtan pa kye/ /sangs rgyas sangs rgyas sems can mnyam yid kye/ /me tog zla ba brtul zhugs rdzogs pa kye/ /
148a3(mdo sde): bzhengs la shing gi drung du 'tshang rgya mdzod/ /lha yi rna ba chos kyi mchog 'chang kye/ /lha yi mig mkhas ye shes rtogs pa kye/ /bzhengs te bdag la gzigs shig thugs rje can/ /grags pa mtha' yas bdag gi tshig gson
148a4(mdo sde): kye/ /'jig rten kun la phan dang don mdzad kye/ /me tog zla ba shin du sbyin dgyes kye/ /bzhengs la myur du bdag gi re rdzogs mdzod/ /khyod 'dir dum bu dum bur ma bzhugs shig /grong 'dir skyes pa bud med tshogs rnams kyang / /
148a5(mdo sde): khyod mthong thams cad shing bzhin sa la 'gyel/ /snying skabs 'gyur ba'i mya ngan rnams kyang bgyid/ /thugs rje mchog gi spyan gyis de la gzigs/ /gang gi slad du byams pa bsgoms pa dang / /ye shes shes rab thabs
148a6(mdo sde): kyi stobs rnams dang / /khyod kyi thugs rje btang snyoms dga' ba yangs/ /de dag rdzogs mdzod bzhengs shig me tog mdzes/ /lha klu lha min rdzu 'phrul chen po dang / /gnod sbyin srin po mi dang mi 'am ci/ /snyim pa me tog bdug
148a7(mdo sde): pas bkang nas ni/ /thams cad mthong bar dga' nas lhags shing 'khod/ /drang srong chen po'i tshig ni deng rtogs te/ /skye dgu'i 'dod pa gnod byed gsod pa yin/ /yid kyi nad du 'gyur ba ngan 'gro'i rgyu/ /de phyir 'dod pa'i spyod pa
148a8(mdo sde): spang bar bya/ /dge slong bdag gis bsad pa sdig gi las/ /shin du ma legs mi bde byas pas na/ /bdag ni mi bzad dmyal ba mnar med 'gro/ /bdag la de yi mgon skyabs byed pa med/ /bdag ni rgyal po'i srid btang
148b1(mdo sde): tshangs spyod gzhol/ /spos dang me tog byug pa rnams kyis ni/ /mchod pa dam pa rnams kyang rab tu bya/ /shin du mdzes par mchod rten bdag gis bya/ /bu dang bu mo bud med khyim bdag dang / /blon po dang ni tshong dpon de dag dang / /grong ba
148b2(mdo sde): dang ni rgyal rigs mang po rnams/ /de dag thams cad la ni ngas bsgo ba/ /a ga ru dang tsan dan shug pa dang / /shin du zhim pa'i spos mchog ci yod pas/ /myur du sgrom gyi snying po'i khyogs chos la/ /dge slong 'di ni bsreg pa'i cho
148b3(mdo sde): ga gyis/ /grong khyer mi kun rgyal po'i tshig thos nas/ /spos mchog dag kyang thogs nas khyogs bcas te/ /spos rab bzang po yid du 'ong las byas/ /der ni dge slong der yang bcug nas su/ /a ga ru dang tsan dan tsam pa ka /rgya
148b4(mdo sde): spos spri ka de bzhin pa ta la/ /me tog dang ni phreng ba byug pa dag /shin du bzang dang 'bru mar dag gis bsregs/ /de yi rus pa'i sgrom ni byas par gyur/ /dge slong dag gis de yang der bsregs te/ /rgyal pos de yi mchod rten byas nas
148b5(mdo sde): su/ /'di la ngas ni mchod pa bya zhes zer/ /me tog dang ni phreng ba byug pa dang / /gdugs dang ba dan rgyal mtshan thogs nas su/ /rgyal pos der ni sil snyan stong dag dang / /bye ba khrag khrig rnams kyang len du btsud/ /nyi ma gcig la
148b6(mdo sde): rgyal po dus gsum du/ /dge slong de yi mchod rten de drung du/ /sdig pa sngan cad cung zad ci byas pa/ /de tshe dus gsum du yang shin du 'chags/ /lo stong bye ba phrag ni dgu bcu lngar/ /nyes pa byas pa dag kyang rab bshags te/ /phyis kyang tshul
148b7(mdo sde): khrims dam pa ma ral bsrungs/ /rnam par dag cing gtsang la dri ma med/ /lo stong bye ba phrag ni dgu bcu lngar/ /gso sbyong dag kyang de tshe rab gsos te/ /de ni de tshe bdag gi lus zhig nas/ /mnar med mi bzad par ni de lhung gyur/ /
148b8(mdo sde): 'dod phyir snying rje med pa'i las byas pas/ /sdug bsngal mang po dag kyang myong bar gyur/ /sangs rgyas bye ba stong phrag dgu bcu lnga/ /de tshe de dag bdag gis ma mnyes byas/ /lo stong bye ba phrag ni dgu bcu lngar/ /de yi tshe na nga ni long
149a1(mdo sde): bar gyur/ /bskal pa bye ba khrag khrig drug bcu gnyis/ /sngan chad nga yi mig kyang bcar bar gyur/ /bskal pa bye ba khrag khrig phrag stong dang / /shin du mang bar nga yi mig phyung phrogs/ /mgo dang rna ba dang ni rkang lag kyang / /bskal
149a2(mdo sde): pa mtha' yas khrag khrig bcad par gyur/ /bskal pa dag ni bye ba khrag khrig tu/ /mir gyur pa dang skye ba gzhan du yang / /'khor ba'i sdug bsngal dag gis rab gtses shing / /sdug bsngal tshor ba yun ring myong bar gyur/ /sdig pa'i
149a3(mdo sde): las rnams byas pas 'khor ba na/ /yun ring shin du sdug bsngal myong bar gyur/ /de phyir byang chub zhi ba su 'dod pa/ /srid pa gsum du sdig pa mi bya'o/ /rgyal po mchog gis sngon gyi las bshags kyang / /snga ma'i nyes
149a4(mdo sde): byas rnams las de ma thar/ /mi bzad gzugs kyi las rnams sngar byas pas/ /de shi dmyal ba mi bzad mnar med song / /nga yi rna ba de bzhin rkang lag bcad/ /bskal pa mtha' yas mang por sna yang bcad/ /spyod pa spyod
149a5(mdo sde): tshe mtshon cha dbyug thogs nas/ /'debs byed nan gyis nga yi mig kyang phyung / /byang chub phyir ni mgo lag lus bcad dang / /bu dang chung ma mig dang rang gi sha /rkang lag dga' ba'i sems kyis yongs btang yang / /sngon gyi
149a6(mdo sde): sdig pa'i las ni zad ma gyur/ /kun dga' de ltar bskal pa mtha' yas spyod/ /sangs rgyas dpal stug dpag tu med pa mthong / /byang chub spyod mchog 'di ni spyod pa na/ /de tshe sdug bsngal 'di dag sngon myong gyur/ /byang chub
149a7(mdo sde): sems dpa' gzungs la gang gnas shing / /byams spyod rtag tu mi g.yo mi 'gul ba/ /sangs rgyas rdul sbyangs lha yi lha mchod nas/ /de dag nam yang ngan song sar mi 'gro/ /sum bcu rtsa gnyis mtshan gyis go bgos pa/ /
149a8(mdo sde): chos rje sangs rgyas bdag 'gyur su 'dod pa/ /tshul khrims ma 'dres g.yo ba med par srungs/ /gzungs la rab gnas chos kyang bstan par gyis/ /nga ni de tshe rgyal po dpas byin yin/ /nga yi bu rnams phyi dus chos skyong ba/ /
149b1(mdo sde): me tog zla mdzes pad ma bla ma yin/ /dga' byed de ni zhi ba'i rgyal bar gyur/ /'jig rten gsum dpa' 'gro ba'i gnyen gcig pa/ /de bzhin gshegs pa rkang gnyis gtso bor gyur/ /skye dgu dag gi don chen mdzad nas ni/ /mar me bzhin
149b2(mdo sde): du 'dren pa mya ngan 'das/ /bud med tshogs dang rgyal rigs mang po dang / /khyim bdag dang ni blon po stobs chen dang / /tshong dpon de bzhin grong ba'i mkhar gyi rgyal/ /thams cad stobs bcu nyon mongs med par gyur/ /me tog zla
149b3(mdo sde): mdzes kyi le'u ste sum bcu rtsa drug pa'o/ / // de nas bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang chub sems dpa' sems dpa' chen po ci nas bdag bla na med pa
149b4(mdo sde): yang dag par rdzogs pa'i byang chub bde bar mngon par rdzogs par 'tshang rgya bar 'dod na/ gzhon nu byang chub sems dpa' sems dpa' chen po des chos thams cad kyi rang bzhin mnyam pa nyid rnam par spros pa'i ting nge 'dzin
149b5(mdo sde): 'di mnyan par bya/ gzung bar bya/ kun chub par bya/ bcang bar bya/ klag par bya/ rab tu gdon par bya/ lung mnod cing kha ton du bya/ nyon mongs pa med pa'i bsgom pas mang du bsgom par bya/ gzhan la yang rgya cher
149b6(mdo sde): yang dag par rab tu bstan par bya'o/ /tshul khrims kyi phung po la yang rab tu gnas par bya'o/ /de nas yang bcom ldan 'das kyis de'i tshe tshigs su bcad pa 'di dag gsungs so/ /byang chub sems dpa' tshul khrims
149b7(mdo sde): tshogs gnas shing / /bdag la phan sems spyad pa gang spyod pa/ /mngon dga'i sangs rgyas zhing du myur song nas/ /bzod pa des thob chos kyi rgyal por 'gyur/ /de phyir gnod sems med cing kun 'thun gyis/ /
149b8(mdo sde): thams cad rtag tu yid du 'ong bar bgyis/ /dpal stug sangs rgyas dpag med mthong nas ni/ /byang chub reg nas chos kyi bdag por 'gyur/ /de phyir phan yon mchog 'di thos nas ni/ /dge slong tshul khrims mchog dang
150a1(mdo sde): ldan mthong na/ /mkhas pas g.yo med rtag tu bsten par bya/ /ring por mi thogs ting 'dzin 'di 'thob 'gyur/ /gal te gter rnams dpag med tshad kyang med/ /rin chen sna bdun nor bus gang gyur pa/ /de bzhin
150a2(mdo sde): zhing rnams gang gA'i bye ma snyed/ /nor bu rin po che yis gang ba rnams/ /byang chub sems dpa' sbyin la mos pa yis/ /nyin mtshan re rer sbyin pa 'di dag byin/ /de bzhin bskal pa gang gA'i bye ma snyed/ /rgyun mi 'chad
150a3(mdo sde): par sbyin pa byin pa bas/ /byang chub sems dpa' gang gis ting 'dzin 'di/ /thos nas bde gshegs mdzod mchog 'dzin byed pa/ /bsod nams phung po des ni gang bzung ba/ /sbyin pa de kun de yi char mi phod/ /mi gang
150a4(mdo sde): rjes su 'thun la dad pa dag / ting 'dzin rdul bral mchog 'di 'dzin pa ni/ /bsod nams phung po dpe med mchog 'di yin/ /ye shes mdzod de dpag med 'byung gnas so/ /ting 'dzin rdul bral zhi ba 'di bzung na/ /byang chub
150a5(mdo sde): sems dpa' de ni nor chen 'gyur/ /rgya mtsho chen po bzhin du thos pa'i gter/ /de la bsod nams tshad yod yong mi 'gyur/ /chos kyi mchog rnams bsam gyis mi khyab pas/ /shin du rgyas byas byang chub sems dpar
150a6(mdo sde): brjod/ /ting 'dzin 'di ni su dag ston byed pa/ /de ni nam yang byang chub the tshom med/ /bsod nams phung po mchog dang gang ldan zhing / /gang la tshad med bsam gyis mi khyab pa/ /'jig rten slob dpon sangs rgyas rnam par
150a7(mdo sde): 'dren/ /rang byung thugs rje chen po ma gtogs par/ /de yi 'og tu sems can su dag kyang / /stong chen 'di ni bsod nams phung po dang / /mtshungs med bsam gyis mi khyab ye shes kyis/ /mnyam par gyur pa nam yang yong
150a8(mdo sde): med do/ /ting 'dzin 'di ni thos nas 'dzin pa dang / /klog cing yongs su chub par byed pa dang / /mtshungs med sangs rgyas byang chub tshol ma gtogs/ /de yi ye shes mtshungs pa med par 'gyur/ /ting 'dzin 'di ni bzung zhing
150b1(mdo sde): blags pa yis/ /bsod nams phung po ji snyed bsags pa yang / /gzhon nu ji ste chos de gzugs yod na/ /'jig rten khams mang 'dir yang shong mi 'gyur/ /gzhon nu de phyir byang chub sems dpa' gang / /'das dang 'byung
150b2(mdo sde): ba'i de bzhin gshegs pa dang / /sangs rgyas thams cad mchod par 'dod pa yis/ /ting 'dzin 'di ni gzung zhing bklag par gyis/ /de bzhin gshegs pa'i byang chub 'di yin te/ /gzhon nu nga yi tshig la dad par gyis/ /de bzhin gshegs pa brdzun gyi
150b3(mdo sde): tshig mi gsung / /'di 'dra'i sems can brdzun du smra ba med/ /sngon gyi bskal pa brgya phrag bsam yas su/ /byang chub spyad pa mchog 'di rab spyod cing / /ting 'dzin 'di ni yongs su tshol ba'i phyir/ /ngas ni bdag tu lta ba 'dir sbyangs so/ /de phyir
150b4(mdo sde): chos kyi mdzod 'di mnyan par gyis/ /'di las mdo sde bye ba khrag khrig 'byung / /'di ni bsod nams phung po bsam yas yangs/ /'dis ni sangs rgyas ye shes myur du 'thob/ /mkhas pa 'jigs med de dag gang ston pa/ /'di ni mdo sde kun
150b5(mdo sde): gyi dam pa'i mdo/ /dge ba bsam gyis mi khyab 'byung gnas te/ /chos de rnams la mtha' thug rnyed mi 'gyur/ /stong chen dag ni bcad cing bshig nas su/ /rdul gyi tshogs rnams bgrang bar nus na yang / /mdo sde brgya phrag bsam yas tshad med
150b6(mdo sde): pa/ /rgyun mi chad par de stong bgrang mi nus/ /sangs rgyas zhing gi sems can thams cad kyi/ /phyi nang rgyu ba'i dbugs ni bgrang nus kyang / /ting 'dzin 'di la gnas nas gang ston pa/ /mdo sde de dag mthar thug nus mi 'gyur/ /sangs rgyas zhing
150b7(mdo sde): ni gang gA'i bye ma snyed/ /'gro ba der yang sems can gang skyes pa/ /de dag sems ni bgrang bar nus kyang srid/ /rtag ston mdo sde de dag bgrang mi nus/ /rgya mtsho chen po'i bye ma ci yod dang / /klung dang mtshe'u dang gshong gi bye ma dag /bskal pa
150b8(mdo sde): bye ba dag gis bgrang nus kyang / /de dag 'chad pa'i mdo sde mtha' yas so/ /sangs rgyas zhing ni bye ba mang po na/ /chu yi phung po rtag 'dug ci yod pa/ /brgya tshal skra yi rtse mos bgrang nus kyang / /de yi dbyangs kyi yan lag kun mi 'grangs/ /
151a1(mdo sde): gang sngon 'dir ni sems can ci 'byung ba/ /rang gi lus la snying por 'dogs pa rnams/ /bskal pa bye ba mang pos bgrangs nus kyang / /de dag mdo sde sgrub pa shes mi nus/ /phyogs bcu dag na sems can ci yod pa/ /srog chags
151a2(mdo sde): kun gyi sgra skad bgrang nus kyang / /de dag rtag tu mi 'chad ston pa yi/ /mdo sde de dag bgrang bar yong mi nus/ /chos rnams thams cad bstan par rab shes shing / /nges pa'i tshig dang bstan pa tshig don mkhas/ /gtan la bab pa'i yang dag
151a3(mdo sde): tshul la bslabs/ /blo gros yangs shing rtag dga' shes rab can/ /yangs pa'i don sems rab tu phye ba'i blo/ /bsam dang mi bsam pa yang rtag tu shes/ /dbyangs kyi rang bzhin rgya chen thams cad rig /sgra dbyangs de dag ston kyang chags
151a4(mdo sde): mi 'gyur/ /thogs med de ni chos smrar brjod pa ste/ /'gro ba kun la ston kyang chags mi 'gyur/ /dra ba nges par bstan pa brgya la mkhas/ /de ltar de yis don dam rab tu rtogs/ /mdo sde gcig gis phyogs kyang bye ba snyed/ /bsam gyis mi
151a5(mdo sde): khyab des ston chags pa med/ /chags med ston pa tshig gi don la mkhas/ /'khor gyi nang du de 'chad chags mi 'gyur/ /ting 'dzin 'di la legs par gang gnas pa/ /byang chub sems dpa' de ni g.yo ba med/ /chos la stobs
151a6(mdo sde): bskyed bye brag thob pas ni/ /srog chags bye ba mang po'i don de byed/ /ji ltar ri rab mi g.yo mi 'gul te/ /rlung rnams kun gyis 'gul bar mi nus pa/ /de bzhin dge slong chos smra mkhas pa yang / /pha rol rgol ba kun gyis bskyod
151a7(mdo sde): mi nus/ /stong chen gyi ni 'jig rten khams 'di na/ /ri gang mi g.yo bar ni brjod pa rnams/ /de dag rlung gis rab tu bskyod nus kyang / /stong pa'i chos gnas dge slong bskyod mi nus/ /su dag stong pa nyid la rtag brtson pa/ /sangs rgyas
151a8(mdo sde): gnas su nges pa de yin te/ /gtan la bab pa stong pa'i chos rab shes/ /de ni rgol ba kun gyis dkrug mi nus/ /phas kyi rgol ba dag gis mi bskyod cing / /smra ba thams cad kyis kyang zil mi non/ /ting 'dzin zhi ba 'di ni bstan byas
151b1(mdo sde): na/ /zil gyis mi non smad pa med par 'gyur/ /ting 'dzin zhi ba 'di ni bshad byas na/ /de yis stong nyid rtogs par khong du chud/ /de ni chos rnams kun la nem nur med/ /ye shes mtha' yas dag la khor mor gnas/ /ting 'dzin 'di ni bzung
151b2(mdo sde): zhing blags pa na/ /stobs dang byang chub yan lag rnyed mi dka'/ /yang dag rig dang rdzu 'phrul bsam mi khyab/ /de la mngon par shes pa rnyed mi dka'/ /mtha' yas ye shes rgyal ba mthong ba yang / /srid par grub pa dag ni rnyed mi dka'/ /
151b3(mdo sde): sangs rgyas bye ba khrag khrig bsam mi khyab/ /ting 'dzin 'di 'chang de yis mthong bar 'gyur/ /de ni rgyal ba de dag thams cad las/ /ting 'dzin zhi ba 'di yang thos 'gyur te/ /yang dag rig dang dbang gi pha rol phyin/ /sangs rgyas ye shes mchog
151b4(mdo sde): dang ldan par 'gyur/ /stong chen gyi ni 'jig rten khams 'di dag /lha rdzas nor bu rin chen bzang mchog gis/ /'og nas bzung ste srid pa'i rtse mo'i bar/ /nor bu rin chen dag gis gang gyur dang / /zhing yang mtha' yas rnam mang ji snyed pa/ /
151b5(mdo sde): 'dzam bu'i chu bo'i gser bkram gang ba kun/ /sa yi 'og nas srid pa'i rtse mo'i bar/ /thams cad rgyal ba'i mchog la sbyin pa byin/ /sems can rnam pa mang po ji snyed pa/ /bskal pa mtha' yas mang por sbyin pa byin/ /sangs rgyas rnams la
151b6(mdo sde): khor mor mi chad byin/ /byang chub 'dod phyir byin pa'i sbyin tshogs la/ /dge slong gang dag stong nyid mngon dga' zhing / /stobs bcu la ni thal sbyar phyag 'tshal na/ /byang chub sems dpa' stong nyid mngon dga' la/ /sbyin pa'i phung po snga mas
151b7(mdo sde): char mi 'phod/ /bsod nams ldan pa'i mi des de rnyed nas/ /sangs rgyas byang chub mtshungs med tshol ba'i phyir/ /dad pa rgya cher bskyed nas sbyin pa byin/ /de yi dpe 'di skyes bu dam pas bstan/ /su dag ting 'dzin dam pa'i mchog 'di
151b8(mdo sde): las/ /tshig bzhi'i tshigs bcad sems dga' 'dzin pa yang / /de yi bsod nams phung po bsags pa la/ /sbyin pa de kun brgya yi char mi phod/ /ting 'dzin rdul bral zhi ba ma thos par/ /phan byed byang chub sems dpas sbyin byin kyang / /
152a1(mdo sde): thos pas sangs rgyas ye shes myur thob ltar/ /de tsam sangs rgyas ye shes myur mi 'thob/ /gang gis zhing mchog sa 'di thob nas su/ /rdul bral ting 'dzin stong pa'i rigs 'di ni/ /byang chub sems dpa' dga' bas rtogs byed
152a2(mdo sde): pa/ /des ni sangs rgyas ye shes myur du 'thob/ /gang gis 'di lta bu yi gter rnyed pa/ /zhing rnams mtha' yas gang gA'i bye ma snyed/ /de dag lha dang de bzhin mi rnams kyi/ /nor bu rin po che yis gang bar gyur/ /byang chub sems
152a3(mdo sde): dpas ting 'dzin 'di thob ste/ /rtag tu chub par byed cing mi ngoms pa/ /thul bar dka' zhing mdzod rnams shin du mang / /nor yang mang zhing rin chen nor dang ldan/ /ji ltar ting 'dzin rdul bral 'di thob nas/ /byang chub sems dpa'
152a4(mdo sde): dga' zhing rangs pa ltar/ /rgyal srid shin du 'byor cing rgyas thob kyang / /mkhas pa de dag nam yang dgar mi 'gyur/ /de dang de dag sangs rgyas kun mkhyen gyi/ /chos rnams rtag tu 'dzin par byed pa yin/ /zad pa'i mthar thug dus su
152a5(mdo sde): gyur pa'i tshe/ /chos kyi tshul mchog rgya cher 'dzin par 'gyur/ /chos kyi mdzod 'chang blo gros chen po 'chang / /thams cad mkhyen pa'i mdzod kyang 'chang ba yin/ /de dang de dag sems can bye mang dang / /khrag khrig chos kyi dbyangs kyis
152a6(mdo sde): mgu bar byed/ /de dag tshul khrims nor ldan blo gros can/ /skyes bu de dag bslabs pa'i nor gyis phyug /de dang de dag tshul khrims brtul zhugs gnas/ /mngon dga' chos kyi sdong po'i myu gu yin/ /de dag chos gos ngur smrig
152a7(mdo sde): rin chen 'chang / /khyim nas 'byung la rtag tu dga' bar byed/ /de dag sems can phan phyir mnyam pa med/ /thams cad mkhyen pa nyid la rab tu zhugs/ /de dag dul ba sems can ma dul 'dul/ /rtag par dul ba'i gnas dang rjes su
152a8(mdo sde): ldan/ /de dag dul zhing rab dul rjes su song / /zhi ba'i dbang po rab tu zhi ba yin/ /de dag sems can nyal ba gnyid log pa/ /rtag tu chos kyi skad kyis sad par byed/ /sems can dag ni sad par byas nas su/ /rin chen chos
152b1(mdo sde): bzang mchog la 'god par byed/ /de dang de dag sbyin pa'i bdag po yin/ /khor mor rtag tu gtong la brkyang ba ste/ /mkhas pa de dag 'jungs dang 'grogs mi byed/ /gtong ba chen po dag la rtag tu dga'/ /de dag sems can dbul
152b2(mdo sde): zhing sdug bsngal rnams/ /mthong nas longs spyod kyis kyang tshim par byed/ /de dag sems can bde zhing phan pa'i phyir/ /thams cad mkhyen pa nyid la rtag par zhugs/ /de dag ye shes rtag tu bslabs pa ste/ /chos kyi rnga yang
152b3(mdo sde): rgya cher shin du rdung / /skye bo kun gyi the tshom 'khri shing gcod/ /rtag par ye shes la yang rab tu zhugs/ /de dag legs thos chos 'dzin rdul bral ba/ /'khor gyi nang du stan la 'dug nas su/ /mkhas pa blo gros 'chang ba de dag
152b4(mdo sde): ni/ /mdo sde bye ba brgya dag rab tu ston/ /de dang de dag mang du thos pa yin/ /thos pa 'dzin pa sangs rgyas chos rnams 'dzin/ /chos kyi mdzod rnams shin du 'dzin byed de/ /thub pa'i chos kyi gter la dga' ba yin/ /de dang de
152b5(mdo sde): dag shes rab yangs pa yin/ /dga' ba dag kyang rgya cher rtag tu skyed/ /zhib cing 'byung bar 'gyur ba blta dka' ba/ /zhi ba'i chos mchog rnams kyang rab tu ston/ /de dag chos dang chos min shes pa ste/ /des shing blo gros ldan
152b6(mdo sde): pa chos la gnas/ /chos kyi rgyal srid rab tu ston byed cing / /mtshungs med chos kyi mchog la rtag tu spyod/ /de dag chos kyi mchog la lhur byed de/ /bla ma la yang ri mo byed par gnas/ /chos kyi grong khyer mchog la gnas
152b7(mdo sde): pa ste/ /blo gros ldan pa chos kyi rgyal mtshan sgreng / /de dag dregs shing rgyags pa'i sems can rnams/ /rtag tu bag med pa la gnas pa mthong / /rab tu ma rung log pa'i lam song zhing / /'khor ba'i lam la gnas pa mthong
152b8(mdo sde): nas ni/ /de la byams dang snying rje rgya cher bskyed/ /dga' dang btang snyoms dag la'ang rab gnas te/ /de dag la ni yan lag brgyad ldan pa/ /lam mchog zhi ba blta dka' rab tu ston/ /de dang de dag legs byas chos kyi gru/ /
153a1(mdo sde): bshams nas 'khor ba'i rgyun du song ba dag /rgya mtsho chen por lhung zhing khyer ba yi/ /sems can mang po dag ni sgrol bar byed/ /byang chub yan lag stobs dang dbang po yis/ /go bgos dam pa'i chos kyi gru zhugs nas/ /pha rol
153a2(mdo sde): 'gram bde rtag tu 'jigs med par/ /khor mor sems can rnams kyang 'god par byed/ /de dag sman pa'i gtso bo dka' thub la/ /shin du spyad pa rig byed sman pa'i mchog /rig pa ye shes rnam grol pha rol phyin/ /dam pa'i chos kyi rtsi yang sbyin
153a3(mdo sde): par byed/ /nad ni rnam pa mang pos btab pa yi/ /sems can na ba dag kyang mthong nas su/ /de dag la ni chos kyi bkru sman gtong / /chos rnams kyis ni de dag gso ba byed/ /de dag smra ba pha rol rgol ba 'joms/ /'jig rten dbang po tshig gi
153a4(mdo sde): dbang phyug ldan/ /shes bya kun la 'od byed blo gros 'chang / /ye shes dam pa'i sa la rab tu gnas/ /dpa' bo ye shes stobs ldan stobs 'joms pa/ /ye shes ldan pa dag gis yang dag bsngags/ /sems can bye ba khrag khrig mang po dag /
153a5(mdo sde): chos la gnas nas shes pas mgu bar byed/ /de dang de dag bdag po ded dpon te/ /gsal ba sems can rnams kyi skyabs 'dod pa/ /sems can rin chen lam la rmongs gyur cing / /rtag tu bdud kyi snying zhugs mthong nas ni/ /de dag la
153a6(mdo sde): yang lam mchog zhi zhing bde/ /rtag par mya ngan 'das pa rab tu ston/ /mkhas pa dag ni ye shes lam de yis/ /sems can mang po bye brgya 'dren par byed/ /de dang de dag gnas dang rten du 'gyur/ /skyabs dang mig dang sgron ma byed pa yin/ /
153a7(mdo sde): 'jigs pa rnams la mi 'jigs rab tu sbyin/ /skrag pa rnams kyang rtag tu dbugs 'byin byed/ /de dag sems can shin du sdug bsngal dang / /dmus long gyur pa 'di dag rig nas ni/ /yang dag tshul bslabs rin chen chos rnams
153a8(mdo sde): kyis/ /chos kyi snang ba dag kyang byed par 'gyur/ /'jig rten na ni bzo mchog ci yod pa/ /bzo bo byed pas sems can phan 'gyur zhing / /gang gis sems can rtag tu bder 'gyur ba/ /bzo yi rnam pa de dag shin du bslabs/ /
153b1(mdo sde): su dag byang chub tu ni mngon zhugs te/ /blo gros ldan zhing 'jig rten mig sbyin pa/ /bslabs pa rnams la mchog gi pha rol phyin/ /mkhas rab 'jig rten na yang ngo mtshar thob/ /sangs rgyas dag gi chos mchog thos pa yis/ /mtshungs
153b2(mdo sde): pa med pa ngoms par yong mi 'gyur/ /tshul khrims bzod dang ting 'dzin pha rol phyin/ /zab mo yi ni chos rnams shin du thos/ /de dag zhi ba rin chen chos rnams ni/ /gzhan la ston pas ngoms par mi 'gyur te/ /thar ba'i thabs kyi char
153b3(mdo sde): yang rab 'bebs shing / /chos kyis skyes bu dag ni tshim par byed/ /de yi drung du sems can mang po ni/ /chos 'dod mkhas pa ji snyed lhags nas su/ /chos mchog bzang po dam pa rin po che/ /drang zhing gsal ba'i lam rnams mnyan
153b4(mdo sde): snyam pa/ /de dag blo gros 'chang bas the tshom bcad/ /chos kyis de dag shin du mgu bar byed/ /tshul khrims bzod dang ting 'dzin pho rol phyin/ /sems can rnams kyi bsam pa rab tu shes/ /ye shes ldan zhing ye shes mchog
153b5(mdo sde): rab kyi/ /pha rol phyin pa sems can bsam la mkhas/ /sems can pha rol sems dang spyod pa dang / /gang dag gtam ni ci 'dra'i chos brjod pa/ /ye shes gtam ni brjod la gang dag gis/ /sems can khrag khrig chos mchog
153b6(mdo sde): mig thob 'gyur/ /de dag ye shes bye brag pha rol phyin/ /lam rnams kyang ni nye bar ston par byed/ /mkhas pa de dag gi ni sems rnams kyang / /bdud rnams bye ba stong gis yong mi shes/ /ji ltar nam mkha' la ni bya song ba/ /
153b7(mdo sde): de yi rjes ni gang du'ang shes mi nus/ /ye shes stobs ldan dul zhing rab tu zhi/ /zhi ba 'phags pa'i ye shes dag la gnas/ /dpa' bo khyu mchog bdud rnams thams cad bcom/ /byang chub zhi ba mngon par 'tshang yang rgya/ /
153b8(mdo sde): rtag tu rdzu 'phrul dag gi pha rol phyin/ /zhing yang brgya phrag mang por 'gro bar byed/ /sangs rgyas mang po bye ba khrag khrig mthong / /ji bzhin gang gA yi ni bye ma snyed/ /de yi mig kyang thogs par mi 'gyur te/ /phyogs bcu dag
154a1(mdo sde): gi gzugs mang mthong bar 'gyur/ /ji snyed phyogs bcu yi ni srid pa na/ /sems can yod dgu de dag 'dren par gyur/ /bskal pa bye ba brgya phrag mang por ni/ /de dag de yi phan yon kun brjod cing / /spobs pa yi ni
154a2(mdo sde): rab tu bshad mdzad kyang / /sngon gyi spyod pa'i bsngags pa zad mi nus/ /ting 'dzin mtshungs med rdul dang bral ba 'di/ /skyes bu su gang 'dzin par byed pa ni/ /sangs rgyas dag gi nor rnams mi zad de/ /shin du rgya che ye shes
154a3(mdo sde): rgya mtsho bzhin/ /tshul khrims kyi phung po nges par bstan pa'i le'u ste sum bcu rtsa bdun pa'o// // de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na byang
154a4(mdo sde): chub sems dpa' sems dpa' chen po ngo mtshar dang / rmad du byung ba'i byang chub sems dpa'i chos 'di dag dang / gzhan yang tshad med pa 'dod pa dang / myur du bla na med pa yang dag par rdzogs pa'i byang chub mngon par rdzogs
154a5(mdo sde): par 'tshang rgya bar 'dod pas chos thams cad kyi rang bzhin mnyam pa nyid rnam par spros pa'i ting nge 'dzin 'di mnyan par bya/ gzung bar bya/ kun chub par bya/ bcang bar bya/ klag par bya/ rab tu gdon par bya/ lung mnod
154a6(mdo sde): cing kha ton du bya/ nyon mongs pa med par bsgom pas bsgom par bya/ gzhan la yang rgya cher rab tu bstan par bya/ des bzod pa'i stobs bsgom par bya/ bzod pa bsten par bya/ mang du bya/ chos la don du gnyer
154a7(mdo sde): ba dang / chos 'dod pa dang / chos yongs su 'dzin pa dang / chos dang rjes su 'thun pa'i chos la zhugs par bya'o/ /sangs rgyas mchod pa la mngon par brtson par bya'o/ /des gnas gsum la brtson par bya ste/
154a8(mdo sde): gsum gang zhe na/ 'di lta ste/ nyon mongs pa zad pa dang / bsod nams kyi zhing du gyur pa dang / sangs rgyas kyi ye shes 'dod pas dge ba'i rtsa ba rnams bskyed par bya'i 'jig rten gyi bde ba la reg par 'dod pa'i phyir ni ma
154b1(mdo sde): yin te/ gnas gsum po de dag la mngon par brtson par bya'o/ /de nas bcom ldan 'das kyis de'i tshe zla 'od gzhon nur gyur pa la don 'di nyid bstan pa'i phyir sngon byung ba'i gtam bstan pa 'di dag tshigs su bcad pa'i dbyangs
154b2(mdo sde): kyis yang dag par rab tu bstan to/ /bskal pa stong du ji ltar ngas spyad pa/ /gzhon nur gyur pa nga las mnyan par gyis/ /ting 'dzin bzang po dam pa 'di tshol phyir/ /sangs rgyas dag ni stong phrag brgya yang mchod/ /de ltar
154b3(mdo sde): bskal pa 'das pa bsam yas su/ /zhing brgya yi ni bye ma ci yod pa/ /dper bsten de snyed 'das par gyur pa na/ /tshogs kyi dbang phyug ces bya rgyal ba byung / /bye ba stong phrag drug cu mi nyung ba/ /rgyal ba de yi tshogs ni byung
154b4(mdo sde): gyur te/ /thams cad zag pa med cing nyon mongs zad/ /rnam thar brgyad la gnas pa'i bsam gtan pa/ /de yi dus na sa 'di thams cad kyang / /bde zhing lo legs 'khrug pa med par gyur/ /mi rnams thams cad
154b5(mdo sde): skyid cing bde dang ldan/ /mi yi bde ba dag gis rgyas par gyur/ /thams cad bsod nams stobs dang ldan pa ste/ /blta na sdug cing de bzhin dga' bar gyur/ /thams cad phyug cing nor mang 'byor ba ste/ /lus ni lha
154b6(mdo sde): yi bde dang ldan par gyur/ /des shing brtul zhugs bzang la nyon mongs chung / /bzod pa'i stobs la dpa' zhing byad gzugs bzang / /lha yi gnas na lha yi sras po bzhin/ /tshul khrims yon tan 'chang zhing
154b7(mdo sde): blo gros ldan/ /de yi dus na sa bdag byung ba ni/ /rgyal po me tog mchog ces bya ba yin/ /de yi bu yang lnga brgyar tshang bar byung / /dran dang ldan zhing rtogs dang ldan par gyur/ /rgyal po'i bu de yis kyang rgyal ba
154b8(mdo sde): yi/ /bskyed mos tshal brgya stong phrag drug bcu dag /thams cad me tog 'bras bus brgyan pa yang / /thugs rje ldan pa de la rab tu phul/ /bskyed mos tshal ni brgya stong sna tshogs dag /'chag sa mal
155a1(mdo sde): stan bzhugs gnas stong rnams dang / /chos gos kyang ni bye ba brgya stong gis/ /'chag sa bzhugs gnas rnams su gding ba byas/ /de ltar rnam pa du ma stong dag dang / /dge sbyong dag gi longs spyod ji snyed pa/ /rgyal ba'i bu ni
155a2(mdo sde): shin du yid dad pas/ /bde gshegs de la thams cad nye bar phul/ /rgyal po de yang dge ba'i las bcu yi/ /lam la rab tu gnas par gyur nas su/ /skye bo srog chags khrag khrig brgya stong gis/ /mdun du bdar te 'dren pa lta bar
155a3(mdo sde): song / /me tog dang ni byug pa bdug pa dang / /gdugs dang rgyal mtshan sil snyan thogs nas su/ /rgyal ba de la de yis mchod byas te/ /thal mo sbyar nas spyan sngar 'dug par gyur/ /lha dang mi dang lha min gnod sbyin dang / /dge slong stong yang
155a4(mdo sde): de tshe dga' bar gyur/ /rgyal ba mchod pa 'di ni lung ston tam/ /mi yi dbang po legs par chos gsung ngam/ /rgyal po'i bu de yi ni bsam pa dang / /bla med sems kyang rang byung mkhyen nas ni/ /mos pa'i gnas la pha rol phyin pa yis/ /de
155a5(mdo sde): la ting 'dzin zhi ba 'di bshad do/ /gang tshe bde bar gshegs pas gsung phyung ba/ /de tshe nags tshal bcas pa'i sa yang g.yos/ /nam mkha' las ni me tog char kyang bab/ /sa las pad ma brgya dag byung bar gyur/ /ston pa don gyi tshig la rab bslabs
155a6(mdo sde): pas/ /bsam pa mkhyen nas 'dren pas lung bstan te/ /mi yi dbang pos ting 'dzin zhi ba bshad/ /de yi don tshig rnams kyang mnyan par gyis/ /srid pa thams cad srid pa med pa ste/ /kun brtags gsog dang smig rgyu 'dra ba yin/ /sgyu ma
155a7(mdo sde): ji bzhin glog dang sprin 'dra ste/ /stong g.yo bdag dang sems can srog kun med/ /gzod ma nas ni stong zhing ma 'ongs chos/ /song ba med cing gnas med gnas kyis dben/ /sgyu ma'i rang bzhin rtag tu snying po med/ /thams cad dag cing rnam
155a8(mdo sde): dag nam mkha' bzhin/ /mi sngo mi ser dkar po ma yin te/ /ming ni gsog gyur sgra yi rang bzhin yin/ /sems ni dben zhing sems med rang bzhin te/ /skad cig yin pas thams cad sgra dang bral/ /bshad pa na yang yi ge 'pho ba med/ /ma bshad
155b1(mdo sde): na yang yi ge 'grib mi 'gyur/ /yi ge dag ni phyogs su'ang mi 'gro ste/ /yi ge gang nas kyang ni 'ongs ma yin/ /yi ge mi zad zad cing 'gags pa ste/ /bshad par byas sam bshad par ma byas kyang / /yi ge 'di dag rtag par mi zad
155b2(mdo sde): brjod/ /gang gis yongs shes de yang zad mi 'gyur/ /chos ni stong phrag brgya dag rab brjod nas/ /sangs rgyas brgya stong dag ni gang 'das pa/ /chos kyang ma zad yi ge'ang zad ma gyur/ /skye ba yang med de phyir mi zad pa/ /gang gis
155b3(mdo sde): mi zad chos rnams rab shes pa/ /rtag tu mi zad pa yi chos shes pas/ /mdo sde brgya stong dag ni bshad byas kyang / /chos rnams thams cad yi ge med par shes/ /rgyal ba'i chos ni gang dag rab ston pa/ /de yang mi zad pas na mi mthong ste/ /
155b4(mdo sde): chos 'di snga nas bdag med sems can med/ /de dag rab tu ston kyang zad mi 'gyur/ /mkhas pa de ni tshig kun smra byed kyang / /tshig gis sems ni 'phrogs par mi 'gyur te/ /tshig rnams thams cad ri yi brag cha bzhin/ /de phyir nam yang
155b5(mdo sde): tshig la chags mi 'gyur/ /de ni sgyu ma'i tshig gis chos ston te/ /tshig de thams cad de yi mod la 'gags/ /tshig de yi ni mtshan nyid ci 'dra ba/ /chos rnams kun kyang mtshan nyid de 'drar gyur/ /chos kun mtshan gzhi med cing mtshan gzhi bral/ /
155b6(mdo sde): thams cad mtshan med mtshan nyid rnam par dag /rtag tu dben zhing gtsang ba nam mkha' bzhin/ /mdor na de dag bgrang bar nyer mi 'gyur/ /'dus byas 'dus ma byas kun dben pa ste/ /drang srong de dag la ni rnam rtog med/ /'gro ba kun du 'dus ma
155b7(mdo sde): byas thob pas/ /lta ba dag las khor mor rnam par dben/ /gang dag 'di 'dra'i chos rnams shes pa ni/ /rtag tu ma chags mi gtum ma rmongs te/ /de yi sems ni rang bzhin mnyam par bzhag /de ni ting 'dzin stobs can stobs dang ldan/ /
155b8(mdo sde): brag phug ri dang gcong rong klung rnams su/ /rkyen kyis ji ltar brag cha 'byung ba ltar/ /de bzhin 'dus byas 'di kun rig par gyis/ /'jig rten thams cad sgyu ma smig rgyu bzhin/ /gang du ting 'dzin zhi ba 'di bshad pa/ /yon tan chos su gyur pa shes
156a1(mdo sde): rab stobs/ /drang srong ye shes stobs kyis mngon par shes/ /tshig ni thabs mkhas pa yi nges pa'i tshig /brtags pa tsam du brtags nas brjod pa yin/ /'khor ba la ni mtha' ma mi rnyed de/ /gang dag sngon byung mtha' ni
156a2(mdo sde): mtshan nyid med/ /ma 'ongs dus kyang shes par bya ba'i phyir/ /las dang bya bas de ltar zhugs gyur te/ /rab dang tha ma dag tu'ang 'byung bar 'gyur/ /chos rnams rtag tu dben zhing rang bzhin stong / /thams cad bdag med par yang shes par
156a3(mdo sde): gyis/ /kun rdzob tu ni rgyal bas chos bshad de/ /'dus byas 'dus byas ma yin de ltar ltos/ /yang dag nyid du bdag dang mi med de/ /'gro ba kun gyi mtshan nyid de 'dra'o/ /dge dang nag po'i las rnams mi 'jig ste/ /bdag gis byas
156a4(mdo sde): pa dag ni myong bar 'gyur/ /las kyi 'bras bu 'pho bar mi 'gyur te/ /rgyu med par yang myong bar mi 'gyur ro/ /srid pa thams cad sgyu ma dbang med pa/ /gsog dang gsob tu gyur pa dbu ba bzhin/ /sgyu ma smig rgyu lta bur rtag tu stong / /
156a5(mdo sde): sgra yis de bshad de dag dben pa yin/ /de ltar rnam par rig pa rlom sems med/ /tshul khrims la yang chags pa med pa'i sems/ /bzod pa'i stobs kyis cung zad mi rtog ste/ /de ltar spyod pa mnyam par gzhag par 'gyur/ /rgyal
156a6(mdo sde): po des ni ji tsam chos rigs pa/ /de tsam du ni rgyal ba des bshad de/ /rgyal pos rgyal ba'i chos 'di thos nas ni/ /'khor dang bcas pas bslab pa yang dag bzung / /rgyal po'i bu des ting 'dzin 'di mnyan nas/ /dga' zhing yi rangs
156a7(mdo sde): tshig kyang 'di skad smra/ /shin du legs par ting 'dzin 'di bshad de/ /khyod kyi zhabs la bdag ni phyag 'tshal lo/ /der yang srog chags stong phrag brgyad bcu dag /yang dag don dam nges par bstan pa 'di/ /chos kyi rang bzhin bzang po
156a8(mdo sde): 'di thos nas/ /de dag mi skye ba yi bzod pa thob/ /skyes bu la ni skye dang 'gag pa med/ /de bzhin chos 'di rtag tu snga nas dben/ /de ltar rab shes yongs su mi 'bri ste/ /rgyal pos mi skye bzod pa thob par gyur/ /de tshe rgyal pos rgyal
156b1(mdo sde): srid rnam spangs te/ /rgyal ba de yi bstan la rab tu byung / /rgyal po'i sras kyang lnga brgya mi nyung ba/ /de dag kun kyang rjes su rab tu byung / /rgyal po sras dang bcas pa rab byung nas/ /de tshe srog chags mang po stong gzhan yang / /bde bar
156b2(mdo sde): gshegs pa'i drung du rab tu byung / /rgyal ba de la chos rnams tshol bar byed/ /lo ni brgya phrag nyi shur yongs tshang bar/ /rgyal ba des ni chos rnams rab tu bshad/ /rgyal po bur bcas skye bor bcas pa yis/ /lo yang brgya phrag nyi shur
156b3(mdo sde): chos rnams spyad/ /de nas dus kyang gzhan du gyur pa'i tshe/ /rgyal ba de yang yongs su mya ngan 'das/ /rgyal ba'i nyan thos rnams kyang 'das par gyur/ /de yi chos rnams kyang ni nyung bar gyur/ /de tshe rgyal po de yi bu yod pa/ /bsod nams blo
156b4(mdo sde): gros dad cing dang ba ste/ /de yi khyim du nyer 'gro dge slong yod/ /des ni ting 'dzin zhi ba 'di yang bshad/ /de ni 'jam zhing mnyen par gyur pa ste/ /srog chags brgya stong dag gis bkur sti byas/ /lha yang bye ba brgya dag phyir 'brang zhing / /grong du
156b5(mdo sde): 'ongs nas bsngags pa rjod par byed/ /de ni dran dang ldan zhing rtogs par ldan/ /brtul zhugs bzang zhing des pa tshul khrims dga'/ /dbyangs kyang snyan cing mi rtsub 'jam pa ste/ /khams rnams shes pa'i dbang mchog rab tu thob/ /dge
156b6(mdo sde): slong de ni snyan pa'i 'od ces bya/ /chos gos bye ba brgya yang rab tu rnyed/ /de yi bsod nams stobs ni mi bzod pas/ /de tshe dge slong stong dag phrag dog skyes/ /bsod nams stobs dang gzugs kyi stobs rnams dang / /ye shes stobs dang rdzu
156b7(mdo sde): 'phrul stobs rnams dang / /tshul khrims stobs dang ting 'dzin stobs rnams dang / /chos kyi stobs kyis dge slong yang dag 'phags/ /skye bo'i yid du 'ong zhing phangs pa ste/ /dge slong dge bsnyen dang ni dge slong ma/ /rgyal ba'i bstan
156b8(mdo sde): la sems can gang dad pa/ /de dag gis ni mchod cing bkur ba yin/ /rgyal po'i bu ni der yang gang byung ba/ /bsod nams blo gros rtag tu dad mos te/ /dge slong mang po yid 'khrug rig nas ni/ /slob dpon de la srung ba byed du btsud/ /srog
157a1(mdo sde): chags dag ni stong phrag lnga brgya rnams/ /go bgos mtshon cha ral gri dbyug thogs pa/ /de dag gis ni dge slong rtag tu bskor/ /yang dag spyod pa mu med 'chad cing smra/ /de ni 'khor la chos rnams rab ston te/ /chos
157a2(mdo sde): 'di bdag med stong pa srog med 'chad/ /dmigs par lta ba bdag la chags pa rnams/ /de dag dge slong ci smra mos mi byed/ /su dag stong pa zhi ba mi 'dod pa/ /dge slong 'di ni chos min rab ston gyis/ /'di bsad na ni bsod
157a3(mdo sde): nams 'gyur zhes nas/ /dge slong dag ni lag na mtshon thogs 'ongs/ /mthong nas dge slong mtshon gyis mi 'jigs te/ /'di la sems can skyes bu gsod pa med/ /chos 'di rnams ni gsog ste rtsig pa 'dra/ /stong pa
157a4(mdo sde): nyid kyi chos rnams rjes su dran/ /dge slong des ni spyi bor thal sbyar te/ /tshig smras rgyal ba rnams la phyag 'tshal lo/ /bden pa gang gis chos 'di stong pa na/ /mtshon cha 'di rnams me tog mAn 'dAr gyur/ /thub pa tshul khrims
157a5(mdo sde): brtul zhugs ldan pa yis/ /gzhan du mi 'gyur tshig 'di smras ma thag /nags tshal bcas pa'i sa yang rab tu g.yos/ /mtshon cha de dag me tog mAn 'dAr gyur/ /dmigs pa can dag mtshon cha thogs pa yi/ /dge slong de tshe lus
157a6(mdo sde): ni zhum gyur nas/ /tshur yang de nas nye bar 'ong ma nus/ /skrag cing shin du ngo mtshar chen por gyur/ /su dag thub dbang la ni dad mos shing / /gang dag stong pa zhi ba 'dod pa rnams/ /de dag a la la stong brjod nas su/ /ras bcos brgya yis
157a7(mdo sde): dge slong mngon par g.yogs/ /dge slong de ni de la byams bskyed nas/ /sems can su dag nga la sdang byed pa/ /de dag phyir ni byang chub bdag spyod ces/ /skye bo thams cad kyi yang mdun du smra/ /des ni lo yang brgyad cu mi nyung bar/ /stong pa
157a8(mdo sde): rgyal ba rnams kyi mdzod bshad de/ /phyir rgol ba yang dge slong stong dag byung / /de dag rgyal po'i bu yis phyir bzlog byas/ /de yang de tshe yongs su brnyas gyur te/ /de yi dge slong dag kyang nyung bar gyur/ /de tshe mi snyan pa yi tshig thos kyang / /
157b1(mdo sde): bzod pa'i stobs las nam yang nyams ma gyur/ /de ni gzhan gyi dus su gyur pa'i tshe/ /srog chags brgya dag gi yang don chen byas/ /bsam gyis mi khyab chos kyang rjes su dran/ /bsod nams blo gros dga' ba chen po skyes/ /
157b2(mdo sde): der yang ri mo rgya cher byas nas ni/ /dge slong de la bsod nams blo gros smras/ /bdag gi slob dpon la ni su yis kyang / /sems la mi 'thad ci zhig ma bgyis sam/ /des smras rgyal sras gzhon nu gsan du gsol/ /bzod pa'i stobs
157b3(mdo sde): kyis sangs rgyas yang dag byung / /su yis bdag la mi snyan tshig smras pa/ /de la bdag ni byams pa rgya yang che/ /gang gis bskal pa stong phrag brgya dag tu/ /sngon gyi srid pa la ni bzod bsgoms pa/ /dge slong snyan 'od de ni nga yin zhes/ /
157b4(mdo sde): bcom ldan shAkya thub pas tshig brjod do/ /gang gis dge slong snyan 'od bsrungs pa yi/ /bsod nams blo gros rgyal po'i bu de ni/ /tshe rabs stong du nga yi grogs gyur te/ /sangs rgyas byams par ngas ni lung bstan to/ /gang gis ston pa
157b5(mdo sde): tshogs kyi dbang phyug mchod/ /gang gis gnas khang bzang po mchog byas pa/ /gang sngon me tog bzang zhes bya ba de/ /rkang gnyis gtso bo mi yi dbang por gyur/ /de ltar bskal pa mang po mtha' yas par/ /rgyal ba dag gi dam chos ngas
157b6(mdo sde): bzung ste/ /ngas sngon bzod pa'i stobs kyang yang dag bsgrubs/ /gzhon nu thos nas nga yi rjes su slobs/ /nga ni mya ngan 'das gyur phyi ma'i tshe/ /dam pa'i chos ni rnam par 'jig pa na/ /dge slong mu stegs blo la brtson pa dag /
157b7(mdo sde): de dag nga yi zhi ba'i chos la spong / /khengs shing rgod la gtum zhing spyi rtol che/ /sdig pa'i grogs po'i zas la chags pa dag /chos gos lhung bzed dag la chags shing brkam/ /rnyed la gnas shing de dag chos la spong / /de dag yid
157b8(mdo sde): gtum zhe sdang byas mi gzo/ /dma' ba'i rigs dang dbul ba'i rigs las ni/ /nga yi bstan pa 'di la rab byung nas/ /de dag zhi ba'i chos 'di spong bar byed/ /bdud kyi blo yis sems can mun gtibs shing / /'dod chags dbang du song bas
158a1(mdo sde): mngon par chags/ /gti mug dbang gis byis pa rmongs pas na/ /de dag stong pa zhi ba'i chos mi 'dod/ /dge slong dge slong ma dang khyim pa rnams/ /sdig pa'i blo yis 'dzin bcug rmongs byas te/ /de dag dbang du rtag par song gyur
158a2(mdo sde): pas/ /phyi ma'i dus la byang chub spong bar byed/ /nga yi tshig 'di gzhon nu thos nas su/ /dge slong dgon pa pa dag rtag tu sten/ /su dag stong pa zhi la dga' ba ni/ /de dag rgyal ba'i chos 'di bzung ba yin/ /su dag ting 'dzin 'di ni 'dzin gyur
158a3(mdo sde): pa/ /de dag nga yi bstan la rab byung zhing / /dge slong bsnyen rdzogs gso sbyong las rnams byas/ /zas la mi chags mi brkam za ba yin/ /lus dang srog la lta ba rab spongs la/ /stong pa shin du zhi ba sgom par gyis/ /brtson zhing rab
158a4(mdo sde): tu brtson pa'i yid kyis kyang / /ri dgas bzhin du dgon par gnas par gyis/ /rgyal ba dag la rtag tu mchod pa gyis/ /gdugs dang rgyal mtshan bsgreng ba gnas khang gis/ /bde bar gshegs pa'i mchod rten mchod par gyis/ /
158a5(mdo sde): ting 'dzin 'di ni myur du thob par 'gyur/ /byang chub phyir ni sems kyang skyed gyis la/ /bde bar gshegs pa rnams kyi mchod rten dag /gser gyis brgyan cing dngul gyis bskus pa dang / /rin chen sna tshogs gzugs legs byed
158a6(mdo sde): du chug / byang chub phyir ni yi dam bca' gyis la/ /'jig rten mchod pa bzang po ji snyed pa/ /lha dang mi yi dga' bar 'gyur ba rnams/ /thams cad tshol la sangs rgyas mchod pa gyis/ /chos nyid du yang mi dbang thams cad ltos/ /
158a7(mdo sde): phyogs bcu'i 'jig rten dag na gang bzhugs dang / /rgyal ba mya ngan 'das pa kun snang ste/ /chos nyid kyis ni sangs rgyas mngon sum bzhugs/ /gtong ba kun la shin du mos par gyis/ /tshul khrims dag par gyur cing brtan pa'i
158a8(mdo sde): sems/ /bzod la dga' zhing rtag tu byams la dga'/ /chos rnams thams cad stong par shes par gyis/ /ma zhum ma gong brtson 'grus rab skyed la/ /bsam gtan dga' zhing rab tu dben la mos/ /shes rab rnam dag shes rab rab shes
158b1(mdo sde): kyis/ /ring por mi thogs snying rje ldan par 'gyur/ /mi gtsang bas ni 'dod chags rtag zhi gyis/ /bzod pa'i stobs kyis zhe sdang tshar chod cig /shes rab stobs kyis gti mug bsal bar gyis/ /rgyal bas bsngags pa'i
158b2(mdo sde): byang chub thob par 'gyur/ /lus ni snying po med cing dbu ba 'dra/ /sdug bsngal rul ba dri nga bsgom par gyis/ /phung po thams cad gsog tu shes par gyis/ /ye shes bla med myur du thob par 'gyur/ /bdag dang skyes bu dang ni
158b3(mdo sde): srog rnams su/ /sdig pa'i lta ba nam yang ma 'dzin cig /chos rnams thams cad stong par shes par gyis/ /bla med byang chub myur du reg par 'gyur/ /rnyed la chags par nam yang ma byed cig /zas rnams ma rnyed na yang
158b4(mdo sde): gdung ma byed/ /bstod dang smad pa dag gis ma g.yo bar/ /ri rab bzhin du rab tu mi 'gul gyis/ /gus pa skyed la chos rnams btsal bar gyis/ /thos nas de tshe de yang myong bar gyis/ /rgyal ba kun gyi spyod yul gnas gyis dang / /bde
158b5(mdo sde): ba can gyi zhing du myur du 'gro/ /'gro ba kun la sems kyang mnyam gyis la/ /sdug dang mi sdug pa yi sems ma byed/ /rnyed dang snyan pa dag ni ma tshol cig /myur du sangs rgyas thub pa'i dbang por 'gyur/ /yon tan gang thos
158b6(mdo sde): sems can dad 'gyur zhing / /sangs rgyas yon tan dag la mos skyed pa/ /yang dag yon tan nges pa'i tshig rnams kyis/ /sangs rgyas yon tan rtag tu bshad par gyis/ /rtag tu slob dpon dang ni pha dang ma/ /de bzhin 'gro ba
158b7(mdo sde): kun la gus par gyis/ /nga rgyal dag gi dbang du ma 'gro shig /sum bcu rtsa gnyis mtshan rnams thob par 'gyur/ /'du 'dzi dag ni ma lus rnam spangs nas/ /rtag tu dben pa la yang dga' bar gyis/ /des shing brtul zhugs bzang
158b8(mdo sde): la rtag tu zhi/ /bdag la phan zhing sems can gzhan la phan/ /byams pa dang ni snying rje bsgom par gyis/ /dga' dang btang snyoms la yang rtag mos gyis/ /rtag tu rgyal ba'i bstan pa rjes su ltos/ /'jig rten du yang myur du phan byed 'gyur/ /
159a1(mdo sde): sdig pa'i grogs po nam yang ma sten par/ /grogs po gang dag rgya cher bsten par gyis/ /su dag stong pa zhi ba 'di 'dod pa/ /de dag byang chub mchog la zhugs pa yin/ /nyan thos sar ni nam yang ma slob shig /
159a2(mdo sde): de yi spyod la'ang dga' bar ma byed cig /sangs rgyas yon tan dag las sems ma btang / /myur du sangs rgyas rgyal ba'i dbang por 'gyur/ /bden tshig dam pa rtag tu smra bar gyis/ /brdzun rnams dang ni rtsub po'i tshig ma smra/ /
159a3(mdo sde): rtag tu 'jam zhing dga' ba smra bar gyis/ /'jig rten slob dpon dag gi gsung thob 'gyur/ /lus dang srog la chags par ma byed cig /gzhan la smod cing bdag la stod ma byed/ /bdag gi yon tan yang dag sgrub gyis la/ /
159a4(mdo sde): gzhan gyi spyod pa dag la btang snyoms gyis/ /rnam thar stong la rtag tu dga' bar gyis/ /'gro ba rnams su smon par ma byed cig /mtshan ma thams cad ma lus rnam par spongs/ /rtag tu mtshan ma med la gnas par
159a5(mdo sde): gyis/ /dus kun du ni mtha' yang rnam par spongs/ /rtag dang chad la gnas par ma gyur cig /thams cad rkyen las gyur par rtag rig gyis/ /de ltar byas na ston pa ji bzhin 'gyur/ /'dod pa'i dga' ba rnams la dga' ba spangs/ /
159a6(mdo sde): zhe sdang tha ba dri ma rnam spangs shing / /gti mug mun pa thams cad rnam bsal na/ /zhi bar dga' ba'i mi yi seng ger 'gyur/ /rtag pa mi rtag par yang rtag tu ltos/ /srid pa kun gyis sdug bsngal bde grol zhing / /bdag dang gtsang
159a7(mdo sde): la mi gtsang bdag med par/ /bsgom par byas na mi yi dbang por 'gyur/ /'jig rten sgron mdzad rgyal ba rnams kyis ni/ /gang la tshul bzhin chos rnams rab bstan pa/ /de yis bdud kyi stobs rnams bcom nas su/ /bla na med
159a8(mdo sde): pa'i byang chub yangs pa thob/ /yon tan ji snyed ngas bshad thob byas te/ /nyes pa brgya dag ngas ni gang bstan pa/ /rnam par spangs nas slob par byed pa ni/ /gzhon nu de tshe 'dir yang sangs rgyas 'gyur/ /snyan pa'i 'od kyi le'u ste
159b1(mdo sde): sum bcu rtsa brgyad pa'o/ / // 'phags pa ting nge 'dzin gyi rgyal po'i mdo/ bam po bcu bzhi pa/ de nas yang bcom ldan 'das kyis zla 'od gzhon nur gyur pa la bka' stsal pa/ de lta bas na gzhon nu lus kyi sdom pas
159b2(mdo sde): bsdam par bya'o zhes gzhon nu de ltar bslab par bya'o/ /gzhon nu de la lus kyi sdom pa gang zhe na/ lus kyi sdom pa gang dang ldan pas/ byang chub sems dpa' sems dpa' chen po chos thams cad la chags pa med par 'gyur ba de ni lus kyi
159b3(mdo sde): sdom pa zhes bya'o/ /gzhon nu lus kyi sdom pa gang dang ldan pas byang chub sems dpa' sems dpa' chen po skyes bu chen po'i mtshan sum bcu rtsa gnyis 'thob par 'gyur ba de ni lus kyi sdom pa zhes bya'o/ /lus kyi sdom pa gang dang ldan pas
159b4(mdo sde): byang chub sems dpa' sems dpa' chen po dpe byad bzang po brgyad cu 'thob par 'gyur ba de ni lus kyi sdom pa zhes bya'o/ /lus kyi sdom pa gang dang ldan pas byang chub sems dpa' sems dpa' chen po stobs bcu 'thob pa dang / mi 'jigs pa
159b5(mdo sde): bzhi dang / sangs rgyas kyi chos ma 'dres pa bcwa brgyad 'thob par 'gyur ba 'di ni/ gzhon nu lus kyi sdom pa zhes bya'o/ /lus kyi sdom pa gang dang ldan pas byang chub sems dpa' sems dpa' chen po rnam par thar pa'i sgo gsum 'thob ste/
159b6(mdo sde): gsum gang zhe na 'di lta ste/ stong pa nyid dang / mtshan ma med pa dang / smon pa med pa dang / rnam par thar pa'i sgo 'di gsum 'thob par 'gyur ba 'di ni gzhon nu lus kyi sdom pa zhes bya'o/ /lus kyi sdom pa gang dang ldan pas byang chub sems dpa' sems
159b7(mdo sde): dpa' chen po tshangs pa'i gnas pa chen po bzhi 'thob ste/ bzhi gang zhe na/ 'di lta ste byams pa chen po dang / snying rje chen po dang / dga' ba chen po dang / btang snyoms chen po dang / tshangs pa'i gnas pa chen po 'di bzhi 'thob par 'gyur ba de ni gzhon nu
159b8(mdo sde): lus kyi sdom pa zhes bya'o/ /lus kyi sdom pa gang dang ldan pas byang chub sems dpa' sems dpa' chen po so so yang dag par rig pa bzhi 'thob ste/ bzhi gang zhe na 'di lta ste/ don so so yang dag par rig pa dang / chos so so yang dag par
160a1(mdo sde): rig pa dang / nges pa'i tshig so so yang dag par rig pa dang / spobs pa so so yang dag par rigs pa dang / so so yang dag par rig pa 'di bzhi 'thob par 'gyur ba de ni gzhon nu lus kyi sdom pa zhes bya'o/ /lus kyi sdom pa gang dang
160a2(mdo sde): ldan pas byang chub sems dpa' sems dpa' chen po byang chub kyi phyogs kyi chos sum cu rtsa bdun 'thob ste/ sum cu rtsa bdun gang zhe na/ 'di lta ste/ dran pa nye bar gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang /
160a3(mdo sde): dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / byang chub kyi phyogs kyi chos sum cu rtsa bdun po 'di dag 'thob par 'gyur ba de ni lus kyi sdom pa zhes bya'o/ /lus kyi sdom pa gang
160a4(mdo sde): dang ldan pas byang chub sems dpa' sems dpa' chen po snying rje chen po la gnas pa thob pa dang / btang snyoms chen po la gnas pa 'thob pa dang / bde ba'i rnam par rtog pa 'thob pa dang / rab tu dben pa'i chos rnams 'thob par 'gyur ba de ni
160a5(mdo sde): gzhon nu lus kyi sdom pa zhes bya'o/ /gzhan yang gzhon nu lus kyi sdom pa gang dang ldan pas byang chub sems dpa' sems dpa' chen po srog gcod pa spong bar 'gyur ba dang / ma byin par len pa dang / mi tshangs par spyod pa dang / brdzun du smra
160a6(mdo sde): ba dang / phra ma'i tshig dang / tshig rtsub po dang / khyal par smra ba dang / brnab sems dang / gnod sems dang / log par lta ba dang / srang la g.yo byed pa dang / tshad la g.yo byed pa dang / nor la g.yo byed pa dang / gzung ba dang / bcing ba dang / btsa' ba dang /
160a7(mdo sde): brdeg pa dang / bsdigs pa dang / gcad pa dang / dbug pa dang / zhe la gnon pa dang / chags pa dang / ser sna spangs par 'gyur ba dang / lag pa rgod pa dang / rkang pa rgod pa dang / rkang lag ma bsdams pa dang / de'i lus dang ngag dang yid kyi gnas
160a8(mdo sde): ngan len spongs shing ta la'i mgo bcad pa bzhin du ma 'ongs pa'i dus na mi skye ba'i chos can du 'gyur ba de ni gzhon nu de'i lus kyi sdom pa zhes bya'o/ /gzhon nu de lta bas na rnam grangs 'dis kyang 'di ltar rig par bya ste/ gzhon nu sngon byung ba 'das
160b1(mdo sde): pa'i dus na bskal pa grangs med pa bas kyang ches grangs med pa/ yangs pa/ tshad med pa/ bsam gyis mi khyab pa de'i tshe de'i dus na ye shes snang ba zhes bya ba de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs
160b2(mdo sde): su ldan pa bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das 'jig rten du byung ste/ gzhon nu de'i tshe de'i dus na bcom ldan 'das ye shes
160b3(mdo sde): snang ba de bzhin gshegs pa dgra bcom pa yang dag par rdzogs pa'i sangs rgyas de'i tshe'i tshad ni lo bye ba phrag drug cur gyur to/ /dgra bcom pa bye ba phrag drug cu'i nyan thos kyi dge 'dun byung ngo / /byang chub sems dpa' sems dpa' chen po dam
160b4(mdo sde): pa'i chos yongs su 'dzin pa yang dpag tu med pa byung ngo / /gzhon nu de'i tshe de'i dus na rgyal po khyad par sems shes bya ba zhig byung ste/ rgyal po khyad par sems de srog chags bye ba phrag brgyad bcu dang lhan cig tu de bzhin gshegs pa'i drung du
160b5(mdo sde): 'ongs so/ /'ongs nas de bzhin gshegs pa'i zhabs la mgo bos phyag 'tshal te/ bcom ldan 'das la lan gsum bskor ba byas nas phyogs gcig tu 'dug go/ /rgyal po khyad par sems phyogs gcig tu 'dug nas de bzhin gshegs
160b6(mdo sde): pa la bsnyen bkur byed do/ /de nas ye shes snang ba de bzhin gshegs pa dgra bcom pa yang dag par rdzogs pa'i sangs rgyas kyis rgyal po khyad par sems 'khor dang bcas pa'i lhag pa'i bsam pa mkhyen nas chos kyi rnam grangs 'di las lus
160b7(mdo sde): kyi sdom pa'i ting nge 'dzin gyi sgor 'jug pa'i tshigs su bcad pa'i dbyangs kyis yang dag par rab tu bstan to/ /ji ltar bar snang nam mkha' rnam dag ste/ /shin du dag cing rang bzhin 'od gsal ba/ /de bzhin lus kyi sdom pa dag pa
160b8(mdo sde): yang / /dbyangs kyis bstan par nam yang nus mi 'gyur/ /lus kyi sdom pa 'di ni dben zhing stong / /'di 'dra gnyis po lus kyi mtshan nyid de/ /de dag mtshan nyid med pa bar snang bzhin/ /lus kyi sdom pa de yi mtshan nyid bshad/ /sdom pa'i mtshan
161a1(mdo sde): nyid de 'drar sus shes pa/ /de la sdom pa nam yang med mi 'gyur/ /mi 'jug de yi spyod yul ga la yin/ /zag pa med pa la ni skye ba med/ /gzugs dang longs spyod la ni srid bskyed nas/ /'dod pa dag la sten pas mi nus te/ /srid
161a2(mdo sde): pa dag gi nyes pa mi shes pas/ /lus kyi sdom pa 'di ni shes mi nus/ /zag med sdom pa gang gis rab shes pa/ /de la skye ba nam yang yod mi 'gyur/ /dgra bcom pa yi chos ni de 'dra ste/ /mu stegs can gyis shes par sla ma yin/ /
161a3(mdo sde): gang dag khams gsum kun la yid skrag cing / /'dod pa'i longs spyod la yang 'dod mi skyed/ /rgyal po'i srid dang longs spyod yong mi 'dod/ /de dag lus kyi sdom pa 'di 'dra shes/ /lus kyi sdom pa 'di ni don ces bya/ /don ni sgra yis bstan
161a4(mdo sde): par mi nus te/ /'di 'dra'i chos kyi tshul ni gang shes pa/ /de ni sdom pa 'di la gnas pa yin/ /don la zhugs la ngas ni don bstan te/ /mkhas pa su dag don gyi tshul la mos/ /don med rnam spangs don la gnas pa rnams/ /de dag sdom
161a5(mdo sde): la rtag tu gnas pa yin/ /rgyal ba'i bstan la don du gang brjod dang / /ji lta bur ni don yin rnam rig ste/ /don tshul rang bzhin gang gis shes pa ni/ /lus kyi sdom pa la yang gnas shes bya/ /gang gis bdag med gsog dang stong nyid dang / /
161a6(mdo sde): mtshan ma med par rnam par rig gyur pa/ /de la nam yang sdom pa med mi 'gyur/ /'di ltar des ni yang dag nges la bslabs/ /dngos po dag ni dngos med gang rig pa/ /de ni dngos po dag la yong mi chags/ /dngos po kun la nam yang mi chags
161a7(mdo sde): pa/ /de ni mtshan med ting 'dzin reg par 'gyur/ /ngo bo nyid stong rang bzhin 'od gsal ba/ /bdag med chos rnams de yis rnam rig na/ /de la nam yang sdom pa med mi 'gyur/ /'di ltar des ni yang dag nges par rtogs/ /gang gis phung po
161a8(mdo sde): lnga rnams stong par shes/ /rang bzhin stong zhing bdag med rig na ni/ /lus kyis las gang yang dag spyod byed pa/ /de la nam yang sdom pa med mi 'gyur/ /mtshan ma dag la 'dzin cing ma bsdams te/ /khor mor bdag tu 'du shes rab
161b1(mdo sde): gnas pa/ /gzugs la chags par gyur pa'i skye bo dag /ma bsdams pa yi 'dod chags rab tu ldang / /gang rnams yang dag mtha' la bslabs gyur cing / /stong pa rtogs par rig pa des pa dag /sdom med gang gis ngan
161b2(mdo sde): 'gror 'gro ba yis/ /'dod chags de la nam yang ldang ba med/ /ji ltar ri rab dag ni chen po la/ /grog ma kun gyis g.yos shing 'gul mi nus/ /de bzhin mkhas pa yang dag tshul bslabs pas/ /lha yi gzugs kyis
161b3(mdo sde): kyang ni de mi g.yos/ /nam mkha' la ni ri mor bri nus shing / /lag pas nam mkha' gzung du rung gyur kyang / /'dod chags zhe sdang bdud rnams bye ba yis/ /de la rnam par bskyod par yong mi nus/ /la las brag cha dag ni
161b4(mdo sde): gzung nus shing / /chu yi steng na rdo yang 'phyo gyur kyang / /lus kyi sdom pa 'di 'dra sus bslabs pa/ /de yi bsam pa dag kyang bltar mi nus/ /'jig rten kun na sgra mang ji snyed pa/ /gzung ste sgrom du bzhugs par nus gyur kyang /
161b5(mdo sde): lus kyi sdom pa'i gnas dang mi gnas pa/ /sus kyang rnam par rig par byed mi nus/ /sprin las sgra bsgrags glog rnams rgyu ba dang / /nyi ma'i 'khor los 'od zer gzung nus kyang / /lus kyi sdom pa 'di la sus bslabs pa/ /
161b6(mdo sde): de yi rang bzhin shes par nus mi 'gyur/ /rlung gi dkyil 'khor phyogs bzhir ldang ba ni/ /rgya dang snyi yis gzung bar nus gyur kyang / /lus kyi sdom pa 'di la gang gnas pa/ /de yi lus ni nams kyang shes mi nus/ /srog chags
161b7(mdo sde): kun gyi spyod yul de ma yin/ /sems sdom gang la mkhas pa de gnas shing / /spyod yul gang gnas lus kyi sdom pa ni/ /'jig rten chos kyis mi gos nam mkha' bzhin/ /phyogs bzhir nam mkha' la ni rgyu ba yis/ /srog chags
161b8(mdo sde): kun rjes so sor blta nus kyang / /de yi lus dang sems kyi spyod yul la/ /tshad gzung bar ni su yang nus pa med/ /lus kyi sdom pa 'di la gang gnas pa'i/ /nyon mongs rnam mang thams cad med par 'gyur/ /de yi nyon mongs nye ba rab tu
162a1(mdo sde): spangs/ /'di ltar des ni lus kyi sdom pa bslabs/ /de la mtshon cha dang ni mes mi tshugs/ /de ltar de yi lus ni gzung du med/ /de ni zhi ba rab zhi ting 'dzin gnas/ /'di ltar des ni lus kyi sdom pa bslabs/ /de ltar gnas
162a2(mdo sde): pa 'jigs med skrag pa med/ /de la 'khrug sems mi skye phrag dog med/ /lus kyi sdom pa 'di 'dra sus bslabs pa/ /de ni gtse ba kun las thar ba yin/ /dug dang mtshon gyis nam yang mi 'jigs shing / /me dang chu yi nang na
162a3(mdo sde): 'ang 'jigs pa med/ /lus kyi sdom pa 'di 'dra sus bslabs pa/ /de ni gtse ba kun las thar ba yin/ /chom rkun g.yon can sdig pa byed pa dang / /sbrul gdug nang du song yang 'jigs med de/ /'di ltar de ni bdag tu 'du shes
162a4(mdo sde): med/ /'du shes rnam par grol la 'jigs mi 'byung / /'jigs las rnam par grol ba skrag mi skye/ /skrag pa med la g.yo ba mi 'byung ste/ /mi g.yo ba la skrag pa ga la yod/ /de ni bdud rnams bye bas bskyod mi nus/ /byang chub
162a5(mdo sde): sems dpa' rnams la phan pa'i phyir/ /sdom pa gang spyod bshad cing rab bstan pa/ /'di 'dra'i lus kyi sdom pa sus bslabs pa/ /de ni bdud rnams bye bas bskyod mi nus/ /chos rnams kun la ye shes thogs pa med/ /dpe
162a6(mdo sde): byad bzang po brgyad cu yongs su tshang / /sum cu rtsa gnyis mtshan gyi ri mo dag /sdom par gnas la rnyed par dka' mi 'gyur/ /sangs rgyas chos rnams bsam gyis mi khyab cing / /tshad kyang med par rtogs par su 'dod pa/ /'di
162a7(mdo sde): 'dra'i lus kyi sdom pa des slobs shig / 'jig rten thams cad kyi yang mchod rten 'gyur/ /sangs rgyas stobs bcu mnga' ba bsam mi khyab/ /drang srong chen po'i chos 'di gang 'dod pa/ /des ni lus kyi sdom pa 'di 'dra slobs/ /
162a8(mdo sde): gang slob de la stobs rnams rnyed mi dka'/ /'di 'dra'i lus kyi sdom la gang slob pa/ /sangs rgyas chos ni ma 'dres bcwa brgyad po/ /rgyal ba gang la rab tu gnas pa yang / /de dag de la rnyed par dka' mi 'gyur/ /'di 'dra'i lus kyi sdom pa
162b1(mdo sde): gang slob pa/ /drang srong chen po'i byang chub yan lag bdun/ /so so yang dag rig dang rdzu 'phrul rkang / /de la de dag rnyed par dka' mi 'gyur/ /tshangs pa'i gnas bzhi dang ni bsam gtan dang / /rnam par thar pa'i sgo rnams gang bshad dang / /
162b2(mdo sde): bde ba'i rnam rtog rab tu dben pa yang / /sdom par gnas pa la ni rnyed mi dka'/ /lus kyi sdom pa la ni gang gnas pa/ /snying rje'i gnas dang btang snyoms thob par 'gyur/ /de bzhin spyod pa 'jug pa byams pa'i mchog /'gro ba
162b3(mdo sde): kun la'ang phan pa'i sems su 'gyur/ /dran pa nyer gzhag yang dag spong ba dang / /drang srong chen po'i dbang lnga stobs lnga dang / /'phags pa'i lam mchog yan lag brgyad po yang / /lus kyi sdom par gnas la rnyed mi dka'/ /gzhan
162b4(mdo sde): yang dam pa sangs rgyas chos rnams ni/ /bsam gyis mi khyab gang la tshad med pa/ /lus kyi sdom pa 'di 'dra sus bslabs pa/ /de la thams cad rnyed par dka' mi 'gyur/ /'di 'dra'i lus kyi sdom pa thos nas ni/ /rgyal po glang mchog khyad
162b5(mdo sde): par thob gyur te/ /dga' ba mtshungs med rangs shing mgu ba skyes/ /rgyal ba de yi bstan la rab tu byung / /rab tu de byung lo yang bye phrag cur/ /tshangs par spyod mchog gtsang ma spyad par gyur/ /lha dang bcas pa'i 'jig rten phan pa'i phyir/ /
162b6(mdo sde): tshangs pa'i gnas bzhi la yang bsgom pa byas/ /tshangs pa'i gnas la shin du bsgom byas pas/ /sangs rgyas bye ba brgyad cu mthong bar gyur/ /de las lhag par gang gA'i bye ma snyed/ /des ni tshangs spyod mchog 'di rab tu spyad/ /thams cad kyi
162b7(mdo sde): yang bstan par rab byung ste/ /tshangs par spyod pa bzang zhing dag par spyad/ /mang du thos shing spobs par ldan pa yi/ /dge slong chos smra ba yang mchog tu gyur/ /lus kyi sdom pa 'di ni rab shes na/ /tshul khrims ma dral tshul khrims skyon med
162b8(mdo sde): 'gyur/ /tshul khrims rnam dag tshul khrims 'dres pa med/ /'phags pa'i tshul khrims zag pa med la gnas/ /de tshe rgyal po glang mchog khyad par sems/ /gzhon nu gzhan zhig yin par sems gyur na/ /de ni gzhan zhig yin par mi
163a1(mdo sde): blta ste/ /nga ni spyad pa spyod tshe der gyur to/ /de phyir gzhon nu nga yi rjes slobs la/ /lus kyi sdom pa 'di la gnas par gyis/ /srog chags bye ba gzhan la'ang rab ston dang / /ring por mi thogs ji bzhin nga 'drar 'gyur/ /
163a2(mdo sde): de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na lus kyi spyod pa yongs su dag par bya'o zhes gzhon nu de ltar khyod kyis bslab par bya'o/ /de ci'i phyir zhe na/ gzhon nu lus kyi spyod pa yongs su
163a3(mdo sde): dag pa'i byang chub sems dpa' sems dpa' chen po ni sems can dmyal ba dag la mi 'jigs/ dud 'gro'i skye gnas dang / gshin rje'i 'jig rten dang / ngan song dag gis 'jigs par mi 'gyur ro/ /chus mi 'jigs/ mes mi 'jigs/ dug dang /
163a4(mdo sde): mtshon dang / seng ge dang / stag dang dred dang bal glang dang glang khyu ba dang / mi dang mi ma yin pa dag gis 'jigs par mi 'gyur ro/ /gzhon nu lus kyi spyod pa yongs su dag pa'i byang chub sems dpa' sems dpa' chen po ni stong gsum gyi stong chen po'i 'jig
163a5(mdo sde): rten gyi khams 'di lag mthil du gzhag ste/ ta la gcig tsama'am/ ta la gnyis tsama'am/ ta la gsum tsama'am/ ta la bzhi tsama'am/ ta la lnga tsama'am/ ta la drug tsama'am/ ta la bdun tsam du steng du 'phen to/ /ji tsam du 'dod pa de tsam du'ang 'phen to/ /
163a6(mdo sde): gzhan yang gzhon nu lus kyi spyod pa yongs su dag pa'i byang chub sems dpa' sems dpa' chen po ni rdzu 'phrul gyi cho 'phrul mchog gi pha rol tu phyin pa yin te/ de rdzu 'phrul gyi rkang pa'i rnam par smin pa rnam par dag pa'i bsod nams yongs su
163a7(mdo sde): bzung zhing dben par gyur te/ thams cad du rjes su song zhing de lta bu'i ting nge 'dzin thob pas zag pa med pa'i bsod nams yongs su rdzogs pa/ 'jig rten gyi khams thams cad la thogs pa med pa'i mig tu gyur pas de lta bu'i rdzu 'phrul gyi cho
163a8(mdo sde): 'phrul dang ldan par 'gyur ro/ /de la rdzu 'phrul gang zhe na/ gang 'grub pa dang / smon pa dang / 'byor pa dang / yongs su rdzogs pa 'di ni rdzu 'phrul zhes bya'o/ /de la rdzu 'phrul gyi cho 'phrul gang zhe na/ rdzu 'phrul gang dang ldan pas byang chub sems dpa'
163b1(mdo sde): sems dpa' chen po rdzu 'phrul gyi yul rnam pa mang po myong bar byed pa yin te/ gcig tu gyur nas mang por 'gyur/ mang por gyur nas gcig tu 'gyur/ snang bar gyur cing mi snang bar yang 'gyur/ rtsig pa la yang thad kar 'gro/ ra ba la yang thad kar
163b2(mdo sde): 'gro/ ri la yang mi thogs par 'gro/ nam mkha' la yang 'gro ste/ dper na 'dab chags bya bzhin no/ /sa la yang steng du 'byung ba dang / byi'u zul byed de/ dper na chu la bya ba bzhin no/ /chu la yang mi nub par 'gro ste/ dper na sa'i phung po chen po
163b3(mdo sde): la bya ba bzhin no/ /du ba 'thul bar yang byed 'bar bar yang byed de/ dper na me'i phung po chen po bzhin no/ /bdag gi lus las chu'i rgyun chen po khrag khrig brgya stong du ma 'byin te/ dper na sprin chen po bzhin no/ /chu'i rgyun de dag gis stong
163b4(mdo sde): gsum gyi stong chen po'i 'jig rten gyi khams 'di bsregs shing rab tu tshig ste/ mes rab tu 'bar zhing 'bar ba gcig tu gyur pa zhi bar byed do/ /zla ba dang nyi ma 'di gnyis 'di ltar rdzu 'phrul che ba/ 'di ltar mthu che ba/ 'di ltar gzi brjid che ba
163b5(mdo sde): yang lag pas 'dzin cing kun du nyug par byed do/ /tshangs pa'i 'jig rten gyi bar du sems can rnams la lus kyis dbang sgyur ro/ /de nas yang bcom ldan 'das kyis de'i tshe tshigs su bcad pa 'di dag gsungs so/ /sa la byi'u zul byed cing steng
163b6(mdo sde): byung byed/ /chu dag la yang thogs pa med par 'gro/ /bya bzhin nam mkha'i ngos la 'gro bar byed/ /rdzu 'phrul gyis ni dud 'thul 'bar bar byed/ /ji ltar bar snang la ni rlung mi thogs/ /sprin gyi phung po mang po 'gro ba ltar/ /de bzhin rnal 'byor pa
163b7(mdo sde): yang nam mkha' la/ /rlung dang sprin bzhin du ni thogs med 'gro/ /zhing rnams me yis tshig cing 'bar ba dag /byang chub sems dpa' mkhas pas de mthong nas/ /des ni rang gi lus las chu phyung ste/ /bye ba snyed kyi zhing de zhi bar byed/ /byang chub
163b8(mdo sde): sems dpa' mkhas pa 'dug bzhin du/ /nyi zla la ni lag pas yongs su 'dzin/ /des ni tshangs pa'i 'jig rten nyer rig nas/ /tshangs pa bye ba dag la chos ston byed/ /gang tshe de ni chos ston 'dod gyur na/ /stong gsum chen po des ni go bar byed/ /
164a1(mdo sde): 'dod na de ni zhing mang bye bar yang / /srog chags bye ba mang la chos rnams ston/ /de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na lus kyi spyod pa yongs su dag par bya'o zhes gzhon
164a2(mdo sde): nu khyod kyis de ltar bslab par bya'o/ /de ci'i phyir zhe na/ gzhon nu lus kyi spyod pa yongs su dag pa'i byang chub sems dpa' sems dpa' chen po ni lha'i rna ba'i khams kyis sgra rnams lha'i dang / mi'i dang / sems can dmyal ba pa rnams kyi dang /
164a3(mdo sde): dud 'gro'i skye gnas su song ba rnams kyi dang / gshin rje'i 'jig rten pa rnams kyi sgra nye ba'am rgyang ring po yang thos so/ /gzhan yang gzhon nu lus kyi spyod pa yongs su dag par bya'o zhes gzhon nu khyod kyis de ltar bslab par bya'o/ /de ci'i phyir zhe
164a4(mdo sde): na/ gzhon nu lus kyi spyod pa yongs su dag pa'i byang chub sems dpa' sems dpa' chen po ni stan la 'dug bzhin du lha'i sna'i dbang pos stong gsum gyi stong chen po'i 'jig rten gyi khams na lha'i yid du 'ong ba'i chos kyi dri ji snyed yod pa nye'ang rung rgyang ring po
164a5(mdo sde): 'ang rung ste de dag thams cad tshor ro/ /de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na lus kyi spyod pa yongs su dag par bya'o zhes gzhon nu khyod kyis de ltar bslab par bya'o/ /de ci'i phyir zhe na/
164a6(mdo sde): gzhon nu lus kyi spyod pa yongs su dag pa'i byang chub sems dpa' sems dpa' chen po ni sems can pha rol dang gang zag pha rol gyi sems kyi rnam par rtog pa dang / spyod pa sems kyis yang dag pa ji lta ba bzhin du rab tu shes te/ 'dod chags dang
164a7(mdo sde): bcas pa'i sems kyang 'dod chags dang bcas pa'i sems su yang dag pa ji lta ba bzhin du rab tu shes/ 'dod chags dang bral ba'i sems kyang 'dod chags dang bral ba'i sems su yang dag pa ji lta ba bzhin du rab tu shes so/ /gong ma bzhin du
164a8(mdo sde): sbyar te/ zhe sdang dang bcas pa dang / zhe sdang dang bral ba dang / gti mug dang bcas pa dang / gti mug dang bral ba dang / sred pa dang bcas pa dang / sred pa dang bral ba dang / len pa dang bcas pa dang / len pa dang bral ba dang / bsdus pa dang g.yengs pa dang /
164b1(mdo sde): log pa dang ma logs pa dang / chen por gyur pa dang / chen por gyur pa ma yin pa dang / 'od gsal ba dang / 'od gsal ba ma yin pa dang tshad dang bcas pa dang / tshad med pa dang / bla na yod pa dang / bla na med pa dang / mnyam par bzhag pa dang / mnyam par bzhag pa
164b2(mdo sde): ma yin pa dang / rnam par grol ba dang / rnam par grol ba ma yin pa dang / nyon mongs pa dang bcas pa'i sems kyang nyon mongs pa dang bcas pa'i sems su yang dag pa ji lta ba bzhin du rab tu shes so/ /nyon mongs pa med pa'i sems kyang nyon mongs pa
164b3(mdo sde): med pa'i sems su yang dag pa ji lta ba bzhin du rab tu shes so/ /gzhon nu lus kyi spyod pa yongs su dag pa'i byang chub sems dpa' sems dpa' chen po ni sngon gyi gnas rnam pa du ma rjes su dran te/ skye ba gcig kyang rjes su dran/ gnyis dang /
164b4(mdo sde): gsum dang / bzhi dang / lnga dang / bcu dang / nyi shu dang / sum bcu dang / bzhi bcu dang / lnga bcu dang / skye ba brgya yang rjes su dran no/ /skye ba stong dang / skye ba brgya stong dang / skye ba bye ba khrag khrig brgya stong du ma'i bar du yang rjes su dran no/ /sdud pa'i
164b5(mdo sde): bskal pa dang / 'byung ba'i bskal pa yang rjes su dran no/ /sdud pa dang / 'byung ba'i bskal pa du ma'i bar du yang rjes su dran no/ /bskal pa yang rjes su dran no/ /bskal pa brgya dang / bskal pa stong dang / bskal pa brgya stong dang / bskal pa bye ba
164b6(mdo sde): khrag khrig brgya stong du ma'i bar du yang rjes su dran no/ /sngon gyi mtha' bye ba'i bar du yang rjes su dran no/ /bdag sngon che ge mo zhig tu skyes te/ ming ni 'di zhes bya/ rus ni 'di zhes bya/ rigs ni 'di zhes bya/ kha dog ni 'di 'dra zas ni
164b7(mdo sde): 'di lta bu zhig za za/ 'tsho ba ni 'di 'dra/ tshe ni 'di tsam zhig tu thub/ yun ni 'di srid cig tu gnas gnas/ bde ba dang sdug bsngal ni 'di lta bu zhig myong / de nas shi 'phos nas che ge mo zhig tu skyes te/ de nas kyang shi 'phos nas 'dir
164b8(mdo sde): skyes so/ /zhes rnam pa dang bcas pa dang / yul phyogs dang bcas pa dang / gzhi ci las gyur pa dang bcas par sngon gyi gnas rnam pa du ma yang dag par rjes su dran no/ /gzhon nu lus kyi spyod pa yongs su dag pa'i byang chub sems dpa' sems
165a1(mdo sde): dpa' chen po ni lha'i mig rnam par dag pa mi'i las 'das pas sems can rnams 'chi 'pho ba dang / skye ba dang / kha dog bzang ba dang / kha dog ngan pa dang / bde 'gror song ba dang / ngan 'gror song ba dang / ngan pa dang bzang po dang / bzang 'gror
165a2(mdo sde): 'gro ba dang / ngan 'gror 'gro ba'i sems can las bzhin du nye bar 'gro ba dag kyang yang dag pa ji lta ba bzhin du rab tu shes so/ /sems can 'di rnams ni lus kyis nyes par spyod pa dang ldan/ ngag gis nyes par spyod pa dang ldan/ yid kyis
165a3(mdo sde): nyes par spyod pa dang ldan te/ 'phags pa rnams la skur pa log par lta ba dag log par lta ba yang dag par 'dzin pa'i rgyus lus zhig nas shi ba'i 'og tu ngan song ngan 'gro sems can dmyal ba rnams su skyes so/ /sems can 'di
165a4(mdo sde): rnams ni lus kyis legs par spyod pa dang ldan/ ngag gis legs par spyod pa dang ldan/ yid kyis legs par spyod pa dang ldan te/ 'phags pa rnams la mi skur pa yang dag par lta ba dag /yang dag par lta ba yang dag par bzung ba'i
165a5(mdo sde): rgyus lus zhig nas shi ba'i 'og tu bde 'gro mtho ris kyi 'jig rten du lha'i nang du skyes so zhes de ltar lha'i mig rnam par dag pa mi'i las 'das pas sems can rnams 'chi 'pho ba dang / skye ba dang kha dog bzang ba dang / kha dog ngan pa dang /
165a6(mdo sde): bde 'gror song ba dang / ngan 'gror song ba dang / ngan pa dang / bzang po dang / bzang 'gror 'gro ba dang / ngan 'gror 'gro ba'i sems can las bzhin du nye bar 'gro ba dag kyang yang dag pa ji lta ba bzhin rab tu shes so/ /gzhon nu lus kyi spyod pa
165a7(mdo sde): yongs su dag pa'i byang chub sems dpa' sems dpa' chen po ni skad cig gcig dang ldan pa'i shes rab kyis gang cung zad shes par bya ba dang / blta bar bya ba dang / mnyan par bya ba dang / mngon par rdzogs par 'tshang rgya bar bya ba dang / rnam par
165a8(mdo sde): 'phrul bar bya ba de thams cad yang dag pa ji lta ba bzhin du rab tu shes so/ /thos so/ /mthong ngo / /rtogs so/ /de nas yang bcom ldan 'das kyis de'i tshe tshigs su bcad pa 'di dag gsungs so/ /byang chub sems dpa' skyob pa yi/ /mngon
165b1(mdo sde): par shes pa'i rim pa bstan/ /ting nge 'dzin la gnas pas na/ /byang chub sems dpa' zhes kyang bya/ /de dag rna ba rnam sbyong ste/ /lha yi rna ba bsam mi khyab/ /sangs rgyas kun gyis bshad pa yi/ /chos rnams de yis thos par 'gyur/ /
165b2(mdo sde): stong gsum chen po'i 'jig rten khams dag na/ /lha yi dri rnams ji snyed yod pa kun/ /lha yi sna yis ji ltar 'dug bzhin du/ /byang chub sems dpa' mkhas pa de snom byed/ /'dod chags bcas dang 'dod chags med pa dang / /
165b3(mdo sde): zhe sdang bcas dang zhe sdang bral ba dang / /gti mug bcas dang gti mug bral ba yi/ /sems rnams srog chags kun gyi rab tu shes/ /bskal pa bye ba stong du ni/ /gang du de dag sngon gnas pa/ /sngon gyi gnas rnams rab tu shes/ /
165b4(mdo sde): de dag la ni thogs pa med/ /de dag mig kyang rnam sbyong ste/ /bla na med pa'i lha yi mig /des ni sems can skye ba dang / /'chi 'pho de dag rab tu mthong / /skad cig gcig dang ldan pa yi/ /shes rab kyis ni tshe rabs kun/ /chos
165b5(mdo sde): rnams la ni shes bya ba/ /ci yod pa yang yang dag shes/ /de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na ngag gi sdom pas bsdam par bya'o zhes khyod kyis de ltar bslab par
165b6(mdo sde): bya'o/ /gzhon nu de la ngag gi sdom pa gang zhe na/ ngag gi sdom pa gang dang ldan pas byang chub sems dpa' sems dpa' chen po rnam pa drug bcu dang ldan pa'i sangs rgyas kyi gsung dbyangs thogs pa med pa/ bsam gyis mi khyab pa
165b7(mdo sde): 'thob par 'gyur ba de ni gzhon nu ngag gi sdom pa zhes bya'o/ /ngag gi sdom pa gang dang ldan pas byang chub sems dpa' sems dpa' chen po tshig btsun pa 'thob par 'gyur ba de ni gzhon nu ngag gi sdom pa zhes bya'o/ /ngag gi sdom pa gang
165b8(mdo sde): dang ldan pas byang chub sems dpa' sems dpa' chen po skyes bu chen po'i mtshan sum bcu rtsa gnyis 'thob par 'gyur ba de ni gzhon nu ngag gi sdom pa zhes bya'o/ /ngag gi sdom pa gang dang ldan pas byang chub sems dpa' sems dpa'
166a1(mdo sde): chen po dpe byad bzang po brgyad bcu 'thob par 'gyur ba de ni gzhon nu ngag gi sdom pa zhes bya'o/ /ngag gi sdom pa gang dang ldan pas byang chub sems dpa' sems dpa' chen po de bzhin gshegs pa'i stobs bcu 'thob pa dang /
166a2(mdo sde): mi 'jigs pa bzhi dang / sangs rgyas kyi chos ma 'dres pa bcwa brgyad 'thob par 'gyur ba de ni gzhon nu ngag gi sdom pa zhes bya'o/ /ngag gi sdom pa gang dang ldan pas byang chub sems dpa' sems dpa' chen po rnam par thar pa'i sgo
166a3(mdo sde): gsum 'thob ste/ gsum gang zhe na/ 'di lta ste/ stong pa nyid dang / mtshan ma med pa dang / smon pa med pa dang / rnam par thar pa'i sgo 'di gsum 'thob par 'gyur ba de ni gzhon nu ngag gi sdom pa zhes bya'o/ /ngag gi sdom pa gang dang ldan
166a4(mdo sde): pas byang chub sems dpa' sems dpa' chen po tshangs pa'i gnas pa chen po bzhi 'thob ste/ bzhi gang zhe na/ 'di lta ste/ byams pa chen po dang / snying rje chen po dang / dga' ba chen po dang / btang snyoms chen po dang / tshangs pa'i gnas
166a5(mdo sde): pa chen po 'di bzhi 'thob par 'gyur ba de ni gzhon nu ngag gi sdom pa zhes bya'o/ /ngag gi sdom pa gang dang ldan pas byang chub sems dpa' sems dpa' chen po so so yang dag par rig pa bzhi 'thob ste/ bzhi gang zhe na/ 'di lta ste/
166a6(mdo sde): don so so yang dag par rig pa dang / chos so so yang dag par rig pa dang / nges pa'i tshig so so yang dag par rig pa dang / spobs pa so so yang dag par rig pa dang so so yang dag par rig pa 'di bzhi 'thob par 'gyur ba de ni gzhon
166a7(mdo sde): nu ngag gi sdom pa zhes bya'o/ /ngag gi sdom pa gang dang ldan pas byang chub sems dpa' sems dpa' chen po byang chub kyi phyogs kyi chos sum bcu rtsa bdun 'thob ste/ sum bcu rtsa bdun gang zhe na/ 'di lta ste/ dran pa nye bar
166a8(mdo sde): gzhag pa bzhi dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa dang / byang chub kyi
166b1(mdo sde): phyogs kyi chos sum cu rtsa bdun po 'di dag 'thob par 'gyur ba de ni gzhon nu ngag gi sdom pa zhes bya'o/ /ngag gi sdom pa gang dang ldan pas byang chub sems dpa' sems dpa' chen po snying rje chen po la gnas pa 'thob pa dang / btang snyoms chen po la
166b2(mdo sde): gnas pa 'thob pa dang / bde ba'i rnam par rtog pa 'thob pa dang / rab tu dben pa'i chos rnams 'thob par 'gyur ba de ni gzhon nu ngag gi sdom pa zhes bya'o/ /gzhan yang gzhon nu ngag gi sdom pa gang dang ldan pas byang chub sems dpa' sems
166b3(mdo sde): dpa' chen po srog gcod pa spong bar 'gyur ba dang / ma byin par len pa dang / mi tshangs par spyod pa dang / brdzun du smra ba dang / phra ma'i tshig dang tshig rtsub po dang / khyal par smra ba spangs par 'gyur ba dang / pha ma dang slob dpon dag la mi bden pa'i tshig mi 'byin
166b4(mdo sde): pa dang / sangs rgyas dang chos dang dge 'dun la mi smod pa dang / tshig gzhan la yang gang nyes pa dang ldan pa'i tshig de dag byang chub sems dpas spangs pa yin te/ tshig de dag kyang brag cha lta bur shes so/ /sprul pa lta bu dang / smig rgyu lta bu dang /
166b5(mdo sde): mig yor lta bu dang / sgyu ma lta bur 'jug par byed do/ /de lta bur gyur pas tshig de la mi dmigs/ mi rtog /rlom sems su mi byed/ mi lta/ mngon par chags par mi byed de/ gzhon nu de ni ngag gi sdom pa zhes bya'o/ /de nas yang bcom
166b6(mdo sde): ldan 'das kyis zla 'od gzhon nur gyur pa la bka' stsal pa/ gzhonu de lta bas na ngag gi spyod pa yongs su dag par bya'o zhes gzhon nu de ltar khyod kyis bslab par bya'o/ /gzhon nu ngag gi spyod pa yongs su dag pa'i byang chub sems dpa' sems
166b7(mdo sde): dpa' chen po ni ngan song thams cad kyis mi 'jigs shing sangs rgyas kyi chos thams cad thob par 'gyur ro/ /sangs rgyas kyi rdzu 'phrul thams cad dang / mngon par shes pa thams cad kyang thob par gyur te/ gzhon nu de ni ngag gi sdom pa zhes bya'o/ /
166b8(mdo sde): de la 'di skad ces bya ste/ ngag gi sdom pa gang dang ldan pa yis/ /byang chub sems dpa' de yang chos kun la/ /thogs pa med par gdon mi za bar 'gyur/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /de ni yan
167a1(mdo sde): lag drug bcu mtshungs ldan pa/ /thogs med bsam yas sangs rgyas dbyangs thob pa/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /stobs bcu dang ni ma 'dres sangs rgyas chos/ /
167a2(mdo sde): sum bcu rtsa gnyis mtshan rnams thob 'gyur ba/ /da ni ngag gi sdom pa de zhes bya/ /ngag gi sdom pa gang gis blo ldan rnams/ /gang sngar 'di las ngas ni brjod pa yi/ /sangs rgyas chos kyang thams cad thob 'gyur ba/ /de ni ngag gi sdom
167a3(mdo sde): pa de zhes bya/ /ngag gi sdom pa gang gis blo ldan rnams/ /gnas pa dang ni so so yang dag rig /shin du rmad byung chos ni bsam yas 'thob/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /dran pa nyer
167a4(mdo sde): gzhag yang dag spong ba dang / /de bzhin rdzu 'phrul rkang dang dbang stobs 'thob/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /btang snyoms chen po 'jigs pa med pa dang / /snying rje chen po dag pa'i gnas pa
167a5(mdo sde): 'thob/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /bde ba'i rnam rtog rnam par dag pa dang / /de bzhin rnam rtog rab dben zhi ba 'thob/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /
167a6(mdo sde): brdzun dag dang ni phra ma'i tshig mi smra/ /khyal pa'i tshig dang tshig rtsub mi smra ba/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /nam yang dam pa'i chos la spong mi byed/ /sangs rgyas dge 'dun dag kyang mi spong ba/ /de ni ngag
167a7(mdo sde): gi sdom pa de zhes bya/ /ngag gi sdom pa gang gis blo ldan rnams/ /pha dang ma dang slob dpon dag gi yang / /mdun du mi bden tshig rnams mi smra ba/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /tshig gzhan gang dag
167a8(mdo sde): skyon dang ldan pa rnams/ /de dag ma lus par yang spong bar 'gyur/ /de ni ngag gi sdom pa de zhes bya/ /ngag gi sdom pa gang gis blo ldan rnams/ /tshig rnams kyang ni brag cha 'dra ba dang / /rmi lam lta bur 'jigs pa med par 'jug /de ni ngag gi
167b1(mdo sde): sdom pa de zhes bya/ /bdag med srog med g.yo ba med pa dang / /rkyen las skyes pa rmi lam slu ba bzhin/ /tshig la byang chub sems dpa' gang 'jug pa/ /de ni ngag gi sdom pa de zhes bya/ /'gog pa rtag tu rmi lam ji bzhin te/ /mya ngan 'das pa'ang rmi lam ji
167b2(mdo sde): bzhin du/ /tshig la byang chub sems dpa' gang 'jug pa/ /de ni ngag gi sdom pa de zhes bya/ /tshig ni gang yang rnyed par mi 'gyur te/ /rtog par mi byed rlom sems de mi byed/ /nam yang mi lta chags par mi byed de/ /de ni ngag gi sdom pa de zhes
167b3(mdo sde): bya/ /de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na yid kyi sdom pas bsdam par bya'o zhes khyod kyis de ltar bslab par bya'o/ /yid kyi sdom pa gang dang ldan pas byang chub sems dpa' sems
167b4(mdo sde): dpa' chen po sangs rgyas kyi chos 'jigs pa med pa rnams dang / mi 'khrugs pa'i sems rnam par grol ba 'thob par 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems
167b5(mdo sde): dpa' chen po rdo rje lta bu'i ting nge 'dzin 'thob par 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po 'bar ba'i bye brag dang 'dra ba zhes bya ba'i 'od zer 'thob par 'gyur
167b6(mdo sde): ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po yan lag drug bcu dang ldan pa'i sangs rgyas kyi gsung dbyangs phun sum tshogs pa 'thob par 'gyur ba de ni gzhon nu yid kyi sdom
167b7(mdo sde): pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po tshig btsun pa 'thob par 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen
167b8(mdo sde): po skyes bu chen po'i mtshan sum bcu rtsa gnyis 'thob par 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po dpe byad bzang po brgyad bcu 'thob par 'gyur ba de ni gzhon nu
168a1(mdo sde): yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po de bzhin gshegs pa'i stobs bcu 'thob pa dang / mi 'jigs pa bzhi dang / sangs rgyas kyi chos ma 'dres pa bcwa brgyad 'thob par
168a2(mdo sde): 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po rnam par thar pa'i sgo gsum 'thob ste/ gsum gang zhe na/ 'di lta ste/ stong pa nyid dang / mtshan ma med pa
168a3(mdo sde): dang / smon pa med pa dang / rnam par thar pa'i sgo 'di gsum 'thob par 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po tshangs pa'i gnas pa chen po bzhi 'thob
168a4(mdo sde): ste/ bzhi gang zhe na/ 'di lta ste/ byams pa chen po dang / snying rje chen po dang / dga' ba chen po dang / btang snyoms chen po dang / tshangs pa'i gnas pa chen po 'di bzhi 'thob par 'gyur ba de ni gzhon nu yid kyi sdom pa zhes bya'o/ /
168a5(mdo sde): yid kyi sdom pa gang dang ldan pas byang chub sems dpa' sems dpa' chen po so so yang dag par rig pa bzhi 'thob ste/ bzhi gang zhe na/ 'di lta ste/ don so so yang dag par rig pa dang / chos so so yang dag par rig pa dang /
168a6(mdo sde): nges pa'i tshig so so yang dag par rig pa dang / spobs pa so so yang dag par rig pa dang / so so yang dag par rig pa 'di bzhi 'thob par 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems
168a7(mdo sde): dpa' chen po dran pa nye bar gzhag pa bzhi 'thob pa dang / yang dag par spong ba bzhi dang / rdzu 'phrul gyi rkang pa bzhi dang / dbang po lnga dang / stobs lnga dang / byang chub kyi yan lag bdun dang / 'phags pa'i lam yan lag brgyad pa 'thob par
168a8(mdo sde): 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po snying rje chen po la gnas pa 'thob pa dang / btang snyoms chen po la gnas pa 'thob pa dang / bde ba'i rnam
168b1(mdo sde): par rtog pa 'thob pa dang / rab tu dben pa'i chos rnams 'thob par 'gyur ba de ni gzhon nu yid kyi sdom pa zhes bya'o/ /yid kyi sdom pa gang dang ldan pas byang chub sems dpa' sems dpa' chen po phan par 'dod pa dang / spyod pa dang / 'jug pa
168b2(mdo sde): 'thob par 'gyur ba de ni gzhon nu yid kyi sdom pa zhes bya'o/ /gzhan yang gzhon nu yid kyi sdom pa zhes bya ba ni/ yid kyi sdom pa gang dang ldan pas byang chub sems dpa' sems dpa' chen po log par lta ba spangs pa'i phyir log par lta ba dang 'grogs
168b3(mdo sde): par mi byed/ brnab sems spangs pa'i phyir brnab sems dang 'grogs par mi byed/ gnod sems spangs pa'i phyir gnod sems dang 'grogs par mi byed/ le lo spangs pa'i phyir le lo'i sems dang 'grogs par mi byed/ bla ma rnams
168b4(mdo sde): dang / pha ma dang slob dpon dag la g.yo'i sems mi skyed/ 'dod chags dang zhe sdang dang gti mug gi sems mi skyed cing de dag dang 'grogs par mi byed/ byang chub kyi sems kyang mi gtong / lhag pa'i sems kyang 'khrugs par mi byed cing gzhan
168b5(mdo sde): yang nyes pa dang ldan pa'i yid kyi rtogs pa de dag thams cad byang chub sems dpa' rab tu spong zhing de dag dang mi 'grogs te/ de ni gzhon nu yid kyi sdom pa zhes bya'o/ /yid de yang sgyu ma lta bu'o zhes bya ba la 'jug go/ /rmi lam lta bu'o zhes
168b6(mdo sde): bya ba dang / smig rgyu lta bu'o zhes bya ba dang / sprul pa lta bu'o zhes bya ba dang / mig yor lta bu'o zhes bya ba la 'jug ste/ gang nas kyang ma 'ongs pa dang gang du yang mi 'gro bar 'jug go/ /bde ba la rmi lam lta bur 'jug go/ /rmi lam lta bur
168b7(mdo sde): mi rtag par 'jug go/ /rmi lam lta bur bdag med par 'jug go/ /rmi lam lta bur srog med par 'jug go/ /rmi lam lta bur stong par 'jug ste/ yid de yang mi dmigs/ mi rtog /rlom sems su mi byed/ mi lta/ mngon par mi chags te/
168b8(mdo sde): gzhon nu de ni yid kyi sdom pa zhes bya'o/ /de nas yang bcom ldan 'das kyis zla 'od gzhon nur gyur pa la bka' stsal pa/ gzhon nu de lta bas na yid kyi spyod pa yongs su dag par bya'o zhes gzhon nu khyod kyis de ltar bslab par bya'o/ /
169a1(mdo sde): de ci'i phyir zhe na/ gzhon nu yid kyi spyod pa yongs su dag pa'i byang chub sems dpa' sems dpa' chen po ni mi khom pa thams cad rnam par spong zhing / sangs rgyas kyi chos bsam gyis mi khyab pa'ang thob par 'gyur ro/ /
169a2(mdo sde): sangs rgyas thams cad las kyang sangs rgyas kyi mngon par shes pa thams cad dang / mi 'khrugs pa'i sems rnam par grol ba thob par 'gyur ba de ni gzhon nu yid kyi sdom pa zhes bya'o/ /de nas bcom ldan 'das kyis de'i tshe tshigs su
169a3(mdo sde): bcad pa 'di dag gsungs so/ /yid kyi sdom pa dag ni ngas bshad kyis/ /g.yeng ba med pa'i yid kyis thams cad nyon/ /ji ste myur du 'tshang rgya 'dod na yang / /nga las thos nas de la nan tan byos/ /yid kyi sdom pa gang gis mkhas
169a4(mdo sde): pa dag / mchog tu rab zhi rgya che mi g.yo ba/ /rgyal chos bsam yas rmad du byung ba 'thob/ /'di ni yid kyi sdom pa dag par brjod/ /yid kyi sdom pa gang gis mkhas pa dag /sems kyang rnam grol rtag tu mi g.yo 'thob/ /de bzhin
169a5(mdo sde): rdo rje lta bu'i ting 'dzin mchog / 'di ni yid kyi sdom pa dag par brjod/ /mkhas pa gang gis nye bar spyod pa yi/ /'od zer don chen byed pa sgrub par byed/ /gang gis yan lag drug bcu'i dbyangs thob pa/ /de ni yid kyi sdom pa rnam
169a6(mdo sde): dag brjod/ /yid kyi sdom pa gang gis mkhas pa dag /sum bcu rtsa gnyis mtshan rnams myur thob 'gyur/ /stobs bcu sangs rgyas yon tan ma lus 'thob/ /de ni yid kyi sdom pa mchog tu brjod/ /yid kyi sdom pa gang gis mkhas
169a7(mdo sde): pa dag / so so yang dag rig dang mi 'jigs dang / /yon tan mchog tu rmad byung bsam yas 'thob/ /de ni yid kyi sdom pa mchog tu brjod/ /yid kyi sdom pa gang gis mkhas pa dag /dran pa nye bar gzhag dang rdzu 'phrul rkang / /yang dag spong
169a8(mdo sde): dang dbang stobs lnga 'thob pa/ /de ni yid kyi sdom pa mchog tu brjod/ /yid kyi sdom pa gang gis mkhas pa dag /tshangs pa'i gnas bzhi ma lus de bzhin te/ /stong nyid mtshan med smon med sgo 'thob pa/ /de ni yid kyi sdom pa'i mchog tu brjod/ /
169b1(mdo sde): yid kyi sdom pa dag dang gang ldan pa/ /snying rje gnas dang btang snyoms chen po dang / /spyod 'jug byams pa chen po zhi ba 'thob/ /srid pa kun la de ni phan sems 'gyur/ /yid kyi sdom pa gang gis mkhas pa dag /byang chub yan lag
169b2(mdo sde): bdun yang myur 'thob cing / /lam mchog yan lag brgyad pa de bzhin te/ /de ni yid kyi sdom pa'i mchog tu brjod/ /yid kyi sdom pa gang gis mkhas pa dag /btang snyoms che la gnas pa dam pa dang / /snying rje gnas mchog
169b3(mdo sde): dri ma med pa 'thob/ /de ni yid kyi sdom pa mchog tu brjod/ /yid kyi sdom pa gang gis mkhas pa dag /bde ba'i rnam rtog zhi ba dag pa'i yid/ /yon tan phyug pas rab tu dben thob pa/ /de ni yid kyi sdom pa mchog tu brjod/ /
169b4(mdo sde): yid kyi sdom pa gang ldan mkhas pa dag /log pa'i lta ba phan dang mi 'grogs shing / /gnod sems brnab sems skyed par mi byed pa/ /de ni yid kyi sdom pa mchog tu brjod/ /yid kyi sdom pa gang ldan mkhas pa dag /skad cig
169b5(mdo sde): tsam yang tshul 'chos mi byed cing / /bla ma la yang g.yo sgyu mi byed de/ /de ni yid kyi sdom pa mchog tu brjod/ /yid kyi sdom pa gang ldan mkhas pa dag /'dod chags zhe sdang yid ni skyed mi byed/ /de bzhin gang du'ang gti mug mi
169b6(mdo sde): skyed de/ /de ni yid kyi sdom pa'i mchog tu brjod/ /yid kyi sdom pa gang ldan mkhas pa dag /byang chub las ni sems kyang mi gtong zhing / /lhag pa'i bsam pa dag kyang 'khrug mi byed/ /de ni yid kyi sdom pa mchog tu brjod/ /
169b7(mdo sde): yid kyi sdom pa gang ldan mkhas pa dag /yid kyi nyes pa mang po ji snyed gzhan/ /kun dang lhan cig gnas par mi byed pa/ /de ni yid kyi sdom pa mchog tu brjod/ /yid la sgyu ma lta bur 'jug byed de/ /rmi lam 'dra zhing de bzhin
169b8(mdo sde): smig rgyu 'dra/ /rtag tu mig yor gyi ni mtshan nyid de/ /de ni yid kyi sdom pa'i mchog tu brjod/ /bde ba rmi lam lta bur 'jug byed de/ /de bzhin mi rtag stong pa ther zug mun/ /yid la de ltar mkhas pa 'jug par byed/ /
170a1(mdo sde): de ni yid kyi sdom pa'i mchog tu brjod/ /yid la srog dang sems can med par 'jug /rkyen las byung ba mgal me bskor ba bzhin/ /ga las ma 'ongs gang du mi 'gro ste/ /de ni yid kyi sdom pa'i mchog tu brjod/ /yid de gang na'ang nye bar
170a2(mdo sde): mi dmigs shing / /rtog pa med par rlom sems mi byed de/ /de yang mi lta mngon par zhan mi byed/ /de ni yid kyi sdom pa'i mchog tu brjod/ /don dam bden pa rmi lam 'dra ba dang / /mya ngan 'das pa rmi lam mtshungs par 'jug /gang gis mkhas
170a3(mdo sde): pa de ltar 'jug pa yang / /de ni yid kyi sdom pa'i mchog tu brjod// // 'phags pa ting nge 'dzin gyi rgyal po'i mdo/ bam po bcwa lnga pa ste tha ma/ gzhon nu de la las yongs su dag pa ni 'di lta ste/ srid pa gsum rmi lam
170a4(mdo sde): lta bur mthong nas de la 'dod chags dang bral ba skyed de/ gzhon nu 'di ni las yongs su dag pa zhes bya'o/ /gzhon nu de la dmigs pa las yang dag par 'da' ba gang zhe na/ 'di lta ste/ phung po dang khams dang skye mched rnams sgyu ma lta bur rig nas de
170a5(mdo sde): dag 'dor ba ste/ 'di ni dmigs pa las yang dag par 'da' ba zhes bya'o/ /de la phung po yongs su shes pa gang zhe na/ 'di lta ste/ phung po rnams la smig rgyu lta bur 'jug pa'o/ /de la khams mnyam pa nyid gang zhe na/ 'di lta ste/ khams rnams sprul pa lta
170a6(mdo sde): bur nges par spong ba'o/ /de la skye mched sel ba gang zhe na/ 'di lta ste/ skye mched mig yor lta bur nges par spong ba'o/ /de la sred pa spong ba gang zhe na/ 'di lta ste/ chos thams cad la mi lta ba'o/ /de la skye ba med pa mngon sum du byed pa gang zhe na/
170a7(mdo sde): 'di lta ste/ chos thams cad mi dmigs pa'o/ /de la bya ba la 'jug pa gang zhe na/ 'di lta ste/ brtson 'grus las byung ba'i sdug bsngal chud mi za ba'o/ /de la rgyu bstan pa gang zhe na/ 'di lta ste/ phung po drag cha lta bur mngon par sgrub pa'o/ /
170a8(mdo sde): de la 'bras bu chud mi za ba gang zhe na/ 'di lta ste/ las kyi 'bras bu rmi lam lta bur chud mi za ba'o/ /de la chos mthong ba gang zhe na/ 'di lta ste/ chos thams cad mi mthong ba'o/ /de la lam bsgom pa gang zhe na/ 'di lta ste/ chos thams
170b1(mdo sde): cad mi dmigs par sgom pa'o/ /de la de bzhin gshegs pa dang phrad pa gang zhe na/ 'di lta ste/ sangs rgyas thams cad kyi bslab pa sgrub pa'o/ /de la shes rab rno ba gang zhe na/ 'di lta ste/ chos thams cad skye ba med par bzod pa'o/ /de la sems can
170b2(mdo sde): gyi rjes su 'jug pa shes pa gang zhe na/ 'di lta ste/ dbang po mchog dang mchog ma yin pa shes pa'i ye shes so/ /de la chos shes pa gang zhe na/ 'di lta ste/ chos thams cad mi dmigs pa'o/ /de la so so yang dag par rig pa la 'jug pa shes
170b3(mdo sde): pa gang zhe na/ 'di lta ste/ chos kyi tshul yang dag pa ji lta ba bzhin du rtog pa'o/ /de la yi ge rab tu dbye ba shes pa gang zhe na/ 'di lta ste/ gsang sngags gsum sbyor bar shes pa dang / rnam pa dang rnam pa ma yin pa shes pa'o/ /de la dngos po las
170b4(mdo sde): yang dag par 'da' ba shes pa gang zhe na/ 'di lta ste/ dngos po med par rtogs pa'o/ /de la dbyangs shes pa gang zhe na/ 'di lta ste/ brag cha lta bur shes pa'o/ /de la mchog tu dga' ba 'thob pa gang zhe na/ 'di lta ste/ chos thams cad mi
170b5(mdo sde): dmigs shing / 'byung ba dang sdug bsngal spangs pa dang / khur dor ba'o/ /de la chos kyi dga' ba myong ba gang zhe na/ 'di lta ste/ gdams par bya ba dang / mgu bar bya ba mi gtong ba dang / rang gi theg pa'i legs pa mthong ba'o/ /de la gnas
170b6(mdo sde): pa po gang zhe na/ 'di lta ste/ 'phags pa'i bden pa rtogs pa'o/ /de la drang po gang zhe na/ 'di lta ste/ spyod lam bcos pa med pa'o/ /de la bzhin khro gnyer med pa gang zhe na/ 'di lta ste/ zhe sdang med pa'o/ /de la dge ba gang zhe na/ 'di lta
170b7(mdo sde): ste/ 'grogs na bde ba'o/ /de la mnyen pa gang zhe na/ 'di lta ste/ pha rol la phan pa'i dngos po'o/ /de la gsong por smra ba gang zhe na/ 'di lta ste/ tshur shog legs par 'ongs so/ /zhes byas pa dang myur du ldang ba'o/ /de la bla ma la gus
170b8(mdo sde): pa gang zhe na/ 'di lta ste/ bla ma la 'jigs shing dge ba'i bshes gnyen du 'du shes pa'o/ /de la bla ma la sri zhu byed pa gang zhe na/ 'di lta ste/ bla ma la rim gro dang g.yog bya ba'o/ /de la skye bas chog shes pa gang zhe na/ 'di lta ste/ skye
171a1(mdo sde): ba thams cad la chags pa med pa'o/ /de la dkar po'i chos kyis mi ngoms pa gang zhe na/ 'di lta ste/ dkar po'i chos thams cad yongs su tshol zhing dge ba gang yin zhes tshol ba'o/ /de la 'tsho ba yongs su dag pa gang zhe na/ 'di lta ste/
171a2(mdo sde): ngan ngon gyis chog shes pa dang / tshul 'chos pa med pa dang kha gsag med pa dang / thob kyis 'jal ba med pa dang / rnyed pas rnyed pa la 'dod pa med pa'o/ /de la dgon par gnas pa mi gtong ba gang zhe na/ 'di lta ste/ dge ba'i chos
171a3(mdo sde): rnams la brtson pa mi 'dor zhing bas mtha'i gnas mal la mngon par dga' ba dang / nags stug po dang / gcong rong dang / phug dang sman shong du mngon par dga' ba dang / chos kyi dga' ba myong bar byed pa dang / khyim pa dang rab tu byung ba rnams
171a4(mdo sde): dang mi 'dri ba dang / rnyed pa dang bkur sti dang / tshigs su bcad pa la ma chags pa dang / sred pa spong ba dang / bsam gtan gyi dga' ba myong ba ste/ 'di ni dgon pa la gnas pa mi gtong ba zhes bya'o/ /de la sa la gnas pa shes pa gang zhe na/
171a5(mdo sde): 'di lta ste/ nyan thos kyi 'bras bu rnam par gzhag pa shes pa dang / rang sangs rgyas kyi sa rnam par gzhag pa shes pa dang / byang chub sems dpa'i sa rnam par gzhag pa shes pa'o/ /de la dran pa mi nyams pa gang zhe na/ 'di lta ste/ mi rtag
171a6(mdo sde): pa dang / sdug bsngal ba dang / stong pa dang / bdag med par yid la byed pa'o/ /de la phung po la mkhas pa'i shes pa gang zhe na/ 'di lta ste/ phung po dang khams dang skye mched rab tu dbye ba yang shes shing de la mi dmigs pa'o/ /de la mngon
171a7(mdo sde): par shes pa mngon sum du byed pa gang zhe na/ 'di lta ste/ rdzu 'phrul gyi rkang pa bzhi thob pa dang / rdzu 'phrul rnam par 'phrul pa'o/ /de la nyon mongs pa sel ba gang zhe na/ 'di lta ste/ 'dod chags dang / zhe sdang dang / gti mug spong ba'o/ /de la
171a8(mdo sde): bag chags kyi mtshams sbyor ba legs par 'joms pa shes pa gang zhe na/ 'di lta ste/ sngon gyi byis pa'i spyod pa la smad pa dang / nyan thos dang rang sangs rgyas kyi sa mi 'dod pa'o/ /de la khyad par du 'gro ba gang zhe na/ 'di lta ste/ sangs rgyas kyi
171b1(mdo sde): stobs dang / mi 'jigs pa dang / so so yang dag par rig pa sgrub pa'o/ /de la sgom pa'i rgyu 'thun pa gang zhe na/ 'di lta ste/ rjes su chags pa dang / khong khro ba spangs pa'o/ /de la ltung ba las 'byin pa la mkhas pa gang zhe na/ 'di lta ste/
171b2(mdo sde): so sor thar pa dang / 'dul ba sdom pa'o/ /de la yongs su dkris pa gnon pa gang zhe na/ 'di lta ste/ nyes pa bshags pa dang / phyis sdom pa'i las dge ba'o/ /de la rjes su chags pa spong ba gang zhe na/ 'di lta ste/ khams gsum gyi sred pa'i
171b3(mdo sde): khri shing thams cad yang dag par 'jom pa dang / dge ba'i chos ma skyes pa rnams bskyed pa dang / dge ba'i chos skyes pa rnams chud mi za bar bya'o/ /de la srid pa las yang dag par 'da' ba gang zhe na/ 'di lta ste/ khams gsum la ma dmigs
171b4(mdo sde): shing yid la mi byed pa'o/ /de la skye ba dran pa gang zhe na 'di lta ste/ sngon gyi gnas shes pa'o/ /de la las kyi rnam par smin pa la nem nur med pa gang zhe na/ 'di lta ste/ chad pa dang rtag pa rnam par spong ba'o/ /de la chos sems pa gang zhe
171b5(mdo sde): na/ 'di lta ste/ yang dag pa ji lta ba bzhin du sems pa'o/ /de la thos pa yongs su tshol ba gang zhe na/ 'di lta ste/ nyan thos kyi sde snod dang / rang sangs rgyas kyi sde snod dang / byang chub sems dpa'i sde snod kun 'dzin cing sgom pa'o/ /de la
171b6(mdo sde): ye shes rno ba gang zhe na/ 'di lta ste/ rmi lam lta bur ma skyes pa shes pa'o/ /de la ye shes la sred pa gang zhe na/ 'di lta ste/ ye shes yongs su tshol ba'o/ /de la ye shes khong du chud pa gang zhe na 'di lta ste/ bla na med pa yang dag par rdzogs pa'i byang chub
171b7(mdo sde): mngon par sgrub pa'o/ /de la cang shes kyi sa gang zhe na/ 'di lta ste/ byang chub sems dpa'i bslab pa'i gnas so/ /de la ri lta bu'i sems gang zhe na/ 'di lta ste/ byang chub kyi sems mi gtong ba'o/ /de la mi g.yo ba gang zhe na/ 'di lta ste/ nyon
171b8(mdo sde): mongs pa dag gis mi 'phrogs pa'o/ /de la mi sgul ba gang zhe na/ 'di lta ste mtshan ma thams cad yid la mi byed pa'o/ /de la phyir mi ldog pa gang zhe na/ 'di lta ste/ pha rol du phyin pa drug mi 'jig pa dang / 'jig rten gyi khams gzhan na bzhugs pa'i
172a1(mdo sde): sangs rgyas rnams rgyun mi 'chad par mthong ba'o/ /de la dge ba'i chos phun sum tshogs pa gang zhe na/ 'di lta ste/ bla na med pa yang dag par rdzogs pa'i byang chub tu nye bar gyur pa'o/ /de la sdig pa'i las la smod pa gang zhe na/ 'di lta ste/
172a2(mdo sde): sdom pa dang sdig pa rnams gzod ma nas ma skyes pa'o/ /de la nyon mongs pa mi 'byung ba gang zhe na/ 'di lta ste/ ma rig pa dang / srid pa'i sred pa dang / khro ba mi skyed pa'o/ /de la bslab pa yongs su mi gtong ba gang zhe na/ 'di lta ste/ las kyi rnam par smin
172a3(mdo sde): pa la yid ches pa dang / sangs rgyas la ri mor byed pa'o/ /de la ting nge 'dzin rnam par gzhag pa gang zhe na/ 'di lta ste/ sems dang sems las byung ba'i chos rnams skye ba dang / 'jig pa med pa la mkhas pa dang / sems rtse gcig pa'o/ /de la
172a4(mdo sde): sems can gyi bsam pa shes pa gang zhe na/ 'di lta ste/ dbang po mchog dang mchog ma yin pa shes pa'i ye shes so/ /de la skye ba'i khyad par shes pa gang zhe na/ 'di lta ste/ 'gro ba lnga rnam par gzhag pa shes pa'o/ /de la ye shes mtha' yas
172a5(mdo sde): pa gang zhe na/ 'di lta ste/ 'jig rten gyi dang 'jig rten las 'das pa'i bzo lhun gyis grub pa shes pa'o/ /de la tshig gi mtshams sbyar ba shes pa gang zhe na/ 'di lta ste/ de bzhin gshegs pa'i ldem po'i ngag shes pa'o/ /de la khyim gyi gnas
172a6(mdo sde): yongs su spangs pa gang zhe na/ 'di lta ste/ lus dang sems dben zhing mngon par byung ba'o/ /de la khams gsum la mngon par mi dga' ba gang zhe na/ 'di lta ste/ khams gsum yang dag pa ji lta ba bzhin du mthong ba'o/ /de la sems ma god
172a7(mdo sde): pa gang zhe na/ 'di lta ste/ sems yongs su mi gtong ba dang / mnyam par bzhag pa yongs su mi gtong ba'o/ /de la chos rnams la mngon par ma chags pa gang zhe na/ 'di lta ste/ sdug pa thams cad spong ba'o/ /de la dam pa'i chos yongs su 'dzin pa gang
172a8(mdo sde): zhe na/ 'di lta ste/ sangs rgyas kyi byang chub yongs su srung ba dang / mdo sde 'di lta bu 'dzin pa'o/ /de la chos srung ba gang zhe na/ 'di lta ste/ sangs rgyas kyi chos la smod pa rnams chos dang 'thun pas tshar gcod pa'o/ /de la las kyi rnam par smin pa la yid ches
172b1(mdo sde): pa gang zhe na/ 'di lta ste/ khrel yod pas sdig pa'i las rnams spong ba dang / dge ba'i chos rnams yongs su btsal ba la mngon par brtson pa'o/ /de la 'dul ba la mkhas pa gang zhe na/ 'di lta ste/ rang bzhin gyis ltung ba dang / ltung ba ma yin pa shes pa dang / bcas
172b2(mdo sde): pa'i ltung ba dang / ltung ba ma yin pa shes pa'o/ /de la rtsod pa rnam par zhi ba gang zhe na/ 'di lta ste/ 'dus pa rnam par spangs pa'o/ /de la 'thab pa med pa dang / rtsod pa med pa gang zhe na/ 'di lta ste/ 'jig rten pa'i gtam mi 'dod pa'o/ /de la bzod pa'i sa
172b3(mdo sde): gang zhe na/ 'di lta ste/ lus dang sems la gnod pa bzod pa'o/ /de la bzod pa yang dag par 'dzin pa gang zhe na/ 'di lta ste/ pha rol gyis ngan du smras pa dang / ngan du brjod pa'i tshig gi lam rnams btang snyoms su 'jog cing bzod pa mi 'dral ba'o/ /
172b4(mdo sde): de la chos rab tu 'byed pa gang zhe na/ 'di lta ste/ phung po dang khams dang skye mched rnams rab tu dbye ba dang / kun nas nyon mongs pa dang / rnam par byang ba'i phyogs rab tu dbye ba dang / de dag mi dmigs pa'o/ /de la rnam par gtan la dbab pa la mkhas
172b5(mdo sde): pa gang zhe na/ 'di lta ste/ chos thams cad brjod du med pa'o/ /de la rab tu dbye ba shes pa gang zhe na/ 'di lta ste/ chos thams cad rnam par gzhag pa gang la nges par rtog pa'o/ /de la chos kyi tshig bsgrub pa la mkhas pa'i shes pa gang zhe na/ 'di lta ste/ chos
172b6(mdo sde): rnams yang dag pa ji lta ba bzhin du ston pa'o/ /de la don dang don ma yin pa 'dres pa bsgrub pa la mkhas pa shes pa gang zhe na/ 'di lta ste/ chos rnams rang bzhin gyis blang ba dang / gzhag pa med pa'o/ /de la sngon gyi mtha' shes pa gang zhe na/ 'di lta ste/
172b7(mdo sde): rgyu shes pa'o/ /de la phyi ma'i mtha' shes pa gang zhe na/ 'di lta ste/ rkyen shes pa'o/ /de la dus gsum mnyam pa nyid gang zhe na/ 'di lta ste/ chos thams cad la tha dad du bya ba med pa'i dngos po'i lugs kyi chos nyid do/ /de la 'khor gsum yongs su dag pa'i shes pa
172b8(mdo sde): gang zhe na/ 'di lta ste/ 'das pa dang ma 'ongs pa dang da ltar byung ba'i chos rnams mi dmigs shing yid la mi byed pa'o/ /de la sems gnas pa gang zhe na/ 'di lta ste/ sems mi dmigs pa'o/ /de la lus rnam par gzhag pa gang zhe na/ 'di lta ste/ lus la zhugs
173a1(mdo sde): pa'i rjes su dran pa'o/ /de la spyod lam srung ba gang zhe na/ 'di lta ste/ gang 'di bslad pa med pa'o/ /de la spyod lam mi 'khrugs pa gang zhe na/ 'di lta ste/ dge ba mi spyoms pa'o/ /de la spyod lam rnam par mi rtog pa gang zhe na/ 'di lta ste/
173a2(mdo sde): sdig pa 'dod pa dang bral ba'o/ /de la dbang po dang ba gang zhe na/ 'di lta ste/ chos la zhugs pa'i yid la byed pa dang / rigs par smra ba dang / dus shes pa dang / yang dag pa ji lta ba'i chos rnams yang dag par rab tu ston pa'o/ /de la 'jig rten shes pa
173a3(mdo sde): gang zhe na/ 'di lta ste/ phar 'gro ba dang / phyir 'ong ba rab tu shes pa'o/ /de la lhug par gtong ba gang zhe na/ 'di lta ste/ dngos po rnams mi sbed pa dang / ser sna med pa'o/ /de la lag brkyang ba gang zhe na/ 'di lta ste/ 'ged pa'i ngang tshul can no de la sems 'dzin pa med pa gang zhe na/ 'di lta
173a4(mdo sde): ste/ dad pa rnyog pa med pa'o/ /de la khrel yod pa gang zhe na/ 'di lta ste/ mu cor mi smra ba'o/ /de la ngo tsha shes pa gang zhe na/ 'di lta ste/ mngon du gyur pa'o/ /de la mi dge ba'i sems smad pa gang zhe na/ 'di lta ste/ byis pa'i chos rtogs pa dang / de dag dang mi 'grogs pa'o/ /
173a5(mdo sde): de la sbyangs pa mi gtong ba gang zhe na/ 'di lta ste/ yi dam la brtan pa'o/ /de la spyod pa yang dag par 'dzin pa gang zhe na/ 'di lta ste/ spyod pa la brtul ba bskyed pa'o/ /de la dga' ba yang dag par spyod pa gang zhe na/ 'di lta ste/ dge ba'i las kyi phan yon la sems pa'o/ /de la
173a6(mdo sde): bla ma dag gi stan 'ding zhing ldang ba gang zhe na/ 'di lta ste/ nga rgyal bcom zhing snyom las med pa'o/ /de la nga rgyal tshar gcod pa gang zhe na/ 'di lta ste/ bdag nyid rjes su mi dmigs shing rtsom pa med pa'o/ de la sems rab tu gzung ba gang zhe na/ 'di lta ste/ dkar
173a7(mdo sde): po'i chos chud mi za bar shes pa'o/ /de la sems spro bar bya ba gang zhe na/ 'di lta ste/ brtson 'grus chud mi za bar shes pa'o/ /de la don so so yang dag par rig pa'i shes pa gang zhe na/ 'di lta ste/ bden pa yang dag pa ji lta ba bzhin du rtogs pa'i ye shes so/ /de la
173a8(mdo sde): ye shes khong du chud pa gang zhe na/ 'di lta ste/ 'jig rten dang 'jig rten las 'das pa'i chos rnams khong du chud pa'o/ /de la mi shes pa dang bral ba gang zhe na/ 'di lta ste/ chos yang dag pa ji lta ba bzhin la sgro 'dogs pa dang bral ba'o/ /de la sems kyi 'jug pa
173b1(mdo sde): shes pa gang zhe na/ 'di lta ste/ skye ba dang 'jig pa med pa shes pa'o/ /de la zas sgrub pa la mkhas pa gang zhe na/ 'di lta ste/ shes rab rno ba'o/ /de la sgra brjod pa shes pa gang zhe na/ 'di lta ste/ chos yang dag pa ji lta ba bzhin du rab tu bstan pa'o/ /de la rnam par
173b2(mdo sde): gzhag pa shes pa gang zhe na/ 'di lta ste/ yang dag pa ji lta ba bzhin du 'jug pa shes pa'o/ /de la don rnam par gtan la dbab pa gang zhe na/ 'di lta ste/ 'du byed kyi phung po chad pa'o/ /de la gnod pa rnam par spong ba gang zhe na 'di lta ste/ srid pa las yang dag par
173b3(mdo sde): 'da' ba dang / gzhan dag kyang srid pa las yang dag par 'da' ba la 'dzud pa'o/ /de la skyes bu dam pa la sten pa gang zhe na/ 'di lta ste/ sangs rgyas dang mi 'bral ba'o/ /de la skyes bu dam pa dang 'grogs pa gang zhe na/ 'di lta ste/ sangs rgyas dang byang
173b4(mdo sde): chub sems dpa' dang / rang sangs rgyas dang / nyan thos la sten pa'o/ /de la skyes bu dam pa ma yin pa rnam par spong ba gang zhe na/ 'di lta ste/ dmigs pa can dang / le lo can rnams rnam par spong ba'o/ /de la bsam gtan mi 'dor ba gang zhe na/
173b5(mdo sde): 'di lta ste/ 'dod pa'i tsher ma rnam par spong ba dang / bsam gtan mi gtong zhing dga' ba mi 'dor ba'o/ /de la bsam gtan la ma chags pa gang zhe na/ 'di lta ste/ khams gsum las yang dag par 'da' bar mos pa dang / sems can yongs su
173b6(mdo sde): smin par bya ba la mos pa dang / gong du shes rab kyi snang ba la mos pa'o/ /de la mngon par shes pas rnam par 'phrul pa gang zhe na/ 'di lta ste/ mngon par shes pa lnga la gnas nas sangs rgyas kyi chos shes par dka' ba rnams gzhan la yang dag par rab tu ston
173b7(mdo sde): pa'o/ /de la ming gi brda gang zhe na/ 'di lta ste/ yongs su ma grub pa rnams ming gis khong du chud pa'o/ /de la brtags pa'i tha snyad gang zhe na/ 'di lta ste/ 'jig rten gyi tha snyad do/ /de la btags pa 'joms pa gang zhe na/ 'di lta ste/ brjod par shes pa'o/ /
173b8(mdo sde): de la 'khor ba las ldog pa gang zhe na/ 'di lta ste/ 'khor ba'i nyes pa la so sor rtog pa'o/ /de la rnyed pa mi 'dod pa gang zhe na/ 'di lta ste/ yang dag par 'dod pa nyung ba'o/ /de la rnyed pa dang bkur sti mi len pa gang zhe na 'di lta ste/ gdung ba med pa dang / sdig pa 'dod pa dang
174a1(mdo sde): bral ba'o/ /de la bsngags pa ma yin pas zhum par mi 'gyur ba gang zhe na/ 'di lta ste/ phung po dang / khams la yongs su rtog pa shes pa'o/ /de la yang dag par bsngags pa mi len pa gang zhe na/ 'di lta ste/ dge ba mi spyoms pa dang / rnyed pa dang
174a2(mdo sde): bkur sti la bar chad du rig pa'o/ /de la bkur sti la btang snyoms su byed pa gang zhe na/ 'di lta ste/ las kyi rnam par smin pa rtogs pa'o/ /de la sti stang med pa la zhum par mi 'gyur ba gang zhe na 'di lta ste/ rnal 'byor mi gtong ba'o/ /de la smad pas mi
174a3(mdo sde): 'khrugs pa gang zhe na/ 'di lta ste/ 'jig rten gyi chos la so sor rtog pa'o/ /de la bstod pa la btang snyoms su byed pa gang zhe na 'di lta ste/ dge ba'i chos tshol zhing 'byung ba'o/ /de la rnyed pa med kyang sems 'gong ba med pa gang zhe na 'di lta ste/ bdag gis
174a4(mdo sde): byas pa'i chos rnams la so sor rtog pa'o/ /de la khyim pa dang mi sten pa gang zhe na/ 'di lta ste/ zang zing ci yang rnam par spong ba'o/ /de la rab tu byung ba dang mi sten pa gang zhe na 'di lta ste/ mi rigs pa yongs su spong ba dang / rigs pa yongs su tshol ba'o/ /de la
174a5(mdo sde): spyod yul ma yin pa rnam par spong ba gang zhe na/ 'di lta ste/ sgrib pa lnga rnam par spong ba'o/ /de la spyod yul la rab tu spyod pa gang zhe na/ 'di lta ste/ dran pa nye bar gzhag pa bzhi sgom pa'o/ /de la cho ga phun sum tshogs pa gang zhe na/ 'di lta ste/ pha rol
174a6(mdo sde): rjes su srung ba'o/ /de la cho ga ma yin pa rnam par spong ba gang zhe na/ 'di lta ste/ bdag gi dge ba'i chos rjes su srung ba'o/ /de la rigs sun par mi byed pa gang zhe na/ 'di lta ste/ shes kyi khe rnam par spong ba'o/ /de la bstan pa srung ba gang zhe na 'di lta ste/
174a7(mdo sde): chos yongs su btsal ba sgrub pa dang / chos kyi rjes su 'thun pa'i chos kyi nan tan no/ /de la smra ba nyung ba gang zhe na 'di lta ste/ zhi gnas thob pa'o/ /de la mnyen pa gang zhe na 'di lta ste/ lhag mthong thob pa'o/ /de la tshig gi lan la mkhas pa gang zhe na 'di lta ste/ lan
174a8(mdo sde): dang / yang lan shes pa'o/ /de la phas kyi rgol ba tshar gcod pa gang zhe na/ 'di lta ste/ chos rnams yang dag pa ji lta ba bzhin du ston pa dang / rnam par gzhag par byed pa dang / glan ka tshol ba tshar gcod pa'o/ /de la dus su 'gro ba gang zhe na 'di lta ste/ dus shes pa'o/ /de la
174b1(mdo sde): so so'i skye bo la yid mi rton pa gang zhe na/ 'di lta ste/ byis pa'i chos la skyon du lta ba'o/ /de la sdug bsngal ba rnams la brnyas pa med pa gang zhe na 'di lta ste/ sems can thams cad la sems mnyam pa'o/ /de la sdug bsngal ba rnams la nor rab tu
174b2(mdo sde): sbyin pa gang zhe na 'di lta ste/ 'jig rten gyi zang zing gi sbyin pa'o/ /de la dbul po rnams la mi smod pa gang zhe na/ 'di lta ste/ pha rol la snying brtse ba'i blo'o/ /de la tshul khrims 'chal pa rnams la snying brtse ba gang zhe na 'di lta ste/ pha rol ltung ba las
174b3(mdo sde): byung zhing tshul khrims la rab tu 'god pa'o/ /de la phan pa'i dngos po gang zhe na 'di lta ste/ gzhan la phan par byed pa'o/ /de la snying rje ba'i blo gang zhe na/ 'di lta ste/ sems can gyi ma 'ongs pa'i sdug bsngal la lta ba'o/ /de la chos kyis phan gdags pa
174b4(mdo sde): gang zhe na/ 'di lta ste/ gzhan dag yang dag pa ji lta ba bzhin du chos la gzud pa'o/ /de la zang zing yongs su gtong ba gang zhe na/ 'di lta ste/ phung po yongs su gtong ba dang / gzhan la zang zing gis phan 'dogs pa'o/ /de la sogs pa'i gnas med pa
174b5(mdo sde): gang zhe na/ 'di lta ste/ zang zing la smod pa dang / srung ba'i nyes pa mthong ba'o/ /de la tshul khrims bsngags pa gang zhe na/ 'di lta ste/ tshul khrims yongs su rig pa'o/ /de la 'chal pa'i tshul khrims la smad pa gang zhe na 'di lta ste/ 'chal pa'i tshul
174b6(mdo sde): khrims kyi nyes pa khong du chud pa'o/ /de la tshul khrims phun sum tshogs pa dag la g.yo med par sten pa gang zhe na 'di lta ste/ tshul khrims dang ldan pa la rnyed par dka' ba'i 'du shes su shes pa'o/ /de la yod pa thams cad gtong ba gang zhe na/ 'di lta ste/
174b7(mdo sde): bsam pa dge ba'o/ /de la lhag pa'i bsam pas 'gron du gnyer ba gang zhe na 'di lta ste/ pha rol la bde ba 'dod pa'o/ /de la smras pa bzhin byed pa gang zhe na 'di lta ste/ bsam pa dge ba phun sum tshogs pa'o/ /de la rgyun mi chad par bsnyen bkur
174b8(mdo sde): byed pa gang zhe na/ 'di lta ste/ dge ba gang yin zhes tshol zhing 'dri ba'o/ /de la dga' ba myong ba gang zhe na 'di lta ste/ khong du chud pa'i shes pa dang lung gi shes pa'o/ /de la dpe shes pa gang zhe na 'di lta ste/ 'dra ba shes pa dang / gdams pa shes pa'o/ /de la sngon byung ba
175a1(mdo sde): la mkhas pa gang zhe na/ 'di lta ste/ skye ba dran pa dang / thos pa mang ba'o/ /de la dge ba'i rtsa ba sngon du 'gro ba gang zhe na/ 'di lta ste/ byang chub la shin du 'dul ba dang / gzhan dag kyang spro bar byed pa'o/ /de la thabs mkhas pa gang zhe na/ 'di lta
175a2(mdo sde): ste/ so sor 'chags pa dang / rjes su yi rang ba dang / gsol ba 'debs pa dang / dge ba'i rtsa ba yongs su bsngo ba la mkhas pa'o/ /de la mtshan ma spong ba gang zhe na/ 'di lta ste/ chos rnams rmi lam lta bur rtogs nas dngos po rnam par 'jig pa'o/ /
175a3(mdo sde): de la 'du shes zlog pa gang zhe na/ 'di lta ste/ phyin ci log 'dor ba'o/ /de la dngos po'i mtshan nyid 'dor ba gang zhe na/ 'di lta ste/ mtshan nyid med par shes pa'o/ /de la mdo sde mngon par sgrub pa la mkhas pa gang zhe na/ 'di lta ste/ dge ba dang mi dge ba'i chos
175a4(mdo sde): yang dag pa ji lta ba rnams dpe dang rtogs pa brjod pas yang dag par rab tu ston pa'o/ /de la bden pa rnam par gtan la dbab pa gang zhe na/ 'di lta ste/ rnam par shes pa 'gog pa dang / ming dang gzugs mi skye ba'o/ /de la rnam par grol ba mngon sum
175a5(mdo sde): du byed pa gang zhe na 'di lta ste/ rdo rje lta bu'i ting nge 'dzin las mi g.yo ba dang / mi 'khrug pa'o/ /de la gcig tu brjod pa gang zhe na/ 'di lta ste/ mu stegs can gyi gnas smad pa dang / mi skye bar shes pa'o/ /de la mi 'jigs pa thob pa gang zhe na/ 'di lta ste/
175a6(mdo sde): sangs rgyas kyi chos rnams rtogs shing stobs bskyed pa'o/ /de la tshul khrims kyi gnas gang zhe na/ 'di lta ste/ lus kyi sdom pa dang so sor thar pa'i sdom pa'o/ /de la snyoms par 'jug pa la 'jug pa gang zhe na/ 'di lta ste/ khams gsum la 'dod
175a7(mdo sde): chags dang bral ba'o/ /de la shes rab thob pa gang zhe na/ 'di lta ste/ nus pa shes pa dang / mi dmigs pa'o/ /de la gcig pur dga' ba gang zhe na 'di lta ste/ 'du 'dzi'i nyes pa rnam par spong ba dang / chos dkar po mi gtong ba'o/ /de la shes kyi khe chu ngus chog
175a8(mdo sde): shes pa gang zhe na 'di lta ste/ ngan ngon gyis mgu ba'o/ /de la sems la rnyog pa med pa gang zhe na/ 'di lta ste/ sgrib pa rnams rnam par gnon pa'o/ /de la lta bas byas pa rnam par spong ba gang zhe na/ 'di lta ste/ dmigs pa'i lta ba rnam par spong ba'o/ /de la
175b1(mdo sde): gzungs thob pa gang zhe na/ 'di lta ste/ chos ji ltar mthong ba rnams yang dag pa ji lta ba bzhin du chags pa med par rab tu ston pa'o/ /de la ye shes snang ba gang zhe na/ 'di lta ste/ rang bzhin la 'jug pa'o/ /de la gnas gang zhe na/ 'di lta ste/ tshul khrims
175b2(mdo sde): kyi gnas so/ /de la gzhi gang zhe na 'di lta ste/ sems kyi gzhi'o/ /de la rten gang zhe na 'di lta ste/ dad pa la rten pa'o/ /de la nan tan gang zhe na/ 'di lta ste/ lam gyi nan tan no/ /de la rgyu gang zhe na 'di lta ste/ ma rig pa 'khor ba'i rgyu'o/ /de la rigs
175b3(mdo sde): pa gang zhe na 'di lta ste/ rigs pa ni thar pa'i rigs pa'o/ /de la tshul gang zhe na/ 'di lta ste/ sred pa rab tu spangs pa'o/ /de la sgo gang zhe na/ 'di lta ste/ nyes pa spangs pa'o/ /de la lam gang zhe na/ 'di lta ste/ mi rtag pa dang / sdug bsngal ba dang stong
175b4(mdo sde): pa dang / bdag med par shes pa'o/ /de la sa gang zhe na/ 'di lta ste/ smon pa med pa'i sa bcu'o/ /de la skye ba dang bral ba gang zhe na/ 'di lta ste/ skye ba bcad pa'o/ /de la ye shes kyi sa gang zhe na/ 'di lta ste/ rmongs pa med pa'o/ /de la mi shes pa spangs
175b5(mdo sde): pa gang zhe na 'di lta ste/ gti mug spangs pa'o/ /de la ye shes gnas pa gang zhe na 'di lta ste/ mi gnas pa'o/ /de la rnal 'byor spyod pa'i sa gang zhe na/ 'di lta ste/ byang chub kyi phyogs kyi chos sum bcu rtsa bdun gyi chos rnams sgom pa'o/ /de la byang chub
175b6(mdo sde): sems dpa'i spyod yul gang zhe na/ 'di lta ste/ pha rol tu phyin pa drug go/ /de la skyes bu dam pa sten pa gang zhe na/ 'di lta ste/ sangs rgyas la sten pa'o/ /de la skyes bu dam pa ma yin pa spangs pa gang zhe na/ 'di lta ste/ mu stegs can dmigs
175b7(mdo sde): par lta ba rnams rnam par spong ba'o/ /de la de bzhin gshegs pas gsungs pa gang zhe na 'di lta ste/ sangs rgyas kyi stobs la gnas pa nas rang bzhin shes pas thar pa'o/ /de la sangs rgyas kyi sa gang zhe na 'di lta ste/ dge ba'i chos thams
175b8(mdo sde): cad thob pa'o/ /de la mkhas pas rjes su yi rang ba gang zhe na/ 'di lta ste/ 'das pa dang ma byon pa dang da ltar byung ba'i sangs rgyas bcom ldan 'das dang nyan thos dag gis rjes su yi rang ba'o/ /de la byis pa dag gis spangs pa gang zhe na 'di lta ste/
176a1(mdo sde): byis pa thams cad kyis rig par dka' ba'o/ /de la nyan thos dang rang sangs rgyas kyis shes par dka' ba gang zhe na/ 'di lta ste/ sangs rgyas kyi chos bsam gyis mi khyab pa'o/ /de la mu stegs can gyis ma yin pa gang zhe na/ 'di lta ste/
176a2(mdo sde): rnal 'byor pa dag gi log pa'i nga rgyal lo/ /de la byang chub sems dpa' dag gis yongs su bzung ba gang zhe na 'di lta ste/ rnyed par dka' ba dang rtsi chen por gyur pa'o/ /de la stobs bcu dag gis khong du chud pa gang zhe na/ 'di lta ste/ dka' ba'i
176a3(mdo sde): tshul gyis so/ /de la lha rnams kyis mchod par bya ba gang zhe na 'di lta ste/ bde ba thams cad thob par byed pa'i phyir ro/ /de la tshangs pa dag gis phyag bya ba gang zhe na 'di lta ste/ thar pa thams cad thob par byed pa'i tshul gyis so/ /de la
176a4(mdo sde): klu rnams kyis phyag bya ba gang zhe na 'di lta ste/ bag chags thams cad gcod pa'i phyir ro/ /de la gnod sbyin dag gis rjes su yi rang bar bya ba gang zhe na 'di lta ste/ ngan 'gro thams cad kyi lam gcod pa'i phyir ro/ /de la mi'am ci
176a5(mdo sde): dag gis phyag bya ba gang zhe na 'di lta ste/ thar pa'i rab tu bde ba thams cad thob par bya ba'i phyir ro/ /de la lto 'phye chen po dag gis rab tu bsngags pa gang zhe na 'di lta ste/ 'khor ba gcod pa'i phyir ro/ /de la byang chub sems dpa' dag
176a6(mdo sde): gis bsgom par bya ba gang zhe na 'di lta ste/ thams cad mkhyen pa'i ye shes thob par byed pa'i phyir ro/ /de la mkhas pa dag gis kun chub par bya ba gang zhe na/ 'di lta ste/ phyir mi ldog pa'i sa thob par byed pa'i phyir ro/ /de la nor bla na med
176a7(mdo sde): pa gang zhe na 'di lta ste/ lha dang mi'i skye dgu phun sum tshogs pa thob par byed pa dang / thar pa thob par byed pa'i phyir ro/ /de la sbyin pa zang zing med pa gang zhe na/ 'di lta ste/ nyon mongs pa thams cad gcod pa'i phyir ro/ /de la na ba
176a8(mdo sde): rnams kyi rtsi gang zhe na/ 'di lta ste/ 'dod chags dang zhe sdang dang gti mug rab tu zhi bar byed pa'i phyir ro/ /de la mdzod shes pa gang zhe na 'di lta ste/ bsgom pa'i phyir ro/ /de la spobs pa mi zad pa gang zhe na 'di lta ste/ yang dag pa ji
176b1(mdo sde): lta ba bzhin du shes pa dang mthong ba'i phyir ro/ /de la mya ngan dang bral ba gang zhe na 'di lta ste/ gnod pa dang / sdug bsngal don med par rtogs shing 'byung ba dang / sdug bsngal bdag med par shes pa'i phyir ro/ /de la khams gsum yongs
176b2(mdo sde): su shes pa gang zhe na/ 'di lta ste/ sgyu ma dang rmi lam lta bur rtogs pa'o/ /de la pha rol du 'gro ba dag gi gzings gang zhe na/ 'di lta ste/ lhag pa'i bsam pas yongs su mya ngan las 'da' bar 'dod pa dag mi rtag pa dang sdug
176b3(mdo sde): bsngal ba dang / stong pa nyid du sgom pa'i phyir ro/ /de la chu bo'i nang du song ba dag gi gru gang zhe na/ 'di lta ste/ mya ngan las 'da' ba thob par byed pa'i phyir ro/ /de la snyan pa 'dod pa dag gi grags pa gang zhe na/ 'di lta ste/ chos rgya chen po thob par byed
176b4(mdo sde): pa'i phyir ro/ /de la sangs rgyas rnams kyi bsngags pa gang zhe na/ 'di lta ste/ yon tan mtha' yas pa'i rtsi'i sbyin bdag tu gyur pa'i phyir ro/ /de la de bzhin gshegs pa rnams kyi snyan pa gang zhe na 'di lta ste/ yon tan dang bde ba thams cad dang thar pa'i
176b5(mdo sde): sbyin bdag tu gyur pa'i phyir ro/ /de la stobs bcu dag gis bstod pa gang zhe na/ 'di lta ste/ chos rin po che rnyed par dka' ba'i sbyin bdag tu gyur pa'i phyir ro/ /de la byang chub sems dpa' rnams kyi yon tan gang zhe na/ 'di lta ste/ chos 'di la bslabs
176b6(mdo sde): pa'i phyir ro/ /de la snying rje can dag gi btang snyoms gang zhe na 'di lta ste/ sangs rgyas kyi bya ba byas pa'i phyir ro/ /de la byams pas zhe sdang zhi ba gang zhe na 'di lta ste/ gnyen por gyur pa'i phyir ro/ /de la theg pa chen po pa rnams dbugs 'byin pa gang
176b7(mdo sde): zhe na 'di lta ste/ sangs rgyas kyi chos la bsam pa thams cad yongs su rdzogs pa'i phyir ro/ /de la seng ge'i sgra sgrog pa dag gi nan tan gang zhe na/ 'di lta ste/ chos mchog dang chos dam pa thob par byed pa'i phyir ro/ /de la sangs rgyas kyi ye shes kyi
176b8(mdo sde): lam gang zhe na 'di lta ste/ dge ba'i chos thams cad thob par byed pa'i phyir ro/ /de la chos thams cad kyi phyag rgya gang zhe na/ 'di lta ste/ pha rol nas tshu rol rtogs pa'i phyir ro/ /de la thams cad mkhyen pa'i ye shes mi 'phrogs pa gang zhe na 'di lta ste/
177a1(mdo sde): mi dge ba'i chos thams cad spong bar 'gyur ba dang / dge ba'i chos thams cad sgrub pa dang / thar pa thams cad sgrub par 'gyur ba'o/ /de la byang chub sems dpa' rnams kyi bskyed mos tshal gang zhe na 'di lta ste/ bdag gi bde ba dang dga'
177a2(mdo sde): ba dang / mgu ba thams cad kyis sems can thams cad kyi bde ba sgrub pa'i phyir ro/ /de la bdud kyi sde rnams 'jig par byed pa gang zhe na 'di lta ste/ stobs thams cad yongs su sgrub pa dang / nyon mongs pa thams cad zhi bar byed pa'i phyir ro/ /de la bde bar 'gro
177a3(mdo sde): ba'i rig pa gang zhe na 'di lta ste/ gtse ba thams cad zad par 'gyur ba'o/ /de la don grub pa rnams kyi don gang zhe na 'di lta ste/ phun sum tshogs pa thams cad yongs su sgrub pa'i phyir ro/ /de la dgra'i nang du song ba'i skyabs gang zhe na 'di lta ste/ dmigs
177a4(mdo sde): pa can thams cad dang log par lta ba rnams pham par byed par 'gyur ba'i phyir ro/ /de la chos dang ldan pas mu stegs can rnams tshar gcod pa gang zhe na/ 'di lta ste/ chos dang ldan pas mu stegs can tshar gcod pa'o/ /de la mi 'jigs pa'i bden
177a5(mdo sde): pa'i rnams pa gang zhe na/ 'di lta ste/ chos thams cad yongs su brtags pa dang / phyir brtag pa bzod pa'i phyir ro/ /de la stobs rnams yang dag par btsal ba gang zhe na/ 'di lta ste/ ma log pa'i tshul gyis so/ /de la sangs rgyas kyi chos ma 'dres pa bcwa brgyad
177a6(mdo sde): kyi snga ltas gang zhe na 'di lta ste/ dkar po'i chos thams cad thob par byed pa'i phyir ro/ /de la rgyan gang zhe na 'di lta ste/ skyes bu chen po'i mtshan sum bcu rtsa gnyis thob par byed pa'i phyir ro/ /de la thar pa 'dod pa dag gi dga' ba gang zhe na 'di lta ste/ thog ma
177a7(mdo sde): dang dbus dang tha mar dge ba'i phyir ro/ /de la bu'i thu bo dag gi dga' ba gang zhe na 'di lta ste/ pha'i nor sangs rgyas kyi nor myong ba thob par byed pa'i phyir ro/ /de la sangs rgyas kyi ye shes rdzogs pa gang zhe na 'di lta ste/ dkar po'i chos thams cad rjes su srung ba dang /
177a8(mdo sde): dkar po'i chos thams cad gzhan ma yin par gso ba thob par byed pa'i phyir ro/ /de la nyan thos dang rang sangs rgyas thams cad kyi sa ma yin pa gang zhe na 'di lta ste/ sangs rgyas kyi chos dpag tu med pa rgya chen po yongs su sgrub pa'i phyir ro/ /de la sems rnam par dag pa
177b1(mdo sde): gang zhe na/ 'di lta ste/ dri ma thams cad spong bar 'gyur ba'o/ /de la lus yongs su dag pa gang zhe na 'di lta ste/ nad thams cad rab tu zhi ba'i phyir ro/ /de la rnam par thar pa 'dod pa rnams kyi yongs su rdzogs pa gang zhe na 'di lta ste/ mi rtag pa dang sdug
177b2(mdo sde): bsngal ba dang / stong pa dang / bdag med pa dang / zhi bar so sor rtog pa yongs su sgrub pa'i phyir ro/ /de la 'dod chags kyis kun nas nyon mongs pa med pa gang zhe na 'di lta ste/ mi 'chi ba'i gnas yongs su sgrub pa'i phyir ro/ /de la zhe sdang dang bral
177b3(mdo sde): ba gang zhe na/ 'di lta ste/ byams pa chen po yongs su sgrub pa'i phyir ro/ /de la gti mug gi sa ma yin pa gang zhe na/ 'di lta ste/ chos yang dag pa nyid yongs su sgrub pa'i phyir ro/ /de la ye shes 'byung ba gang zhe na/ 'di lta ste/ 'jig rten pa dang 'jig rten
177b4(mdo sde): las 'das pa'i dgos pa shes pa thams cad skyed pa'i phyir ro/ /de la rig pa skye ba gang zhe na/ 'di lta ste/ tshul bzhin yid la byed pa thams cad yongs su sgrub pa'i phyir ro/ /de la ma rig pa spong ba gang zhe na 'di lta ste/ tshul bzhin ma yin pa yid la byed pa
177b5(mdo sde): dang bral bar 'gyur ba'i phyir ro/ /de la rnam par grol ba'i snying pos ngoms pa gang zhe na 'di lta ste/ 'phags pa'i che ba nyid yongs su sgrub pa'i phyir ro/ /de la ting nge 'dzin snying por byed pa dag gi mthu gang zhe na 'di lta ste/ bde ba dang dga' ba'i bde ba thams
177b6(mdo sde): cad dang / sems rtse gcig pa yongs su sgrub pa'i phyir ro/ /de la mthong bar 'dod pa rnams kyi mig gang zhe na/ 'di lta ste/ bdag nyid lta ba'i phyir ro/ /de la rnam par 'phrul par 'dod pa rnams kyi mngon par shes pa gang zhe na/ 'di lta ste/ sgrib pa med
177b7(mdo sde): pa dang / 'dod par 'gyur ba'i chos nyid kyi phyir ro/ /de la mngon par sgrub par 'dod pa rnams kyi rdzu 'phrul gang zhe na 'di lta ste/ chos thams cad la mi rtog pa'i shes pa sgrib pa med pa'i phyir ro/ /de la thos par 'dod pa rnams kyi gzungs gang zhe na/
177b8(mdo sde): 'di lta ste/ chos thams cad mya ngan las 'das pa dang mnyam pa'i phyir ro/ /de la dran pa mi nyams pa gang zhe na 'di lta ste/ mya ngan las 'das par dmigs pa rang bzhin gyis rnam par zhi ba'i phyir ro/ /de la sangs rgyas rnams kyi byin gyis rlabs
178a1(mdo sde): gang zhe na/ 'di lta ste/ mtha' yas pa yongs su sgrub pa'i phyir ro/ /de la mgon po rnams kyi thabs mkhas pa gang zhe na/ 'di lta ste/ thams cad bde ba dang legs par 'gro ba'i phyir ro/ /de la phra mo gang zhe na/ 'di lta ste/ mya ngan las 'das
178a2(mdo sde): pa la dmigs pa rnam par zhi ba'i phyir ro/ /de la shes par dka' ba gang zhe na/ 'di lta ste/ so sor rig par dka' ba'i phyir ro/ /de la mi brtson pa rnams kyis rig par dka' ba gang zhe na/ 'di lta ste/ sngon ma thos pa'i phyir ro/ /de la yi ge rnams ldog
178a3(mdo sde): pa gang zhe na/ 'di lta ste/ tshig gi lam thams cad mi dmigs pa'i phyir ro/ /de la sgras shes par dka' ba gang zhe na/ 'di lta ste/ chos thams cad bsam gyis mi khyab pa'i phyir ro/ /de la mkhas pa dag gis yongs su shes pa gang zhe na/ 'di lta ste/
178a4(mdo sde): rin po che don che ba'i phyir ro/ /de la nges pa dag gis shes pa gang zhe na 'di lta ste/ bkur sti kun shes pa'i phyir ro/ /de la 'dod pa nyung bas rtogs pa gang zhe na/ 'di lta ste/ bkur sti mi skyed pa'i phyir ro/ /de la brtson 'grus brtsams pa rnams kyis gzung
178a5(mdo sde): ba gang zhe na/ 'di lta ste/ brtson pa mi 'dor ba'i phyir ro/ /de la dran pa can gyis bcangs pa gang zhe na/ 'di lta ste/ byas pa chud mi za ba'i phyir ro/ /de la sdug bsngal zad pa gang zhe na/ 'di lta ste/ 'dod chags dang zhe sdang dang / gti mug spong bar
178a6(mdo sde): 'gyur ba'i phyir ro/ /de la chos mi skye ba gang zhe na/ 'di lta ste/ rnam par shes pa thams cad 'gog par 'gyur ba'i phyir ro/ /de la bstan pa gcig gang zhe na/ 'di lta ste/ srid pa'i 'gro ba dang / 'chi 'pho dang / skye ba'i gnas thams cad kyi
178a7(mdo sde): chos thams cad rmi lam lta bu'o zhes chos thams cad mi skyed pa'i phyir ro/ /'di ni tshig sum brgya po 'di rnams rgyas par bstan par rig par bya ste/ gzhon nu 'di ni chos thams cad kyi rang bzhin mnyam pa nyid rnam par spros pa'i ting nge 'dzin
178a8(mdo sde): zhes bya'o/ /de nas bcom ldan 'das kyis de'i tshe tshigs su bcad pa 'di dag gsungs so/ /sangs rgyas chos ni rgya che ste/ /tshul yang rgya cher bstan pa yin/ /chos rnams rgya cher bstan pas na/ /yon tan rgya chen thob par 'gyur/ /
178b1(mdo sde): ji ltar nam mkha' rgya che ba/ /chos kyi mtshan nyid de bzhin te/ /rin chen 'od zer rgya chen gang / /de phyir shin du rgyas shes bya/ /sems can spyod pa rgya che ste/ /de dag bstan pa'ang rgya che'o/ /lung gi don yang rgya che bas/ /de phyir shin du rgyas shes
178b2(mdo sde): bya/ /chos thams cad kyi rang bzhin mnyam pa nyid rnam par spros pa'i ting nge 'dzin nges par bstan pa'i chos kyi rnam grangs 'di bcom ldan 'das kyis bshad pa na sems can dpag tu med pa dag gis bla na med pa yang dag par rdzogs pa'i byang chub
178b3(mdo sde): tu sems bskyed do/ /sems can dpag tu med pa dag kyang bla na med pa yang dag par rdzogs pa'i byang chub las phyir mi ldog par gyur to/ /sems can dpag tu med pa dag rang byang chub tu sems skyes so/ /sems can dpag tu med pa dag
178b4(mdo sde): dgra bcom pa'i 'bras bu mngon du bya ba la sems skyes so/ /stong gsum gyi stong chen po'i 'jig rten gyi khams 'di yang rnam pa drug tu g.yos rab tu g.yos/ kun du rab tu g.yos/ 'gul rab tu 'gul/ kun du rab tu 'gul/
178b5(mdo sde): ldeg rab tu ldeg /kun du rab tu ldeg 'khrugs rab tu 'khrugs/ kun du rab tu 'khrugs/ chem chem rab tu chem chem/ kun du rab tu chem chem/ 'ur 'ur rab tu 'ur 'ur/ kun du rab tu 'ur 'ur/ shar phyogs dma' na nub
178b6(mdo sde): phyogs mtho/ nub phyogs dma' na shar phyogs mtho/ byang phyogs dma' na lho phyogs mtho/ lho phyogs dma' na byang phyogs mtho/ mtha' dma' na dbus mtho/ dbus dma' na mtha' mtho ste/ 'jig rten du snang ba dpag tu med
178b7(mdo sde): pa dag byung bar gyur to/ /lha'i spos kyi char chen po yang mngon par bab bo/ /lha dag kyang me tog gi char chen po 'bebs so/ /lha'i sil snyan brgya stong dag kyang steng gi bar snang la rdung ngo / /lha'i na bza' dag kyang steng gi nam mkha' la g.yog cing
178b8(mdo sde): tshig 'di skad ces zer ro/ /gang gis snying rje chen po la 'jug pa'i chos kyi rnam grangs 'di thos par 'gyur ba'i sems can de dag ni rnyed pa legs par rnyed pa yin te/ sems can de dag sangs rgyas mang po la bsnyen bkur byas par
179a1(mdo sde): 'gyur ro/ /gang gis chos thams cad kyi rang bzhin mnyam pa nyid rnam par spros pa'i ting nge 'dzin 'di thos par 'gyur zhing thos nas kyang yi ger 'dri ba dang / 'dzin pa dang / 'chang ba dang / klog pa dang / kun chub par byed pa dang / nyon mongs pa med
179a2(mdo sde): par bsgom pas bsgom pa dang / mang du byed pa dang / gzhan la yang rgya cher yang dag par rab tu ston pa de dag ni sems can thams cad kyi sbyin gnas su 'gyur ro/ /de nas bcom ldan 'das kyis tshe dang ldan pa kun dga' bo la bka' stsal pa kun dga' bo chos kyi rnam
179a3(mdo sde): grangs 'di khyod kyis zung shig dang / lhogs shig /kun chub par gyis shig /gzhan dag la yang rgya cher yang dag par rab tu ston cig /de nas bcom ldan 'das la tshe dang ldan pa kun dga' bos 'di skad ces gsol to/ /bcom ldan 'das chos kyi
179a4(mdo sde): rnam grangs 'di'i ming ci lags/ ji ltar gzung bar bgyi/ bcom ldan 'das kyis bka' stsal pa/ kun dga' bo mdo sde 'di snying rje chen po la 'jug pa zhes bya bar zung shig /chos thams cad kyi rang bzhin mnyam pa nyid rnam par spros pa zhes
179a5(mdo sde): bya ba'i ting nge 'dzin zhes bya bar yang zung shig / kun dga' bos gsol pa/ bcom ldan 'das chos kyi rnam grangs 'di bdag gis bzung lags so/ /bcom ldan 'das kyis de skad ces bka' stsal pa dang / zla 'od gzhon nur gyur pa dang / tshe dang
179a6(mdo sde): ldan pa kun dga' bo dang 'khor bzhi po dge slong dang / dge slong ma dang / dge bsnyen dang / dge bsnyen ma de dag dang / gnas gtsang ma'i ris kyi lha'i bu du ma dag dang / lha ma yin dang / dri zar bcas pa'i 'jig
179a7(mdo sde): rten yi rangs te/ bcom ldan 'das kyis gsungs pa la mngon par bstod do// //chos thams cad kyi rang bzhin mnyam pa nyid rnam par spros pa'i ting nge 'dzin ji snyed pa rdzogs so// //
179a8(mdo sde): rgya gar gyi mkhan po shI len dra bo d+hi dang / zhu chen gyi lo ts+tsha ba ban de d+harma tA shI las bsgyur cing zhus te/ skad gsar chad kyis kyang bcos nas gtan la phab pa// //yang zhus kun/ /
179b1(mdo sde): This is a blank page without image
180a1(mdo sde): glegs bam 'di'i 'chos yi ge re re nas legs par bcos/ khyad par tu dbu ba zhes pa wu bar bsgyur 'dug pa dang dngangs skrag gi dngangs 'dis sngangs su bsgyur ba la sogs pa/
180a2(mdo sde): sdeb sbyor mdo dang legs bshad kyi bstan bcos rnams las ma grags pa mang po phyis kyi zhus dag par rlom pa rnams kyis ma dag par blo bzo byas nas bri gsub byas 'dug pa
180a3(mdo sde): rnams kho bos legs par/ sngar gyi mdo mang po dang / legs bshad las 'byung ba mang po dang bstun nas gtan la phab pa/ da phyir cad sus kyang mi bcos par bzhag go/ /yi ge ma tshang ba dang
180a4(mdo sde): nyam pa rnams kyang gsos so/ /dge ba 'di yi skye bo kun/ /bsod nams ye shes tshogs bsags te/ /bsod nams ye shes las byung ba/ /dam pa gnyis ni thob par shog / //
180b1(mdo sde): @##/ /rgya gar skad du/ Ar+ya d+harma tA swa b+hA wa shU n+ya ta a tsa la pra ti sarba A lo ka sU tra/ bod skad du/ 'phags pa chos nyid rang gi ngo bo stong pa nyid las mi g.yo bar tha dad par thams cad la snang ba'i mdo/ sangs rgyas dang byang chub sems
180b2(mdo sde): dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das ri dgas kyi chos kyi khang pa na ye shes kyi khyad par las grub pa'i rin po che sna tshogs kyi khri chen po bshams pa la chos nyid rang gi ngo bo nyid rang gi ngo bo nyid ji
180b3(mdo sde): lta ba las mi g.yo bar bzhugs so/ /de'i tshe gnas der byang chub sems dpa' chen po tshad med grangs med pa dag kyang 'dus/ lha dang mi dang lha ma yin la sogs pa 'khor phal po che thams cad kyang 'dus par gyur to/ /de nas 'khor 'dus pa thams cad kyis
180b4(mdo sde): bcom ldan 'das la yang dang yang du bskor ba byed cing phyag 'tshal te rang rang gi phyogs phyogs su 'dug ste mchod pa'i mchog thams cad kyis mchod par byed/ sti stang du byed/ ri mor byed pa la yid skyo bar mi byed de/ chos nyan par brtsams te mgo btud nas 'dug
180b5(mdo sde): par gyur to/ /de'i tshe bcom ldan 'das ni rnam grangs dang dbye ba'i chos la rtog par mi mdzad kyang smon lam dang thugs rje'i byin gyi rlabs kyis 'khor rnams kyi so so'i mos pa dang bsam pa ji lta ba bzhin du gsung sgrog par snang ste/ bcom ldan 'das ni
180b6(mdo sde): bdag la chos ston to/ gzhan dag la ni ma yin no snyam mo/ /de yang 'khor phal po che de dag las kyang kha cig gis ni ji ltar snang ba bzhin du yod pa'i chos ston to snyam ste/ de la nges par 'dzin cing rtog par byed do/ /kha gcig ni chos thams cad sems
180b7(mdo sde): tsam las ma gtogs par gzhan med pa'i chos ston to snyam ste/ de la nges par 'dzin cing rtog par byed do/ /kha cig gis ni sems nyid kyang ma skyes pa yin par bdag cag la chos ston to snyam ste/ de la nges par 'dzin cing rtog par byed do/ /kha cig gis ni chos thams
180b8(mdo sde): cad sgyu ma bzhin du snang zhing sgyu ma bzhin du ma grub pa'i chos ston to snyam ste/ de la nges par 'dzin cing rtog par byed do/ /kha cig gis ni chos thams cad rang bzhin gyis ma skyes pa/ ngo bo nyid kyis mi gnas pa/ las dang bya ba'i mtha' thams cad dang bral ba
181a1(mdo sde): rtog pa dang rtog pa'i yul las 'das pa/ thog ma med pa'i dus nas spros pa rnam par dag pa'i chos ston to snyam ste/ de la nges par 'dzin cing rtog par byed do/ /de nas bcom ldan 'das chos nyid rang gi ngo bo nyid ji lta ba las mi g.yo bar bzhugs
181a2(mdo sde): pa de las snying rje dang ldan pa'i skur byas nas 'khor 'dus pa de dag gi lta ba tha dad par gyur pa'i rtog pa'i mun pa sel ba zhes bya ba'i 'od zer ljags kyi dbang po la spros te/ 'od zer des phyogs bcu thams cad snang bar byas nas 'khor de na byang chub sems
181a3(mdo sde): dpa' 'jam dpal 'dug par gyur pa la bskul bas byang chub sems dpa' 'jam dpal gyis 'khor phal mo che'i rtog pa lnga po tha dad par gyur pa sems kyis shes nas/ ci'i phyir chos thams cad kyi gzhi gcig la lta ba dang mos pa tha dad par gyur snyam
181a4(mdo sde): ste/ bdag gis bcom ldan 'das la zhu bar bya'o snyam pa dang 'od zer de dag bcom ldan 'das kyi ljags kyi dbang po la slar 'dus par gyur to/ /de nas bcom ldan 'das la byang chub sems dpa' 'jam dpal gyis 'di skad ces gsol to/ /
181a5(mdo sde): bcom ldan 'das bcom ldan 'das ni rnam grangs dang dbye ba'i chos la rtog par mi mdzad kyang 'khor 'dus pa 'di dag mos pa dang rtog pa tha dad pa 'di ci las gyur/ bcom ldan 'das chos la brtag pa'i mtha' lnga po 'di dag kun yang dag pa lags
181a6(mdo sde): sam/ 'on te kha cig ni yang dag pa lags la kha cig ni yang dag pa ma lags sam/ bcom ldan 'das chos la brtag pa'i mtha' lnga po 'di dag gis rnam par grol ba thob par mtshungs lags sam/ bcom ldan 'das chos la brtag
181a7(mdo sde): pa'i mtha' lnga po 'di dag la gang zag gi rigs ni mchis lags sam/ bcom ldan 'das chos la brtag pa'i mtha' lnga po 'di dag la tha dad par snang ba'i 'thun pa'i dpe ni ji ltar lags/ bcom ldan 'das chos la brtag pa'i mtha'
181a8(mdo sde): lnga po 'di dag ltar so sor rtog pa'i gang zag ma 'ongs pa'i dus na yang 'byung bar 'gyur ba lags sam/ bcom ldan 'das chos la brtag pa'i mtha' lnga po 'di dag la slob pa'i gang zag rnams don lags pa dang ma lags par rtsod par
181b1(mdo sde): mi 'gyur lags sam/ bcom ldan 'das 'khor 'dus pa 'di dag gi the tshom gyi dra ba bcad pa'i slad du bdag la bshad du gsol/ de skad ces gsol pa dang / bcom ldan 'das kyis bka' stsal pa/ 'jam dpal khyod 'di skad du bcom ldan
181b2(mdo sde): 'das ni rnam grangs dang dbye ba'i chos la rtog par mi mdzad kyang 'khor 'dus pa 'di dag 'di ltar mos pa dang rtog pa tha dad pa ci las gyur zhes zer ba ni sbyangs pa dang ma sbyangs pa'i dbang las shes pa dang / mos pa che chung las gyur te/ sangs rgyas rnams
181b3(mdo sde): ni sbyangs pa dang bsags pa dpag tu med pas rtsol ba med par chos nyid rang gi ngo bo nyid ji lta ba las mi g.yo ba gcig pu yin te/ 'di ni sangs rgyas thams cad kyi spyod yul yin no/ /cher sbyangs pa dang cung zad sbyangs pa rnams kyi ni yang dag pa yin pa dang
181b4(mdo sde): ma yin pa brgyud pa las thob pa ste/ de'i phyir na mos pa dang rtog pa tha dad par 'gyur ro/ /'jam dpal khyod 'di skad du chos la brtag pa'i mtha' lnga po 'di dag kun yang dag pa lags sam/ 'on te kha cig ni yang dag pa lags la kha cig ni yang dag pa ma lags
181b5(mdo sde): sam zhes zer ba ni chos la brtag pa'i mtha' lnga po 'di dag thams cad kyang yang dag pa yin par gzung ste/ kha cig gis ni chos thams cad ji ltar snang ba bzhin du yod pa'i chos ston to snyam pa yang yin te/ ci'i phyir zhe na/ 'byung ba bzhi dang des byas pa rnams
181b6(mdo sde): ni tha dad du sgyu ma bzhin du yod pa'i phyir ro/ /kha cig gis ni chos thams cad ni sems tsam las ma gtogs pa gzhan med pa'i chos ston to snyam pa yang yin te/ ci'i phyir zhe na/ chos sna tshogs su 'dogs pa rnams rtag pa ther zug tu brtags pa'i
181b7(mdo sde): bag chags sems la bzhag pa'-i mthus dus thams cad du bdag dang chos rnams su snang ba tha snyad tsam du snang yang don du rang bzhin med de/ sems tsam las med pa'i phyir ro/ /kha cig gis ni sems nyid kyang ma skyes pa yin par bdag cag la
181b8(mdo sde): chos ston to snyam pa yang yin te/ ci'i phyir zhe na/ 'di la dbyibs sam/ kha dog gam dus gsum 'am/ mtha' dbus med pa'i phyir ro/ /kha cig gis ni chos thams cad sgyu ma bzhin du snang zhing sgyu ma bzhin du ma grub pa'i chos ston to snyam pa yang
182a1(mdo sde): yin te/ ci'i phyir zhe na/ chos thams cad ni rgyu rkyen las skye zhing 'byung ba'i phyir ro/ /kha cig gis ni chos thams cad rang bzhin gyi ma skyes pa/ ngo bo nyid kyis mi gnas pa/ las dang bya ba'i mtha' thams cad dang bral ba/ rtog
182a2(mdo sde): pa dang rtog pa'i yul las 'das pa/ thog ma med pa'i dus nas spros pa rnam par dag pa'i chos ston to snyam pa yang yin te/ ci'i phyir zhe na/ chos thams cad kyi rang gi ngo bo nyid phyin ci ma log pa de yin pa'i phyir ro/ /'jam dpal yang kha cig
182a3(mdo sde): yang dag pa ma yin par yang bzung ste/ sbyangs pa chung ba/ mos pa dman pa/ shes rab zhan pa dag gis rtogs pa'o/ /kha cig sbyangs pa dang mos pa dang shes rab 'bring ba rnams kyis rtogs pa'o/ /lhag ma ni yang dag pa ste mchog tu gyur
182a4(mdo sde): pa'i rtogs pa'o/ /'jam dpal khyod 'di skad du chos la brtag pa'i mtha' lnga po 'di dag gis rnam par grol ba thob par mtshungs sam zer ba ni shes rab mchog tu gyur pa'i rtogs pa yang dag pa las lhag ma bzhi po gcig la gcig brgyud pa'i
182a5(mdo sde): khyad par gyis nye ring yod kyang rnam par grol ba 'thob par mtshungs par blta'o/ /'jam dpal khyod kyis 'di skad du chos la brtag pa'i mtha' lnga po 'di dag la gang zag gi rigs ni mchis lags sam zhes zer ba ni theg pa chung ngu'i rigs dang theg
182a6(mdo sde): pa chen po'i rigs gnyis kas chos la brtag pa'i mtha' lnga las bzhi las brgyud nas lhag ma gcig tu yang dag pa phyin ci ma log pa sangs rgyas kyi spyod yul rtogs par bya'o/ /'jam dpal khyod 'di skad du chos la brtag pa'i mtha' lnga
182a7(mdo sde): po 'di dag la tha dad par snang ba'i 'thun pa'i dpe ni ji ltar lags zhes zer ba ni chos kyi gzhi gcig la tha dad par rtog pa'i dpe ni 'dzam bu'i gling du nyi ma 'char bas bstan te/ 'dzam bu'i gling du nyi ma 'char ba dpag tshad bzhi khri'i nam mkha'
182a8(mdo sde): las 'char ba'i tshe mi rnams kyis rang gi grong khyer dang ri 'di las shar bar so so nas rtog go/ /de bzhin du da ltar gyi 'khor 'dus pa 'di dag gis chos kyi gzhi gcig la so sor rtog go/ /so sor mthong ngo / /so sor 'dzin to/ /'jam dpal rnam
182b1(mdo sde): par ma brtags pa'i tshe rang gi grong khyer gyi ri las mi 'char ba ma yin pa bzhin du chos la brtag pa'i mtha' 'di dag kyang yang dag pa phyin ci ma log pa sangs rgyas rnams kyi spyod yul las ma ltos pa gzhan bzhi po de bzhin du snang ngo / /'jam dpal
182b2(mdo sde): rang gi grong khyer gyi ri de las yang dag par 'char ba ma yin pa de bzhin du bzhi po ni rtogs pa'i thabs blo'i rim pa la de ltar snang ste/ don yang dag pa nyid ma yin no/ /'jam dpal brtag pa lnga po 'di dag las rnam par grol ba mtshungs
182b3(mdo sde): pa thob pa'i dpe ni nor bu rin po ches bstan te/ rin po che de yang sems can rnams kyis bsten pa'i las byas pa dang ma byas pa yod de/ gang zag rtog pa med pa dang log par rtog pa rnams ni chos la brtag pa'i mtha' lnga
182b4(mdo sde): la mi rten pa ste/ rin po che bsten pa'i las ma byas pa'i gang zag gis rin po che ma rnyed pa dang dgos pa mi 'byung ba bzhin du de dag la mi dpyod mi sems pas khams gsum las mi thar ba yin no/ /bsten pa'i las byas pa
182b5(mdo sde): n i khyad par du bsags pa dang cher bsags pa dang cung zad bsags pa rnams la rin po che'i dgos pa yang rim pa gsum du 'byung ba bzhin du yang dag pa phyin ci ma log pa dang lhag ma bzhi po brgyud par brtag pa theg pa che
182b6(mdo sde): chung rim pa gsum yang dpe rim pa bzhin no/ /ngas bshad pa'i mdo sde bcu gnyis dang chos la brtag pa'i mtha' lnga ji lta bu yin pa'i dpe ni rgya mtsho la phyogs bzhi nas chu 'bab pas bstan te/ phyogs bzhi nas
182b7(mdo sde): chu bo bzhi yan lag mang po dang bcas pa phyogs bzhi nas bab kyang gzhi rgya mtsho chen po las bab par 'dra bas rgya mtsho ni phyogs bzhi nas 'bab pa'i chu thams cad kyi gzhi yin no/ /spyi yin no/ /de bzhin du chos la
182b8(mdo sde): brtag pa'i mtha' lnga tha dad kyang ngas mdo sde bcu gnyis bshad pa la rten pa yin pas mdo sde bcu gnyis ni gzhi yin no/ /spyi yin no/ /'jam dpal khyod 'di skad du chos la brtag pa'i mtha' lnga po 'di dag ltar so sor
183a1(mdo sde): r tog pa'i gang zag ma 'ongs pa'i dus na yang 'byung bar 'gyur ba lags sam zhes zer ba ni da ltar ngas chos rnams kyi rang gi ngo bo nyid ji lta ba bzhin du ston pa na yang 'khor 'dus pa rnams la rtog pa 'di lta bur tha dad par gyur na nga mya ngan las 'das
183a2(mdo sde): nas tha dad par 'gyur ba lta ci smos te ches mang bar 'gyur ro/ /'jam dpal nga mya ngan las 'das nas lo lnga brgya dang dgu brgya dang stong dgu brgya dang nyis stong dang nyis stong lnga brgya'i bar du chos la brtag pa'i mtha' lnga po 'di dag la so sor rtog pa'i gang zag
183a3(mdo sde): rim par 'gyur ro/ /'jam dpal khyod 'di skad du chos la brtag pa'i mtha' lnga po 'di dag la slob pa'i gang zag rnams don lags pa dang ma lags par rtsod par mi 'gyur lags sam zhes zer ba ni ma 'ongs pa'i dus nga mya ngan las 'das nas
183a4(mdo sde): lo lnga brgya nas rtsod par 'gyur te/ de'i tshe gang zag rnams mos pa dang shes rab che chung gi dbang gis don ma nor bar rtogs ma rtogs kyi bye brag med par bdag nyid kyi don ma yin pa la yin nges par byas te/ gzhan gyi don yin pa yang ma yin par
183a5(mdo sde): bsgrubs nas rtsod par 'gyur ro/ /gzhan drung na 'khod cing nyan pa rnams kyis kyang sngon bzhin du phyogs 'dzin par mi byed kyi/ yul gyis bsdus pa dang gnyen gyi phyogs 'dzin par 'gyur ro/ /don ma nor bar shes pa rnams kyis kyang mi shes pa rnams la
183a6(mdo sde): bstan par bya ba'i phyir mi rtsod kyi/ sma dbab dang shed gcad pa'i phyir rtsod de/ khyod kyi don gyi ngo bo ji ltar mthong ba smros zhes dris nas/ des smras pa dang / don ma nor yang mdo sde gzhan la brtsams nas smra bar 'gyur ro/ /khyod 'di skad zer zhes nor ba gzhan la
183a7(mdo sde): sgrogs par 'gyur ro/ /bdag nyid las ma gtogs pa gzhan gyis ma shes na ci ma rung snyam par 'gyur ro/ /byang chub kyi phyir ma yin gyi zang zing gi phyir sgrogs par 'gyur ro/ /de skad ces bka' stsal pa dang / 'jam dpal gyis 'di skad ces gsol
183a8(mdo sde): to/ /bcom ldan 'das chos la brtag pa'i mtha' lnga po 'di dag chos kyi gzhi gcig la tha dad par gyur na chos kyi gzhi de ni gang lags/ de la ji ltar brtags na ni 'khrul pa lags/ de'i ma nor ba'i rang gi ngo bo ni gang lags/ bcom ldan 'das
183b1(mdo sde): kyis bka' stsal pa/ 'jam dpal gzhi ni phung po rnams so/ /'byung ba rnams so/ /khams dang skye mched rnams so/ /de dag sgyu ma bzhin tha snyad tsam du snang ba las rtag pa dang ther zug tu bzung na 'khrul pa yin no/ /rang bzhin skye ba med
183b2(mdo sde): pa la dngos po tha snyad du snang ba bsal nas med par brtags na yang 'khrul pa yin no/ /de'i gzhi ma nor ba'i rang gis ngo bo ni chos de dag gi rang bzhin skye ba med pa yin no/ /gsol pa/ 'o na yul 'khrul pa'i gzhi ma mchis na yul 'khrul pa
183b3(mdo sde): snang zhes bya ba ji lta bu lags/ bka' stsal pa/ chos sgyu ma bzhin tha snyad tsam du snang zhing yod pa de sems 'khrul pas snang bar ni mi bzung gi/ chos de dag gi rang bzhin skye ba med par ma shes nas rtag pa ther zug tu bzung ba'i 'khrul
183b4(mdo sde): pa'i snang ba la sems 'khrul pa yul du snang bar zung shig / de ci'i phyir zhe na/ chos rnams la gang gis rtag pa dang ther zug tu bzung na 'khor bar 'gyur ro/ /'khor bar gyur na phung po dang khams dang skye mched rnams yod par 'gyur ro/ /
183b5(mdo sde): de yod na bde ba dang sdug bsngal rnams myong bar 'gyur ro/ /gang gis chos rnams kyi rang bzhin skye ba med pa shes nas chos rnams kyi dngos po rtag pa ther zug dang / med pa dang chad pa'i mtha' gnyis po bsal na bla na med pa yang dag par rdzogs
183b6(mdo sde): pa'i byang chub tu 'gyur ro/ /de thob pa dang mtshan dang dpe byad dang sangs rgyas kyi zhing yongs su dag par snang bar 'gyur ro/ /'jam dpal mdor na chos kyi rang bzhin skye ba med par ma shes chos rnams la rtag pa dang ther zug tu bzung bas 'khor bar gyur
183b7(mdo sde): nas/ chos rnams snang ba la sems 'khrul pa snang zhes bya'i/ thog ma nam mkha' lta bu med pa las sems 'khrul pa'i mthus chos rnams snang ba ni ma yin no/ /'jam dpal mthong ba dag pa dang ma dag pa gnyis kyis 'khor ba dang mya
183b8(mdo sde): ngan las 'das par snang ba la yang yul ni sems snang ba yin zhes bya'o/ /de skad ces bka' stsal pa dang 'khor 'dus pa de dag thams cad yi rangs te/ bcom ldan 'das kyis gsungs pa la mngon par bstod do// //
184a1(mdo sde): chos nyid rang gi ngo bo nyid las myi g.yo bar tha dad par thams cad snang ba'i mdo rdzogs so// // rgya gar gyi mkhan po dA na shI la dang ban de ye shes sdes bsgyur cing zhus te gtan la phab pa'o/ /
184a2(mdo sde): dA na shI la'i zhal nas sde snod kyi bstan bcos dang dbu ma'i lta ba tha dad rnams 'di las 'phros pa yin gsung skad/ yar zhus sngags/ zhus pa gtan la phab pa//
184a3(mdo sde): @#/ /rgya gar skad du/ Ar+ya pra shAn ta bI nish+tsa ya prA ti hAr+ya nA ma sa mA d+hi ma hA yA na sU tra/ bod skad du/ 'phags pa rab tu zhi ba rnam par nges pa'i cho 'phrul gyi ting nge 'dzin zhes bya ba theg pa chen po'i mdo/ bam po dang po/ sangs rgyas
184a4(mdo sde): dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na/ bya rgod kyi phung po'i ri la dge slong stong nyis brgya lnga bcu'i dge slong gi dge 'dun chen po dang /
184a5(mdo sde): sangs rgyas kyi zhing bye ba phrag bcu'i rdul phra rab kyi rdul snyed kyi byang chub sems dpa' dang thabs gcig tu bzhugs pa la 'di lta ste/ byang chub sems dpa' 'jam dpal gzhon nur gyur pa dang / spyan ras gzigs dbang phyug dang /
184a6(mdo sde): sman gyi rgyal po dang sman yang dag byung dang sman mngon bsgrags dbyangs rgyal po dang lag na pad ma dang nyi ma'i 'od dang rdul med rnam par gnon dang / ngan song spong dang ye shes bla ma'i ye shes ldan dang rin chen bla ma'i ye shes ldan dang /
184a7(mdo sde): sems can gyi skad ye shes ldan dang me tog bla ma'i ye shes ldan dang zla ba'i bla ma'i ye shes ldan dang / dri ma med pa'i bla ma'i ye shes ldan dang rdo rje bla ma'i ye shes ldan dang rdul med bla ma'i ye shes ldan dang / rnam par snang byed bla ma'i ye shes ldan
184a8(mdo sde): dang skar ma'i rgyal mtshan dang / rin po che'i rgyal mtshan dang lhun po'i rgyal mtshan dang chags med rgyal mtshan dang / me tog rgyal mtshan dang dri ma med pa'i rgyal mtshan dang nyi ma'i rgyal mtshan dang / mdzes pa'i rgyal mtshan dang rdul bral
184b1(mdo sde): rgyal mtshan dang rnam par snang byed rgyal mtshan dang sa'i gzi brjid dang / rin chen gzi brjid dang blo gros chen po'i gzi brjid dang / ye shes rdo rje'i gzi brjid dang dri ma med pa'i gzi brjid dang / nyi ma'i gzi brjid dang bsod nams ri bo'i
184b2(mdo sde): gzi brjid dang / ye shes snang ba'i gzi brjid dang mtshungs med dpal gyi gzi brjid dang / sa'i snying po dang nam mkha'i snying po dang rin po che'i snying po dang pad ma'i snying po dang / nyi ma'i snying po dang yon tan rnam par dag pa'i snying po dang /
184b3(mdo sde): chos kyi phyag rgya'i snying po dang rnam par snang byed kyi snying po dang / lte ba'i snying po dang pad ma'i dpal gyi snying po dang nyi ma'i mig dang rnam par dag pa dri ma med pa'i mig dang / rnam par sangs pa'i mig dang / chags pa med pa'i mig dang
184b4(mdo sde): kun du lta ba'i mig dang / shin du rno ba'i mig dang rdo rje'i mig dang rin po che'i mig dang / nam mkha'i mig dang kun nas mig dang / lha'i cod pan dang chos kyi dbyings snang ba'i nor bu'i cod pan dang / byang chub kyi snying po'i cod pan
184b5(mdo sde): dang rnam par snang byed cod pan dang / sangs rgyas thams cad byung ba'i snying po'i cod pan dang 'jig rten gyi khams thams cad las mngon par 'phags pa'i cod pan dang / dus thams cad du mngon par 'phags pa'i cod pan dang / kun du rnam
184b6(mdo sde): par snang byed cod pan dang zil gyis mi non pa'i cod pan dang / chos thams cad kyi snying po de bzhin gshegs pa'i seng ge'i khri 'dzin pa'i cod pan dang / kun nas chos kyi dbyings nam mkha' snang ba'i cod pan dang tshangs pa'i dbang po'i gtsug pud
184b7(mdo sde): dang klu'i dbang po'i gtsug pud dang sangs rgyas 'phrul pa thams cad snang ba'i gtsug pud dang / byang chub kyi snying po'i gtsug pud dang smon lam rgya mtsho thams cad kyi dbyangs nor bu rin chen rgyal po'i gtsug pud dang / dus gsum thams cad kun
184b8(mdo sde): nas dbyangs kyi gtsug pud dang / de bzhin gshegs pa thams cad rnam par 'phrul pa'i snang ba'i rgyal mtshan nor bu'i rgyal po nor bu rin po che'i dra bas bres pa'i gtsug pud dang / de bzhin gshegs pa thams cad kyi chos kyi 'khor lo dbyangs kyi
185a1(mdo sde): gtsug pud dang de bzhin gshegs pa thams cad kyi 'od kyi dkyil 'khor rab tu gtong ba nor bu rin po che mngon par bsgrags pa'i gtsug pud dang / nam mkha'i dbyings thams cad dbyer med pa rnam par shes pa'i nor bu rin po ches
185a2(mdo sde): brgyan pa'i gtsug pud dang / 'od chen dang dri ma med pa'i 'od dang rin po che'i 'od dang / rdul dang bral ba'i 'od dang snang ba'i 'od dang chos kyi 'od dang / zhi ba'i 'od dang nyi ma'i 'od dang rnam par 'phrul pa'i 'od dang lha'i 'od dang / bsod nams
185a3(mdo sde): 'od dang bsod nams kyi tog dang ye shes kyi tog dang chos kyi tog dang mngon par shes pa'i tog dang 'od kyi tog dang / me tog gi tog dang nor bu'i tog dang sangs rgyas kyi tog dang / tshangs pa'i tog dang kun nas snang ba'i tog dang / tshangs pa'i
185a4(mdo sde): dbyangs dang sa'i sgra dbyangs dang rgya mtsho dbyangs dang / 'jig rten dbang po'i dbyangs dang ri dbang rgyal po rdob pa'i dbyangs dang chos kyi dbyings thams cad rgyas par 'gengs pa'i dbyangs dang / chos rgya mtsho thams cad bsgrags pa'i dbyangs dang /
185a5(mdo sde): rgya mtsho'i dkyil 'khor thams cad rab tu glongs pa'i dbyangs dang snying rje chen po'i tshul gyi 'brug sgra bsgrags pa'i dbyangs dang / 'gro ba sdug bsngal ba thams cad dbugs 'byin pa'i dbyangs dang chos 'phags dang / khyad par 'phags dang
185a6(mdo sde): ye shes 'phags dang / bsod nams ri rab 'phags dang yon tan bsod nams 'phags dang grags pa 'phags dang kun nas snang ba 'phags dang / byams pa chen po 'phags dang ye shes 'byung ba 'phags dang / de bzhin gshegs pa'i
185a7(mdo sde): rus rigs 'phags dang / snang ba'i dpal dang mchog gi dpal dang / yang dag 'phags pa'i dpal dang rnam par snang byed dpal dang / zla ba'i dpal dang tshogs kyi dpal dang nam mkha'i dpal dang / rin po che'i dpal dang tog gi dpal dang /
185a8(mdo sde): ye shes dpal dang / sA la'i dbang po'i rgyal po dang 'gro ba'i dbang po'i rgyal po dang / tshangs pa'i dbang po'i rgyal po dang / ri bo'i dbang po'i rgyal po dang mi g.yo ba'i dbang po'i rgyal po dang / khyu mchog gi dbang po'i rgyal po dang blo mchog gi dbang
185b1(mdo sde): po'i rgyal po dang / rab tu zhi ba'i nga ro dang chags med nga ro dang sa dbyangs nga ro dang rgya mtsho 'brug bsgrags nga ro dang / sngon gyi smon lam gyis bskur ba'i nga ro dang / rgya mtsho'i dkyil 'khor sgra'i nga ro dang ye shes lhun po'i blo dang / nam mkha'i blo dang dri ma
185b2(mdo sde): med pa'i blo dang chags pa med pa'i blo dang / rnam par sangs pa'i blo dang dus gsum snang ba'i blo dang / rlabs po che'i blo dang rin po che'i blo dang / yangs pa'i blo dang kun du lta ba'i blo dang / byang chub sems dpa' sems dpa' chen po chos
185b3(mdo sde): kyi dbyings kyi tshul snang ba'i blo dang / de dag la sogs pa sangs rgyas kyi zhing bye ba phrag bcu'i rdul phra rab kyi rdul snyed kyi byang chub sems dpa' sems dpa' chen po thams cad kyang phyir mi ldog pa nam mkha'i dbyings ltar tshad med
185b4(mdo sde): pa'i chos dang ldan pa/ chos kyi dbyings sgrib pa med pa mnyam par gnas pa dang ldan pa/ yang dag pa'i mtha' dang chos kyi dbyings mnyam pa nyid dang ldan pa/ las las kun du 'byung ba'i rnam par smin pa ji lta ba bzhin du mos pa/
185b5(mdo sde): rgyu las kun du 'byung ba'i 'bras bu ji lta ba bzhin du mos pa/ rgya'i 'bur 'byung ba lta bu'i chos thams cad mnyam pa nyid du shes pa dang ldan pa/ mig yor dang gzugs brnyan ltar snang ba'i chos mnyam pa nyid dang ldan pa/ sgra skad rnam par
185b6(mdo sde): rig pa/ brag cha dang mtshungs pa'i chos thams cad dang ldan pa sha stag go/ /thams cad kyang rnam par thar pa bsam gyis mi khyab pa'i ting nge 'dzin thob pa/ dpa' bar 'gro ba'i ting nge 'dzin thob pa/ sangs rgyas kyi sku'i kha dog mtha' yas pa/
185b7(mdo sde): yongs su grub pa sgrub pa'i gzungs la rab tu gnas pa/ skra tsam gyi khyon gcig la sangs rgyas kyi zhing thams cad kun du ston pa la mkhas pa/ skra tsam gyi khyon gcig la 'chi 'pho dang / skye ba dang tshe dang mngon par 'byung ba dang dka' ba
185b8(mdo sde): spyod pa ston pa dang / byang chub kyi snying por 'gro ba dang mngon par rdzogs par byang chub pa dang / chos kyi 'khor lo rab tu skor ba dang yongs su mya ngan las 'das pa chen po kun du ston pa/ phyogs bcu'i 'jig rten gyi khams thams cad
186a1(mdo sde): skyil mo dkrung gcig gis rgyas par 'gengs pa'i ye shes dang ldan pa/ zhing thams cad kyi rgyan zhing gcig tu kun du ston pa'i ye shes dang ldan pa/ zhing gcig cig gi rgyan bkod pa zhing thams cad du ston pa dang ldan pa/ phyogs
186a2(mdo sde): bcu'i 'jig rten gyi khams thams cad kyi de bzhin gshegs pa thams cad kyi 'khor de bzhin gshegs pa gcig gi 'khor du ston pa/ de bzhin gshegs pa gcig gi 'khor de bzhin gshegs pa thams cad kyi 'khor du ston pa/ chos thams
186a3(mdo sde): cad mtha' dbus med par ston pa la mkhas pa/ chos thams cad mtha' yas pa'i mthar gyur pa/ mtha' dang dbus med pa sgyu ma'i dra ba lta bur rab tu ston pa/ bskal pa mtha' yas mu med par sems can thams cad tha dad pa med par kun
186a4(mdo sde): tu ston pa/ sems can thams cad kyi lus rang gi lus su byin gyis rlob pa'i mos pa'i 'jug pa la mkhas pa/ sangs rgyas thams cad kyi sku sku gcig tu mos pa 'jug pa la mkhas pa/ sangs rgyas gcig gi sku sangs rgyas ma lus pa
186a5(mdo sde): thams cad kyi skur 'jug par sems can gzhan la kun du ston par mkhas pa/ phyogs bcu'i 'jig rten gyi khams thams cad rang gi lus kun du ston pa la mkhas pa/ dus gsum thams cad chos kyi sku gcig gis khyab par sems can la kun du ston pa
186a6(mdo sde): lus gcig gi ting nge 'dzin la snyoms par zhugs la lus mtha' yas pa las ldang bar sems can la kun du ston pa/ lus gcig gis mngon par rdzogs par byang chub la sems can thams cad snyed kyi lus kun du ston pa/ sems can thams cad
186a7(mdo sde): kyi lus sems can gcig gi lus su kun du ston pa/ sems can gcig gi lus sems can thams cad kyi lus su kun du ston pa/ sems can gyi lus chos kyi skur kun du ston pa/ chos kyi sku sems can gyi lus su ston pa/ byang chub sems dpa'
186a8(mdo sde): thams cad kyi smon lam rang gi smon lam du byin gyis rlob pa la mkhas pa/ byang chub sems dpa' rnams la sangs rgyas thams cad mngon par rdzogs par byang chub pa dang smon lam dang / stobs dang mngon par rdzogs par byang chub pa kun du ston pa/
186b1(mdo sde): yongs su smin pa'i sems can la 'dul ba ji lta ba bzhin du bla na med pa yang dag par rdzogs pa'i byang chub kun du ston pa/ bskal pa 'grangs pa thams cad du smon lam gyi rgyun mi gcod pa/ rnam par shes pa'i lus las bskyod nas ye shes
186b2(mdo sde): kyi sku la 'jog par dbang byed par sems can gyi tshogs thams cad la kun du ston pa/ rang gi lus kyi rgyun bcad nas sems can gyi tshogs gzhan gyi smon lam yongs su rdzogs par byed par kun du ston pa/ sems can thams cad yongs
186b3(mdo sde): su smin par byed pa'i smon lam la 'jug pa/ 'jig rten gyi khams gcig na bskal pa 'grangs pa thams cad du byang chub sems dpa'i spyod pa rgyun mi gcod pa mngon par rdzogs par byang chub par smon lam btab pa'i stobs kyis skra tsam gyi
186b4(mdo sde): khyon gcig la sangs rgyas kyi zhing thams cad rgyas par 'gengs pa'i 'jig rten gyi khams brjod du med pa kun du ston pa/ 'jig rten gyi khams gcig tu lus du ma kun du ston pa/ chos kyi tshig gcig brjod pas chos kyi dbyings ma lus par
186b5(mdo sde): rgyas par 'gengs pa'i chos kyi sprin chen po las byung ba'i bdud rtsi'i khu ba'i char pa 'bebs la/ rig pa dang rnam par grol ba'i glog byung zhing yang dag pa de kho na'i 'brug bsgrags pas sems can gyi khams thams cad tshim par byed cing smon lam
186b6(mdo sde): chen po yongs su rdzogs par byed par kun du ston pa/ bsam gtan dang rnam par thar pa dang mngon par shes pa dang rig pa dang ye shes la 'jug pa'i spyod yul ba/ sems bskyed pa gcig gis phyogs bcu'i 'jig rten gyi khams rab 'byam thams
186b7(mdo sde): cad du 'gro ba'i skye ba thams cad du skyes pa'i sems can thams cad kyi lus kun du ston pa/ rang gi sems shes pa dang gzhan gyi sems shes pa chags pa med pas/ sems can gcig dang sems can thams cad kyi sems kyi spyod pa dang
186b8(mdo sde): g.yo ba shes pa la mkhas pa/ de bzhin gshegs pa'i stobs bcu la skad cig gcig gis 'jug pa'i ye shes la mkhas pa/ dus gsum du gtogs pa thams cad kyi grangs la chags pa med pa'i ye shes la 'jug pa/ sems can
187a1(mdo sde): gzhan gyi rgyud la yang dag par thob par byed pa'i ye shes la mkhas pa/ sems kyi skad cig sems kyi skad cig la phyogs bcu'i 'jig rten gyi khams rab 'byam thams cad du sems can thams cad la mngon par rdzogs par byang chub pa kun du
187a2(mdo sde): ston pa la mkhas pa/ sems can gcig gi 'du shes kyis sems can ma lus pa thams cad kyi las kyi bya ba la mngon sum du 'jug pa'i ye shes la mkhas pa/ sems can gcig gi sgra skad kyis sems can thams cad kyi skad la 'jug par ston pa'i ye
187a3(mdo sde): shes la mkhas pa/ lus gcig la dmigs la sems can thams cad kyi lus la dmigs par kun du ston pa la mkhas pa/ de bzhin gshegs pa gcig gi 'khor gyi dkyil 'khor du 'jug la de bzhin gshegs pa thams cad kyi 'khor gyi dkyil 'khor
187a4(mdo sde): na chos ston pa kun du 'dzin pa la mkhas pa sha stag go/ /thams cad kyang gzungs thams cad thob pa/ shin du rnam par nges pa'i spobs pa ston cing sems can gyi khams thams cad kyi dbang po 'dzin par 'jug pa la mkhas pa/ sems can gcig gi
187a5(mdo sde): sems la dmigs pas brjod du med pa'i rgyud du byang chub rnam par 'tshang rgya zhing sems can thams cad kyi sems la 'jug pa'i ye shes la mkhas pa/ skad cig gis 'jig rten gyi khams thams cad du go bar byed cing sems can thams cad kyi bsam pa'i rim
187a6(mdo sde): pa shes la sems can gzhan gyi rgyud la yang dag par thob par byed pa'i ye shes la mkhas pa/ sngon gyi mtha'i mu'i bskal pa mtha' yas pa'i 'gro ba thams cad kyi sems bsam gyis mi khyab pa rjes su dran pa la 'jug pas las dang bya ba dang 'bras bu rnam
187a7(mdo sde): par smin pa ji lta ba bzhin du mngon sum du sems can la ston cing sems can la shes par byed pa la mkhas pa/ 'jig rten gyi khams thams cad rgyan pa la mkhas pa/ 'jig rten gyi khams thams cad kun du 'jug pa la mkhas pa/ sangs rgyas dang byang
187a8(mdo sde): chub sems dpa' thams cad kyi smon lam dang bdag gi spyod pa dang smon lam yang dag par skyed cing chos kyi snang ba rab tu gtong ba la mkhas pa/ rdul phra rab kyi rdul gcig la bskal pa dang 'jig rten gyi khams brjod du med pa la 'jug pa la mkhas pa/
187b1(mdo sde): rdul phra rab kyi rdul gcig la 'jig rten gyi khams thams cad kyi tshad tsam gyis sangs rgyas kyi zhing gcig kun du ston pa la mkhas pa/ mtsho chen po rgya mtsho'i chu'i phung po thams cad spu'i khung bu gcig tu bcug ste/ chos kyi dbyings kyi tshad
187b2(mdo sde): tsam gyi 'jig rten gyi khams thams cad du 'gro yang sems can rnams la gnod pa med pa la mkhas pa/ 'jig rten gyi khams brjod du med pa rang gi lus su 'jug cing sems can gyi bya ba thams cad kun du ston pa la mkhas pa/ khor yug
187b3(mdo sde): dang khor yug chen po dang ri chen po gzhan grangs med cing bsam gyis mi khyab la mtshungs pa med cing gzhal du med de tshad med la brjod du med pa'i yang brjod du med pa dag spu'i khung bu gcig tu bcug ste/ chos kyi dbyings kyi tshad tsam gyis 'jig rten gyi khams
187b4(mdo sde): thams cad du 'gro yang sems can rnams skrag par mi 'gyur ba la mkhas pa/ bskal pa brjod du med pa'i yang brjod du med pa bskal pa gcig tu byin gyis rlob cing bskal pa gcig kyang 'jig pa dang 'chags pa'i bskal pa brjod du med pa'i yang brjod
187b5(mdo sde): du med par kun du ston pa la mkhas pa/ 'dul ba ji lta ba bzhin du sems can thams cad la 'jig rten gyi khams thams cad chus 'jig pa dang mes 'jig pa dang rlung gis 'jig par kun du ston pa la mkhas pa/ 'jig rten gyi khams grangs
187b6(mdo sde): med bsam gyis mi khyab pa rkang pa'i mthe bos mnan kyang sems can la gnod pa med par mkhas pa sha stag go/ /thams cad kyang chos kyi sprin gyis thob pa phyogs bcu'i 'jig rten gyi khams thams cad kyi sems can rnams la 'dul ba ji lta ba
187b7(mdo sde): bzhin du 'tshe ba dang bcas pa dang / gnod pa dang bcas pa dang mu ge'i mya ngan chen po byin gyis rlob pa kun du ston pa la mkhas pa/ sems can gzhan la rnam par 'tshe ba med pa mngon par shes pa sangs rgyas mi bzhugs pa'i 'jig rten gyi
187b8(mdo sde): khams su sangs rgyas 'byung bar kun du ston pa sha stag ste/ bzang skyong la sogs pa byang chub sems dpa' lnga brgya thams cad kyang phyir mi ldog pa sha stag go/ /yang de'i tshe yangs pa can gyi grong khyer chen po nas lid tsa bi gzhon nu dkon
188a1(mdo sde): mchog 'byung gnas shes bya ba lid tsa bi gzhon nu nyi khri chig stong gis yongs su bskor te mdun du bdar nas lhan cig tu bya rgod kyi phung po ri ga la ba der song ste phyin pa dang / bcom ldan 'das kyi zhabs la mgo bos phyag 'tshal te/ g.yas phyogs
188a2(mdo sde): logs su 'dug nas thams cad kyang mig mi 'dzums par bcom ldan 'das la lta zhing 'khod par gyur to/ /ga yA'i grong khyer chen po nas khyim bdag sngo sangs can zhes bya ba dge bsnyen lnga brgyas yongs su bskor te mdun du bdar nas bcom ldan 'das ga
188a3(mdo sde): la ba der song ste phyin nas/ bcom ldan 'das kyi zhabs la mgo bos phyag 'tshal te mig mi 'dzums par bcom ldan 'das la lta zhing phyogs gcig tu 'dug go/ /khyim bdag bzang skyong yang khyim bdag lnga stong gis yongs su bskor te mdun du bdar nas
188a4(mdo sde): bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig tu 'dug nas thams cad kyang mig mi 'dzums par bcom ldan 'das la lta zhing 'khod par gyur to/ /khyim bdag legs sbyin yang khyim
188a5(mdo sde): bdag lnga stong gis yongs su bskor nas bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/ phyogs gcig tu 'dug nas thams cad mig mi 'dzums par bcom ldan 'das la lta zhing 'khod par gyur to/ /
188a6(mdo sde): khyim bdag ded dpon bzang po yang g.yog mang po dang bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te phyogs gcig tu 'dug nas bcom ldan 'das la mig mi 'dzums par lta zhing 'dug go/ /tsam
188a7(mdo sde): p a'i grong khyer chen po nas kyang tshong dpon gyi bu lag bzang tshong dpon gyi bu brgyad khri bzhi stong gis yongs su bskor te mdun du bdar nas bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te phyogs gcig
188a8(mdo sde): tu 'dug nas bcom ldan 'das la mig mi 'dzums par lta zhing 'dug go/ /bram ze'i khye'u mis byin yang bram ze'i khye'u lnga brgyas yongs su bskor te mdun du bdar nas bcom ldan 'das ga la ba der song ste phyin pa dang / bcom ldan 'das kyi zhabs
188b1(mdo sde): la mgo bos phyag 'tshal te phyogs gcig tu 'dug nas thams cad kyang bcom ldan 'das la mig mi 'dzums par lta zhing 'khod par gyur to/ /bram ze'i khye'u dga' ba'i zla ba yang g.yog bram ze'i khye'u lnga brgya dang bcom ldan 'das ga la ba der song ste phyin pa dang
188b2(mdo sde): bcom ldan 'das kyi zhabs la mgo bos phyag 'tshal te phyogs gcig tu 'dug nas bcom ldan 'das la mig mi 'dzums par lta zhing 'dug gi/ /lus 'phags mo'i bu yul ma ga d+hA'i rgyal po ma skyes dgra yang srog chags lnga stong gis yongs su bskor te/ mdun
188b3(mdo sde): bdar nas glang po'i dbang po nor skyong la zhon te bcom ldan 'das ga la ba der song nas de bzhon du rung ba'i sa ji tsam pa de tsam du nor skyong la zhon te/ khang bu brtsegs mas song nas bzhon pa las babs te rkang gis bya rgod kyi phung po'i ri la 'dzegs nas/ bcom ldan 'das
188b4(mdo sde): ga la ba der song ste phyin pa dang bcom ldan 'das kyi zhabs la mgo bos phyag 'tshal te/ srog chags lnga stong dang lhan cig tu phyogs gcig tu 'dug nas bcom ldan 'das la mig mi 'dzums par lta zhing 'dug go/ /grong khyer chen po bA rA Na sI nas tshong
188b5(mdo sde): dpon gyi bu yul 'khor bzang po zhes bya ba yang tshong dpon gyi bu lnga brgyas yongs su bskor te mdun du bdar nas bcom ldan 'das ga la ba der song ste phyin pa dang / bcom ldan 'das kyi zhabs la mgo bos phyag 'tshal te phyogs gcig tu 'dug nas bcom
188b6(mdo sde): ldan 'das la mig mi 'dzums par lta zhing 'dug go/ /lha'i dbang po brgya byin dang mi mjed kyi bdag po tshangs pa dang 'jig rten skyong ba bzhi dang lha'i bu dbang phyug chen po dang lha'i bu zla ba dang / lha'i bu shin du rnam par gnon sems dang lha'i bu mtshan bzang dang /
188b7(mdo sde): lha'i bu gzhan yang bsam gyis mi khyab mtshungs pa med gzhal du med dpag tu med/ tshad med pa dag lha'i bu re re la yang g.yog lha'i bu bye ba khrag khrig phrag brgya stong dang bcom ldan 'das ga la ba der song ste lhags nas/ lha'i bu re res kyang bcom
188b8(mdo sde): ldan 'das la tshul dang 'thun pa'i mchod pa bsam gyis mi khyab pa byas te/ phyogs gcig tu 'dug nas thams cad kyang bcom ldan 'das la mig mi 'dzums par lta zhing 'khod par gyur to/ /yang de'i tshe bcom ldan 'das spu'i khung bu re re dang dpe byad bzang
189a1(mdo sde): po dang mtshan re re nas kyang sangs rgyas kyi zhing bcu'i rdul phra rab kyi rdul snyed kyi 'od phyung ste/ 'od zer de re res kyang phyogs bcu'i phyogs re rer sangs rgyas kyi zhing bye ba phrag bcu'i rdul phra rab kyi rdul snyed kyi 'jig rten gyi khams snang ba chen pos khyab par
189a2(mdo sde): byas so/ /'jig rten gyi khams re re nas kyang byang chub sems dpa' bye ba khrag khrig brgya stong grangs med pa 'ongs te/ byang chub sems dpa' re re yang rin po che'i khang pa brtsegs pa chen po nang rgyar dpag tshad bye ba brgya stong yod pa/ rin po che'i kha khyer
189a3(mdo sde): gyis bskor ba'i nor bu dang mu tig dang rin po che'i lda ldis mdzes par byas pa/ rgyal mtshan dang ba dan bsgreng ba'i nang na gnas shing lha'i bu mo bye ba phrag khrag khrig brgya stong grangs med bsam gyis mi khyab pas yongs su bskor nas bcom ldan
189a4(mdo sde): 'das ga la ba der song ste phyin nas/ lha'i me tog gi sprin dang rin po che'i sprin dang na bza'i sprin dang / tsan dan sbrul gyi snying po dang a ga ru dang spos kyi sprin dang lha'i rol mo dang / pheg rdob pa dang glu'i sprin 'jig rten gyi khams kyi tshad tsam gtor
189a5(mdo sde): nas phyogs gcig tu 'khod de bcom ldan 'das la mig mi 'dzums par lta zhing 'khod par gyur to/ /yang de'i tshe na stong gsum gyi stong chen po'i 'jig rten gyi khams 'di tha na skra'i rtse mo'i cha shas kyi phyogs tsam yang lha dang klu dang gnod sbyin
189a6(mdo sde): dang dri za dang lha ma yin dang nam mkha' lding dang mi 'am ci dang lto 'phye chen po dang / brgya byin dang tshangs pa dang 'jig rten skyong ba dang / mi dang mi ma yin pa dang byang chub sems dpa' rgya che ba rgya che ba dag gis ma khebs par gyur pa med do yang de'i tshe byang chub
189a7(mdo sde): sems dpa' bzang skyong zhes bya ba stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs nas bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces
189a8(mdo sde): gsol to/ /gal te zhus nas zhu ba lung bstan pa'i slad du bcom ldan 'das kyis bdag la skabs phye na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/ /
189b1(mdo sde): de skad ces gsol pa dang bcom ldan 'das kyis byang chub sems dpa' bzang skyong la 'di skad ces bka' stsal to/ /bzang skyong khyod ci dang ci 'dod pa dris shig dang ngas dris pa de dang de'i lung bstan pas khyod kyi sems rangs par bya'o/ /de skad
189b2(mdo sde): ces bka' stsal pa dang / bcom ldan 'das la byang chub sems dpa' bzang skyong gis 'di skad ces gsol to/ /bcom ldan 'das gnas gang dang spyod pa ji lta bu dang tshul ji lta bu dang khyad par ji lta bu dang / dge ba'i rtsa ba ji lta bu dang
189b3(mdo sde): brtson 'grus ji lta bu dang rab tu zhi ba ji lta bu dang / ye shes la mkhas pa ji lta bu dang dran pa ji lta bu dang rtogs pa ji lta bu dang blo gros ji lta bu dang / khrel mchis pa ji lta bu dang mos pa ji lta bu dang / go cha ji lta bus byang chub sems dpa' sems
189b4(mdo sde): dpa' chen po bla na med pa yang dag par rdzogs pa'i byang chub las phyir mi ldog ste/ bla na med pa yang dag par rdzogs pa'i byang chub las mi nyams shing yongasu mi nyams pa lags/ ji ltar na de bzhin gshegs pa'i spyod pas byung ba
189b5(mdo sde): lags/ ji ltar na de bzhin gshegs pa'i ye shes la brtson 'grus sbyangs pa lags/ ji ltar na shes rab che ba lags/ ji ltar na ye shes chen po la mkhas pa lags/ ji ltar na tshul khrims rnam par dag pa lags/ ji ltar na ji ltar thos pa'i
189b6(mdo sde): chos rnams mi bskyud pas dran pa dang ldan pa lags/ ji ltar na dge ba'i rtsa ba ji ltar bgyis pa bzhin du skyes pas tshe rabs dran pa lags/ ji ltar na sems can gzhan la skul bas sngon gyi gnas pa la mkhas pa lags/ ji ltar na dbang
189b7(mdo sde): po'i khyad par la mkhas pas blo dang ldan pa lags/ ji ltar na mtshan dang ldan pa lags/ ji ltar na sangs rgyas la lta ba dang chos nyan pa dang dge 'dun la bsnyen bkur bgyid pa dang mi 'bral ba lags/ ji ltar na 'jig rten gyi
189b8(mdo sde): khams gzhan na bzhugs pa'i sangs rgyas bcom ldan 'das rnams mthong zhing / 'jig rten gyi khams mtha' yas mu ma mchis par de dag gi chos kyang thos la thams cad kyang kun du 'dzin kun chub par bgyid/ gzhan la yang rgya cher yang dag
190a1(mdo sde): par rab tu ston pa lags/ ji ltar na mi dge ba'i rtsa ba thams cad sreg pas me lce lta bu lags/ ji ltar na chos dkar po thams cad khong du chud pas zla ba lta bu lags/ ji ltar na ma rig pa'i mun pa thams cad sel bas nyi ma lta
190a2(mdo sde): bu lags/ ji ltar na dge ba'i rtsa ba thams cad kyis 'phags pas ri bo'i dbang po'i rgyal po lta bu lags/ ji ltar na zab mo la bzod pa mi phyed pas rdo rje lta bu lags/ ji ltar na lhun po brtsegs pa dang mtshungs shing 'dra bas mi 'jigs pa thob pa
190a3(mdo sde): lags/ ji ltar na spobs pa thogs pa ma mchis pas dbyangs shin du yongs su dag pa lags/ ji ltar na tshig thams cad rab tu dbye ba rnam par nges pa la mkhas pas thos pa mang ba lags/ ji ltar na khro gnyer ma mchis la bzhin 'dzum zhing
190a4(mdo sde): shin du gsal ba lags/ ji ltar na 'jig rten gyi chos thams cad kyis ma gos pa lags/ ji ltar na 'jig rten gyi khams mtha' yas pa dbyangs kyis go bar bgyid/ ji ltar na 'jig rten gyi khams mtha' yas mu ma mchis pa spu'i khung bu
190a5(mdo sde): gcig tu stsal kyang sems can rnams kyis bdag cag gang du mchis pa yang ma 'tshal la/ bgyid pa de yang ma 'tshal/ ji ltar na sems can yongs su smin par bgyid pas phyogs bcu'i de bzhin gshegs pa thams cad kyi 'khor gyi dkyil
190a6(mdo sde): 'khor rnams na yang kun du dga' la/ gnas nas yang mi g.yo/ ji ltar na skra tsam gyi khyon gcig la dga' ldan gyi gnas na gnas pa dang 'chi 'pho ba dang mngal du 'jug pa dang btsas pa dang mngon par 'byung ba dang dka' ba spyod pa la spyod pa dang
190a7(mdo sde): byang chub kyi snying por mchi ba dang bdud las rgyal ba dang chos kyi 'khor lo rab tu bskor ba dang / yongs su mya ngan las 'das pa chen po kun du ston cing bstan pa gnas par kun du bstan pa yang ston/ ji ltar na sems kyi skad cig gcig gis sems
190a8(mdo sde): can thams cad kyi sems kyi spyod pa rab tu 'tshal ba lags/ de skad ces gsol pa dang / bcom ldan 'das kyis byang chub sems dpa' bzang skyong la 'di skad ces bka' stsal to/ /bzang skyong legs so legs so bzang skyong khyod 'di ltar skye bo
190b1(mdo sde): mang po la phan pa dang skye bo mang po la bde ba'i phyir zhugs shing / 'jig rten la snying brtse ba dang lha dang mi'i skye bo phal po che'i don dang phan pa dang bde ba'i phyir 'di ltar khyod snying rje chen po dang ldan zhing / bzang skyong khyod de bzhin gshegs pa la don 'di 'dri bar
190b2(mdo sde): sems pa ni bzang skyong khyod yang legs so/ /bzang skyong de'i phyir legs par rab tu nyon la yid la zung shig dang ngas bshad do/ /byang chub sems dpa' bzang skyong gis bcom ldan 'das la legs so zhes gsol te bcom ldan 'das kyi ltar
190b3(mdo sde): nyan pa dang bcom ldan 'das kyis 'di skad ces bka' stsal to/ /bzang skyong byang chub sems dpa'i spyod pa sangs rgyas kyis rab tu zhi ba rnam par nges pa'i cho 'phrul zhes bya ba'i ting nge 'dzin yod do/ /de la gnas pa'i byang chub sems dpa' sems
190b4(mdo sde): dpa' chen po ni yon tan gyi khyad par 'di dag dang gzhan rnams kyang 'thob bo/ /bzang skyong rab tu zhi ba rnam par nges pa'i cho 'phrul zhes bya ba'i ting nge 'dzin gang zhe na/ 'di lta ste/ chos thams cad yang dag pa ji lta ba bzhin du khong du chud pa dang
190b5(mdo sde): mtshan nyid rab tu rtogs pa dang phyin ci log gi mtshan nyid yang dag par 'joms pa dang / bdag gi bag chags kyi sa yongs su mi 'dzin pa dang gzhan mi dmigs pa dang / srog la rlom sems med pa dang 'khor ba la mi 'jug pa dang / dngos po yongs
190b6(mdo sde): su shes pa dang zhi gnas bsgom pa dang lhag mthong mngon sum du byed pa dang / sems gnas pa dang dran pa mi g.yeng ba dang rtog pa dang dpyod pa nye bar zhi ba dang / dge ba'i phyogs la yang dag par sten pa dang mi dge ba'i phyogs sel ba dang /
190b7(mdo sde): chags pa dang zhe sdang dang gti mug rab tu zhi ba dang ma rig pa sel ba dang rig pa la yang dag par bsten pa dang / rgyu yongs su shes pa dang lta ba yang dag par 'joms pa dang rnam par shes pa dang bral ba dang / ye shes 'byung ba dang srid pa zad pa dang
190b8(mdo sde): dga' ba'i 'dod chags spong ba dang sangs rgyas la gcig tu nges pa dang chos la nem nur med pa dang / dge 'dun la rnam par mi rtog pa dang mi 'byed pa'i tshig dang 'thun par sdums byed pa dang / dben pa la gzhol ba dang bka' blo bde ba dang mu cor du mi
191a1(mdo sde): smra ba dang zang zing med pa dang / kha na ma tho ba spong ba dang sdig pa thams cad mi byed pa dang 'brel pa mdun du byed pa dang / 'phub mi byed pa dang 'jig rten gyi ya mtshan la mngon par dga' ba med pa dang / 'khor ba la nyes dmigs su lta ba
191a2(mdo sde): dang mya ngan las 'das pa la phan yon du lta ba dang / lhag pa'i bsam pas yongs su mya ngan las 'das pa'i dbyings 'dod pa dang / g.yo med pa dang gya gyu med pa dang sgyu med pa dang / tshul 'chos pa med pa dang kha gsag med pa dang / gzhog slongs
191a3(mdo sde): med pa dang thob kyis 'jal ba med pa dang / rnyed pa dang bkur sti yongs su spong ba dang brtson 'grus brtsams pa dang shin du bzod pa dang / le lo med pa dang sgrib pa spong ba dang / dge ba bcu'i las kyi lam dang ldan pa dang tshul khrims kyi phung po skyon
191a4(mdo sde): med pa dang / ting nge 'dzin gyi phung po las mi g.yo ba dang / ting nge 'dzin dang snyoms par 'jug pa rnams la mi gnas pa dang pha rol du phyin pa yongs su rdzogs par byed pas mi ngoms pa dang / bsam gtan dang rnam par thar pa dang / ting nge 'dzin dang
191a5(mdo sde): snyoms par 'jug pas rnam par 'phrul pa dang / rdzu 'phrul gyi rkang pas ji ltar 'dod pa bzhin du rnam par rtsen pa dang / thams cad mkhyen pa'i ye shes la dbang sgyur ba dang / blo tha dad pa med pa dang bems po ma yin pa dang mi 'on mi lkugs pa dang /
191a6(mdo sde): gzhan gyi dring la mi 'jog pa dang kun nas mnar sems kyi dngos po rnam par spong ba dang / skyes bu dam pa'i gnas thob pa dang skyes bu ngan pa la mi lta ba dang byis pa rnams rnam par spong ba dang mkhas pa dang 'grogs pa dang / dran pa'i stobs
191a7(mdo sde): bskyed pa dang ye shes kyi stobs bskyed pa dang / khyim pa dang rab tu byung ba rnams dang mi 'dri ba dang / dben pa la gnas pa dang stong pa nyid dang mtshan ma med pa dang smon pa med pa dang / chos rnams la bzod pa dang chos thams cad ji lta ba bzhin
191a8(mdo sde): du rab tu rtogs pa ste/ 'di ni bzang skyong rab tu zhi ba rnam par nges pa'i cho 'phrul zhes bya ba'i ting nge 'dzin ces bya ba ste/ ting nge 'dzin 'di la slob pa'i byang chub sems dpa' ni chos thams cad la sgrib pa med pas shes pa 'thob bo/ /
191b1(mdo sde): bzang skyong gzhan yang rab tu zhi ba rnam par nges pa'i cho 'phrul gyi ting nge 'dzin ces bya ba ni 'di lta ste/ chos thams cad mnyam pa nyid du shes pa dang / tshig thams cad la mtshams sbyar bar shes pa dang khyim gyi dngos po yongs su gtong ba dang / khams gsum
191b2(mdo sde): la mngon par mi dga' ba dang sems ma zhum pa dang / chos thams cad la mngon par ma zhen pa dang dam pa'i chos yongs su 'dzin pa dang / chos sbed pa dang las kyi rnam par smin pa la yid ches pa dang 'dul ba la mkhas pa dang / rtsod pa nye bar zhi
191b3(mdo sde): ba dang 'thab pa med pa dang / 'gyed pa med pa dang bzod pa yang dag par 'dzin pa dang / rtogs pa yang dag par 'dzin pa dang rtogs pa mnyam pa nyid dang / chos nyid rab tu dbye ba la mkhas pa dang chos gtan la dbab pa la mkhas pa dang chos kyi tshig la mkhas
191b4(mdo sde): pa dang / chos kyi tshig rab tu dbye ba shes pa dang / sngon gyi mtha' shes pa dang phyi ma'i mtha' shes pa dang / da ltar byung ba shes pa dang dus gsum mnyam pa nyid du shes pa dang / 'khor gsum yongs su dag pa shes pa dang lus kyi gnas shes pa dang /
191b5(mdo sde): sems kyi gnas shes pa dang spyod lam srung ba shes pa dang / las rnam par dag pa dang sgrib pa las shin du 'da' ba dang / phung po yongs su shes pa dang khams mnyam pa nyid du shes pa dang / skye mched sel ba dang srid pa spong ba dang / mi skye ba'i bzod
191b6(mdo sde): pa'i bya ba 'jug pa dang rgyu ston pa dang las dang 'bras bu chud mi gzon pa dang / chos mthong ba dang lam sgom pa dang de bzhin gshegs pa rnams dang phrad pa dang / shes rab rno ba dang tshig rab tu dbye ba shes pa dang sgra yongs su shes pa dang mchog tu dga' ba
191b7(mdo sde): thob pa dang / chos kyi dga' ba rjes su myong ba dang drang ba dang / mnyen pa dang ngang bde ba dang khro gnyer med pa dang / des pa dang 'grogs na bde ba dang tshig 'jam pa dang / gsong por smra ba dang tshur shog legs par 'ongs so zhes smra ba dang / snyom las
191b8(mdo sde): med pa dang bla ma la gus pa dang / bla ma la sri zhu che ba dang sgyo ba la mi dga' ba dang / chos dkar pos mi ngoms pa dang 'tsho ba rnam par dag pa dang / dgon pa'i gnas mi gtong ba dang rnam par 'jog pa dang / dran pa chud mi gzon pa dang phung po
192a1(mdo sde): la mkhas pa dang / khams la mkhas pa dang skye mched la mkhas pa dang / mngon par shes pa mngon du bya ba la 'jug pa dang / nyon mongs pa sel ba dang bag chags kyi mtshams sbyor ba yang dag par 'joms pa dang khyad par du 'gro ba dang sgom
192a2(mdo sde): pa'i rgyu 'thun pa dang / ltung ba las 'byin pa la mkhas pa dang / kun nas dkris pa rnam par gnon pa dang bag la nyal ba spong ba dang / srid pa las shin du 'da' ba dang tshe rabs dran pa dang / las kyi rnam par smin pa la the tshom med pa dang / las la
192a3(mdo sde): sems pa dang skye ba la yid mi rton pa dang / las mngon par 'du mi byed pa dang nang gi skye mched yid la mi byed pa dang / phyi'i skye mched rnams la kun du mi rgyu ba dang / bdag la mi stod pa dang gzhan la mi smod pa dang / mi dga' ba la mi zhen pa dang so so'i
192a4(mdo sde): skye bo la yid mi rton pa dang / tshul khrims kyi rgyu 'thun pa dang bsnyen par dka' ba dang / gzi brjid che ba dang bdag shes pa dang nyams pa med pa dang / spyod lam phun sum tshogs pa la gnas pa dang gnod sems med pa dang tshig mi brlang ba dang gzhan
192a5(mdo sde): la mi gnod pa dang / mdza' bo rjes su srung ba dang rnam par mi 'tshe ba'i ngang tshul dang ldan pa dang / sems can la gnod pa mi byed pa dang tshig 'jam pa dang / khams gsum pa la mi gnas pa dang gsang ba'i tshig rnams srung ba dang / chos thams cad
192a6(mdo sde): la stong pa nyid dang 'thun par bzod pa dang thams cad mkhyen pa'i ye shes la shin du 'dun pa dang ye shes gsal ba dang / tshul khrims brtan pa dang snyoms par 'jug pa la 'jug pa dang / gcig pur dga' ba dang cung zad shes pas chog par mi
192a7(mdo sde): 'dzin pa dang / sems zhum pa med pa dang lta bar gyur pa rnam par spong ba dang / gzungs thob pa dang ye shes thob pa dang gnas dang gnas ma yin pa la nan tan byed pa dang / gtan tshigs dang rigs pa dang tshul gyi sgor gyur pa dang / 'doms pa dang
192a8(mdo sde): rjes su ston pa dang spyod pa 'thun par bzod pa dang bzod pa'i sa dang ldan pa dang / mi bzod pa med pa dang ye shes kyi sa dang ldan pa dang / mi shes pa spong ba dang ye shes la gnas pa dang / rnal 'byor spyod pa'i sa dang byang chub sems dpa'i spyod yul ba dang / chos thams
192b1(mdo sde): cad kyi ngo bo nyid khong du chud cing rab tu rtogs pa shes pa dang sems nges par sems pa dang / skye bar nying mtshams mi sbyor ba dang nying mtshams mi sbyor ba shes pa dang khur bor ba dang / de bzhin gshegs pa'i ye shes dang 'dod chags spong ba dang / zhe sdang dang bral
192b2(mdo sde): ba dang gti mug spong ba dang rnal 'byor la brtson pa dang / mi rigs pa dang bral ba dang / dge ba'i chos la 'dun pa dang lhag pa'i bsam pa la nan tan byed pa dang mtshan mo mi nyal ba dang / spong ba mi gtong ba dang chos dkar po rnams kun du bsrung ba dang /
192b3(mdo sde): dge ba'i rtsa ba sngon du 'gro ba dang / thabs la mkhas pa shes pa dang mtshan ma spong ba dang 'du shes las ldog pa dang / mdo sde mngon par sgrub pa dang 'dul ba la mkhas pa dang bden pa la rnam par nges pa dang rnam par grol ba la mngon sum du bya ba la
192b4(mdo sde): 'jug pa dang / tshig gcig tu nges pa dang / gtsigs par smra ba dang ye shes ji lta ba bzhin du mthong ba dang / thos pa yongs su tshol ba dang ye shes kyis mi ngoms pa dang / sems yongs su dag pa dang lus yongs su dag pa dang / ngag yongs su dag
192b5(mdo sde): pa dang dogs pa med pa'i tshig dang stong pa nyid la kun du sten pa dang / mtshan ma med pa la sten pa dang smon pa med pa'i ngo bo nyid kyis mi dmigs par shes pa dang / mi 'jigs pa thob pa dang sdug bsngal ba rnams la mi brnyas pa dang / de dag la nor sbyin
192b6(mdo sde): pa dang dbul po rnams la khyad du mi gsod pa dang tshul khrims 'chal pa rnams la snying brtse zhing snying rje ba'i blo dang ldan pa dang / phan pa'i dngos po dang ldan pa dang chos kyis phan 'dogs pa dang / zang zing yongs su gtong ba dang tshul khrims dang
192b7(mdo sde): ldan pa la g.yo med par sten pa dang / bdog pa thams cad yongs su gtong ba dang / lhag pa'i bsam pas 'gron du gnyer ba dang ji skad smras pa bzhin du byed pa dang / phyir zhing brtson pa dang sti stang byas pas dga' ba myong ba dang / dpe shes pa dang
192b8(mdo sde): sngon byung ba la mkhas pa dang / ming dang brdar rtags pa la 'jug pa shes pa dang btags pa kun du 'joms pa dang / bkur sti byed pa la mngon par dga' ba med pa dang bkur sti mi byed pa la btang snyoms su byed pa dang / rnyed pa don du mi gnyer ba dang
193a1(mdo sde): ma rnyed pas sro shi bar mi 'gyur ba dang grags pa la mngon par 'dod pa med pa dang / ma grags pa la khong khro ba med pa dang bsngags pa la rjes su chags pa med pa dang / smad pa la spa gong bar mi 'gyur ba dang bde ba la mngon par mi chags pa dang /
193a2(mdo sde): sdug bsngal gyis mi skyo ba dang 'du byed kun du mi 'dzin pa dang / yang dag pa'i bsngags pa la mi chags pa dang yang dag pa ma yin pa'i brjod pa dang du len pa dang / spyod yul ma yin pa rnam par spong ba dang spyod yul la 'jug pa dang / cho ga phun sum
193a3(mdo sde): tshogs pa dang mi tshul ba rnam par spong ba dang / sems can gyi dge ba'i rtsa ba chung ngu la mi smod pa dang bstan pa kun du srung ba dang / smra ba nyung ba dang mnyen pa dang skabs kyi tshig la mkhas pa dang / phyir rgol ba tshar gcod pa dang dus su 'gro ba dang spyod lam
193a4(mdo sde): brtags pa ma yin pa dang / spyod lam mdzes pa dang don dang don ma yin pa shes pa la mkhas pa dang / 'jig rten shes pa dang bstan bcos shes pa dang / gsol bar smra ba dang lag rkyong ba dang sems shin du 'dzin pa dang / khrel yod pa dang ngo tsha shes pa dang mi
193a5(mdo sde): dge ba'i sems la smod pa dang sbyangs pa'i yon tan mi gtong ba dang spyod pa yang dag par 'dzin pa dang / mdzes par kun du rgyu ba dang bla ma la ldang ba dang stan 'ding ba dang / nga rgyal tshar gcod pa dang sems yang dag par 'dzin pa dang / don rab tu rtogs pa shes pa dang ye
193a6(mdo sde): shes bskyed pa dang mi shes pa dang bral ba dang sems la 'jug shes pa dang / sems kyi ngo bo nyid khong du chud cing shes pa dang / bsgrub pa dang mi bsgrub pa sgrub pa la mkhas pa'i ye shes dang ldan pa dang / sems can thams cad kyi skad shes pa dang / nges pa'i tshig rnam par gzhag
193a7(mdo sde): pa shes pa dang don rnam par nges pa shes pa dang / don ma yin pa rnam par spong ba dang bsam gtan rnams sgrub pa dang / de dag gi ro myong bar mi byed pa dang sems can thams cad kyi sems la rnam par lta zhing so sor rtog pa dang / sems can gyi dbang po mchog dang
193a8(mdo sde): mchog ma yin pa shes pa dang / gnas dang gnas ma yin pa la rnam par lta ba dang / las thams cad 'byed pa dang las dang rnam par smin pa med pa la 'jug pa shes pa dang / mos pa sna tshogs la 'jug pa dang brjed ngas pa med pa dang khams sna tshogs dang / khams
193b1(mdo sde): du ma mngon sum du gyur pa dang rdo rje lta bu'i ting nge 'dzin kun du mthong ba dang / tshangs pa'i dbyangs kyis ting nge 'dzin la rnam par rtsen pa dang / ting nge 'dzin dang snyoms par 'jug pa thams cad gcig pa dang / ming med pa dang sngon gyi gnas rjes su dran pa shes pa dang /
193b2(mdo sde): kun du 'gro ba'i lam shes pas lta ba dang / zag pa zad pa dang / spong ba dus gcig tu thob pa shes pa dang / lha'i mig thogs pa med pas lta ba dang gzugs thams cad kun du ston pas rnam par rtsen pa dang / gzugs dang gzugs med pa mnyam pa nyid du
193b3(mdo sde): 'jug pa shes pa dang / dbyangs kyi yan lag gi tshul gyi gzungs la 'jug pa shes pa dang / skad thams cad brag cha'i skad dang mtshungs pa nyid du shes pa dang / ci rigs par chos ston pa dang sems can thams cad la legs par bshad pas tshim par byed pa dang /
193b4(mdo sde): dbang po rje ba shes pa dang dus dang dus ma yin par rnam par lta ba dang / yang dag pa'i mtha' dang rjes su 'jug pa shes pa dang / 'bras bu yod pa'i chos ston pa dang pha rol du phyin pa thams cad yongs su rdzogs pa dang / sems can thams cad yongs su 'dzin pa
193b5(mdo sde): dang / tshar gcod pa mkhas par shes pa dang brtags pa ma yin pa'i spyod lam dang ldan pa dang / chos kyi dbyings 'dres pa med par yang dag par 'du ba la 'jug pa shes pa dang rtog pa dang / rnam par rtog pa dang yongs su rtog pa thams cad yang dag par 'joms pa dang /
193b6(mdo sde): skad cig gis de bzhin gshegs pa thams cad kyi zhabs kyi drung du lus ston pa dang / 'jig rten gyi khams thams cad du mig yor lta bu'i lus rnam par 'phrul pa dang / de bzhin gshegs pa thams cad kyi chos thams cad bstan pa kun du
193b7(mdo sde): 'dzin cing brjed pa med pa dang / theg pa chen po las mi nyams pa dang theg pa thams cad kyi nges par 'byung ba ston pa la mkhas pa dang / dkon mchog gsum gyi rigs yang dag par 'dzin pa dang / skye ba'i gnas thams cad du bya ba ci rigs par kun du ston
193b8(mdo sde): pa dang / phyi ma'i mtha'i bskal pa bye bar go ca gyon kyang yongs su mi skyo ba dang / sems can thams cad yongs su smin par byed pa la mkhas par shes pa dang / dbyangs kyi yan lag thams cad mngon par bsgrub pa shes pa dang / bskal pa gcig bskal pa
194a1(mdo sde): grangs med pa la 'jug pa shes pa dang / chos thams cad la mngon par 'byung ba'i gnas shes pa dang zhing thams cad yang dag par 'du ba la 'jug pa shes pa dang / bskal pa grangs med pa bskal pa gcig la 'jug pa shes pa dang / zhing gcig zhing thams
194a2(mdo sde): cad du ston pa shes pa dang sems can gcig gi lus la sems can thams cad kyi lus yang dag par 'du ba la 'jug pa shes pa dang / skra tsam gyi khyon gcig la sangs rgyas kyi zhing bsam gyis mi khyab pa 'jug pa shes pa dang / rang gi lus kyi
194a3(mdo sde): spu'i khung bu'i phyogs gcig tu 'jig rten gyi khams grangs med bsam gyis mi khyab gzhal du med pa 'jug pa shes pa dang / sangs rgyas kyi zhing thams cad nam mkha' dang mtshungs pa nyid du khong du chud cing shes pa dang / rang gi lus kyis
194a4(mdo sde): sangs rgyas kyi zhing ma lus pa thams cad rgyas par dgang ba shes pa dang / chos thams cad mtshan nyid med par rtogs par shes pa la mkhas par shes pa dang / lus thams cad la lus 'jug pa shes pa dang / skad gcig brjod
194a5(mdo sde): pas skad thams cad nges par sgrog pa shes pa dang / thabs mkhas pa thams cad kyi tshul rtogs par shes pa dang / tshig gcig las brtsams te bskal pa bye ba grangs med bsam gyis mi khyab gzhal du med pa ston pa shes pa dang /
194a6(mdo sde): spobs pa rgyun mi 'chad pa dang sgrub pa dang mi sgrub pa shes pa la rnam par dpyod pa dang / phrugs dang cha dang snrel zhi'i 'byed pa bstan pa shes pa dang / thabs dang shes rab chen po'i 'od zer rab tu gtong ba shes pa dang / bdud kyi lam thams cad
194a7(mdo sde): las shin du 'da' ba shes pa dang / lus dang ngag dang yid kyi las kyi sngon du ye shes 'gro ba dang / so so yang dag par rig pa bzhis sems can gyi khams thams cad tshim par byed cing / bsod nams mngon par 'du byed pas rdzu 'phrul
194a8(mdo sde): thob pa dang / chos kyi dbyings thams cad du rnam par 'phrul pa kun du ston pa dang / 'jig rten gyi khams thams cad kyi sems can rnams kyi brjod pa khong du chud pa dang / phyogs bcu'i 'jig rten gyi khams thams cad kyi sems
194b1(mdo sde): can thams cad bsdu ba'i dngos po bzhis bsdud pa dang / sgyu ma lta bu'i chos sgrub pa la the tshom med pa dang / yo byad la dbang thob pa dang skye ba thams cad la dbang thob pa yongs su rdzogs pa dang / tshul khrims 'chal pa dang tshul khrims dang ldan pa mtshungs pa
194b2(mdo sde): sbyin pa'i gnas su sems pa shes pa dang / sems can thams cad kyi bsam pa chos dang ldan pa yongs su rdzogs par byed pa dang phyogs bcu'i 'jig rten gyi khams thams cad spu'i khung bu gcig gi 'od zer gyi dra bas khebs par byed pa dang / byang chub sems
194b3(mdo sde): dpa' thams cad kyi gsang ba thob pa dang / mtsho chen po rgya mtsho'i gting tshod yangs pa shes pa dang / phyogs bcu'i 'jig rten gyi khams thams cad du 'od zer chen po'i dra ba rab tu gtong ba shes pa dang / sems sa dang chu dang me dang rlung dang mnyam pa dang /
194b4(mdo sde): de bzhin gshegs pa'i sa la 'jug pa shes pa dang / tshig dang nges pa'i tshig bstan pa thams cad la chos kyi 'khor lo skor ba dang ma bstan par rang gis bzod pa thob pa shes pa dang / spu'i khung bu gcig nas phyogs bcu'i 'jig rten gyi khams thams cad du
194b5(mdo sde): rgya mtsho'i chu'i phung po rab tu 'thor ba shes shing sems can la chus gnod pa yang med pa dang / sems rin po che lta bu dang nyon mongs pa'i dri ma thams cad sel ba shes pa dang / dge ba'i rtsa ba dang bsod nams tshad med pa sogs pa dus gsum du yongs su bsngo
194b6(mdo sde): ba la mkhas pa'i cho ga shes pa dang / sangs rgyas kyi chos thams cad mngon par rdzogs par byang chub pas dbugs 'byin pa 'thob pa dang / sems can thams cad kyi sems kyi spyod pa sprul pa'i byin gyi brlabs shes pa dang / sangs rgyas kyi spyod yul
194b7(mdo sde): thams cad la 'jug pa shes pa dang / rang gi smon lam rgyun mi gcod cing sems can nye bar 'dzin pa'i spyod pa'i byin gyis brlab pa kun du ston pa shes pa dang / de bzhin gshegs pa'i ye shes la rnam par lta ba mngon sum du shes pa dang / de bzhin
194b8(mdo sde): gshegs pa'i gsang ba la 'jug pa shes pa dang / sems zhi zhing rab tu zhi la nye bar zhi ba dang 'dul ba ji lta ba bzhin du sems can thams cad la dga' ba dang / rtse ba dang longs spyod thams cad kun du bstan pa shes pa dang / thos pa tshad med pa 'dzin
195a1(mdo sde): pa yang dag par rdzogs pa dang thos pa thams cad kyis mi ngoms shing mi chog la rgyun mi gcod pa dang / chos thams cad mi dmigs pa dang 'jig rten gyi bya ba dang / tshul sna tshogs la 'jug pa dang 'jig rten gyi chos thams cad kyis mi gos pa dang /
195a2(mdo sde): 'dul ba ji lta ba bzhin du sems can yongs su smin par byed pa dang / lkug pa/ rna mi gsang ba/ grum po/ blun po/ 'on pa/ long ba thams cad la spyod lam kun du ston pa dang / bskal pa grangs med pa se gol gcig gtogs pa srid du byin gyis rlob
195a3(mdo sde): cing chos ston pa shes pa dang / brgya byin dang tshangs pa dang 'jig rten skyong ba zil gyis mnan pa'i phyir lag na rdo rje brgya stong grangs med bsam gyis mi khyab gzhal du med dpag tu med tshad med pa phyi bzhin 'brang ba dang / sems can yongs su smin par
195a4(mdo sde): bya ba'i phyir dbul po dang sdug phongs pa byin gyis rlob pa dang / sangs rgyas thams cad kyi byang chub rang 'byung gi ye shes la lta ba la mngon sum du shes pa dang / nyan thos dang rang sangs rgyas thams cad kyi spyod lam kun du ston pa dang phyogs bcu'i
195a5(mdo sde): 'jig rten gyi khams thams cad du phyir mi ldog pa'i chos kyi 'khor lo skor bar byin gyis rlob pa shes pa dang / sems can thams cad yongs su smin par bya ba'i phyir 'jig rten gyi khams grangs med cing bsam gyis mi khyab pa mtshungs pa med gzhal
195a6(mdo sde): du med de/ tshad med pa'i rdul phra rab kyi rdul snyed kyi bskal pa bye ba khrag khrig brgya stong dag sems kyi skad cig gcig la bstan pa thogs pa med pa shes pa dang / nyan thos dang rang sangs rgyas thams cad kyi kha dog dang spyod lam bskal par kun du
195a7(mdo sde): ston pa dang / sems can yongs su smin par bya ba'i phyir byang chub sems dpa'i spyod pa thams cad rgyun mi gcod pa dang / bsam gtan mkha' khyab la bsam gtan byed pa dang / sems can yongs su smin par bya ba'i phyir 'khor lha'i bu mo glu len cing
195a8(mdo sde): rol mo'i dbyangs sgra dang / sil snyan sna tshogs dang pheg rdob pa dang / glu dbyangs len pa bye ba khrag khrig brgya stong dag dang / 'jig rten gyi khams rab 'byam thams cad du de bzhin gshegs pa thams cad kyi 'khor gyi dkyil 'khor du 'gro ba shes pa
195b1(mdo sde): dang / gnas gang nas kyang g.yo ba med la de bzhin gshegs pa thams cad la blta zhing bsnyen bkur bya ba dang / mchod pa'i las rgyun mi gcad pa shes pa dang sems can mtha' yas pa yongs su smin par bya ba'i phyir mthong ba dang thos pa don yod pa 'dod
195b2(mdo sde): cing gnas pa dang / sems can yongs su smin pa rnams ji lta ba bzhin du gdul ba'i phyir sems kyi skad cig la dga' ldan gyi gnas na gnas pa dang 'chi 'pho ba dang skye ba dang mngon par 'byung ba dang / dka' ba spyod pa kun du ston pa dang byang chub kyi snying por
195b3(mdo sde): 'gro ba dang / bdud 'dul ba kun du ston pa dang mngon par rdzogs par byang chub pa dang / chos kyi 'khor lo rab tu skor ba dang / yongs su mya ngan las 'das pa chen po kun du ston pa nas ji tsam du dam pa'i chos gnas pa dang / nub pa'i bar phyogs bcu thams
195b4(mdo sde): cad kyi rdul phra rab kyi rdul snyed dag kun du ston pa yang shes la/ shin du mngon par rdzogs par yang 'tshang mi rgya ba ste/ bzang skyong 'di ni rab tu zhi ba rnam par nges pa'i cho 'phrul gyi ting nge 'dzin ces bya'o// // bam po gnyis pa/
195b5(mdo sde): bzang skyong ting nge 'dzin 'di'i yongs su sbyangs pa bya ba gang zhe na/ bzang skyong gang yang kun du mi 'dzin pa/ mi 'dor ba/ mi 'jog pa/ 'du byed thams cad rab tu zhi ba/ chos thams cad ji lta ba bzhin du khong du chud pa/ chos thams cad
195b6(mdo sde): kyi mnyam pa nyid la 'jug pa/ chos thams cad la mi rtog pa/ rnam par mi rtog pa/ rnam par mi sgrub pa/ kun nas mi slong ba/ mi skyed pa/ rtog pa dang / rnam par rtog pa dang kun du rtog pa yang dag par gcod pa/ sems kyi dmigs
195b7(mdo sde): pa yid la mi byed pa/ rnam par shes pa yang dag par gcod pa/ 'dod chags dang zhe sdang dang gti mug yang dag par gcod pa/ mtha' dang mtha' med pa yid la mi byed pa/ yid la byed pa yang dag par gcod pa/ phung po dang khams dang
195b8(mdo sde): skye mched kyi rang bzhin shes pa/ dran pa dang blo gros dang mos pa dang rtog pa dang / ngo tsha shes pa dang spyod pa dang cho ga dang / spyod yul la nan tan du byed cing gnas pa/ nyon mongs pa med pa'i sa dang ldan pa/ zhi ba'i sa dang ldan pa/ spros pa thams cad
196a1(mdo sde): yang dag par gcod pa/ byang chub sems dpa'i bslab pa thams cad dang de bzhin gshegs pa'i spyod yul thams cad dang / yon tan thams cad yongs su 'grub pa 'di ni bzang skyong ting nge 'dzin 'di'i yongs su sbyang ba bya'o/ /bzang skyong byang chub
196a2(mdo sde): sems dpa' ni chos la sems shing chos dpyod pa yin te/ des ni de bzhin gshegs pa chos kyi skur yang yang dag par rjes su mi mthong na chos kyi sku las gzhan du dmigs pa lta ci smos/ bzang skyong 'di la byang chub sems dpas 'di ltar so sor brtag
196a3(mdo sde): par bya ste/ de bzhin gshegs pa zhes bya ba'i tshig 'di'i don ji lta bu/ ci gzugs de bzhin gshegs pa yin nam/ 'on te gzugs las gzhan zhig de bzhin gshegs pa yin snyam du de ltar dpyod pa la mkhas par bya'o/ /de 'di ltar so sor rtog
196a4(mdo sde): ste/ gzugs kyang de bzhin gshegs pa ma yin la/ gzugs las gzhan pa yang ma yin no/ /de ci'i phyir zhe na/ gzugs ni bems po g.yo ba med pa/ dpyod pa med pa/ rtswa dang brtsigs pa dang shing dang bong ba dang / mig yor lta bur ngan pa/
196a5(mdo sde): dbu ba rdos pa lta bu yin zhing / 'byung ba chen po bzhi phan tshun nas bsdus pa ni gzugs shes bya'o/ /gzugs ni rten cing 'brel pa las 'byung ngo / /gang rten cing 'brel par 'byung ba de mi rtag pa'o/ /gang mi rtag pa de sdug bsngal ba'o/ /gang sdug
196a6(mdo sde): bsngal ba de bdag med pa'o/ /gang bdag med pa de rang bzhin med pa'o/ /gang rang bzhin med pa de snang ba med pa'o/ /gang snang ba med pa de yang dag pa ma yin pa'o/ /gang yang dag pa ma yin pa de brdzun pa slu ba'i chos so/ /gang brdzun pa slu ba'i chos de mi bden
196a7(mdo sde): pa'o/ /gang mi bden pa de de bzhin nyid ma yin no/ /gang de bzhin nyid ma yin pa de de bzhin gshegs pa ma yin no/ /de bzhin gshegs pa ni bden pa/ yang dag pa/ de bzhin nyid ma nor ba de bzhin nyid/ gzhan ma yin pa de bzhin nyid/ ma log pa
196a8(mdo sde): bden pa smra ba/ yang dag pa smra ba/ shes pa smra ba/ ye shes kyi mtshon cha can/ ye shes mtha' yas pa dang ldan pa/ thams cad mkhyen pa/ thams cad gzigs pa/ stobs bcu dang ldan pa/ mi 'jigs pa bzhi dam pa'i pha rol du phyin pa thob pa/
196b1(mdo sde): mi rtog pa rnam par mi rtog pa/ mi gos pa/ nam mkha' dang mtshungs pa/ grangs kyi chos rnams kyis mi 'grangs pa/ ma byas pa/ ma skyes pa/ ma 'gags pa/ 'jug pa med pa/ mtha' yas pa/ gnas med pa/ rnam par mi rig pa/ rnam par shes
196b2(mdo sde): par bya ba ma yin pa/ kun du rgyu ba med pa/ shin du dag pa/ nyon mongs pa med pa/ ma byung ba/ spyod pa med pa/ gnas med pa'o snyam mo/ /de 'di ltar so sor rtog ste/ gzugs de bzhin gshegs pa ma yin/ gzugs las gzhan pa yang ma yin no/ /
196b3(mdo sde): de ci'i phyir zhe na/ gal te gzugs las gzhan pa zhig de bzhin gshegs pa yin na ni nam mkha' yang de bzhin gshegs par 'gyur ro/ /de ci'i phyir zhe na/ nam mkha' ni gzugs med pa/ bstan du med pa/ thogs pa med pa/ rnam par mi rig pa/
196b4(mdo sde): gnas pa med pa/ gzung du med pa gnas med pa/ mtshan nyid med pa'o snyam mo/ /de 'di ltar so sor rtog ste/ gal te gzugs de bzhin gshegs pa ma yin/ gzugs las gzhan pa yang ma yin na/ ci tshor ba de bzhin gshegs par 'gyur ram/ 'on te
196b5(mdo sde): tshor ba las gzhan pa zhig snyam mo/ /de 'di ltar so sor rtog ste/ tshor ba de bzhin gshegs pa ma yin/ tshor ba las gzhan pa yang ma yin no/ /de ci'i phyir zhe na/ de bzhin gshegs pas ni gang ci tshor yang rung ste de thams cad sdug bsngal ba'o/ /gang sdug
196b6(mdo sde): bsngal ba de rtog pa'i mtshan nyid do/ /rtog pa'i mtshan nyid gang yin pa de de bzhin gshegs pa ma yin/ tshor ba ni chu'i chu bur lta bu'o/ /ngan pa'o/ /rten cing 'brel par 'byung ba'o/ /reg pa 'dus pa las byung ba'o/ /reg pa las skyes pa ni tshor
196b7(mdo sde): ba'o zhes gsungs na/ de bzhin gshegs pa ni chu'i chu bur lta bu ma yin/ ngan pa ma yin/ rten cing 'brel par 'byung ba ma yin/ de bzhin gshegs pa ni reg pa las skyes pa ma yin/ rig pa 'dus pa las byung ba ma yin/ tshor ba ji lta ba bzhin du reg pa las
196b8(mdo sde): skyes pa ma yin no/ /de ci'i phyir zhe na/ de bzhin gshegs pa ni tshor ba thams cad 'gog pa'i ting nge 'dzin la snyoms par zhugs pa ste/ tshor ba dang bral ba/ tshor ba thams cad kyi mchog brnyes pa/ gdung ba thams cad shin du sbyangs pa/ nyon mongs pa
197a1(mdo sde): dang gtse ba dang gnod pa thams cad spangs pa/ ma bcings pa/ ma grol ba/ yongs su mya ngan las ma 'das pa/ mya ngan las 'das pa'i dbyings rnyog pa med pa'o/ /de bzhin gshegs pa ni ma skyes pa/ rnam par mi rtog pa mi mthong ba/ mi thos pa
197a2(mdo sde): snam du med pa/ myang du med pa/ rig par byar med pa/ mtshan mar med pa/ rnam par mi reg pa/ rnam par shes par bya ba ma yin pa'o snyam mo/ /des de ltar so sor brtags na tshor ba de bzhin gshegs pa ma yin/ tshor ba las gzhan pa yang ma yin no/ /de ci'i
197a3(mdo sde): zhe phyir zhe na/ gal te tshor ba las gzhan zhig de bzhin gshegs par 'gyur na/ rtswa dang shing gel pa dang / sman dang 'khri shing dang / nags tshal thams cad kyang de bzhin gshegs par 'gyur ro/ /de ci'i phyir zhe na/ rtswa dang shing gel pa dang / sman dang 'khri
197a4(mdo sde): shing 'dzings pa dang / nags tshal thams cad ni tshor ba med pa'o snyam mo/ /de 'di ltar so sor rtog ste/ gal te tshor ba de bzhin gshegs pa ma yin/ tshor ba las gzhan pa yang ma yin na/ ci 'du shes de bzhin gshegs pa 'am/ 'on te 'du shes
197a5(mdo sde): las gzhan pa zhig gam snyam mo/ /de 'di ltar so sor rtog ste/ 'du shes de bzhin gshegs pa ma yin/ 'du shes las gzhan pa yang ma yin no/ /de ci'i phyir zhe na/ 'du shes ni smig rgyu lta bu/ mig dang gzugs dang snang ba dang / yid la byed pa 'dus
197a6(mdo sde): pa las nges par byung ba'o/ /de bzhin gshegs pa ni 'du shes ma yin te/ smig rgyu lta bu ma yin/ mig dang gzugs dang / snang ba dang yid la byed pa las nges par 'byung ba ma yin/ 'du shes ji lta ba bzhin du mig dang gzugs dang / snang ba dang yid la byed
197a7(mdo sde): pa 'dus pa las byung ba ma yin no/ /de ci'i phyir zhe na/ de bzhin gshegs pa ni bsam gyis mi khyab pa/ bsam par bya ba ma yin pa/ sems pa med pa/ sems pa dang bral ba/ sems mtshungs pa med pa/ 'gro bar 'jug pa med pa/ 'ong bar 'jug pa med pa/
197a8(mdo sde): 'gro ba med pa/ 'gro ba yang dag par gcod pa/ dpags pa ma yin pa/ gcad du med pa/ bu ga med pa/ rdzas ma yin pa/ tha dad pa ma yin pa/ dbyer med pa yang dag pa/ rtsom pa med pa/ bzhugs pa med pa reg par byar med pa'o snyam mo/ /de 'di ltar so
197b1(mdo sde): sor rtog ste/ 'du shes de bzhin gshegs pa ma yin/ 'du shes las gzhan pa yang ma yin no/ /gal te 'du shes las gzhan pa zhig de bzhin gshegs par gyur na ni shing dang bong ba thams cad kyang de bzhin gshegs par 'gyur ro/ /de ci'i phyir zhe na/ shing dang
197b2(mdo sde): bong ba thams cad ni 'du shes med pa'o snyam mo/ /de 'di ltar so sor rtog ste/ gal te 'du shes de bzhin gshegs pa ma yin/ 'du shes las gzhan pa yang ma yin na ci 'du byed rnams de bzhin gshegs pa 'am/ 'on te 'du byed rnams las gzhan pa zhig gam
197b3(mdo sde): snyam mo/ /de 'di ltar so sor rtog ste/ 'du byed rnams de bzhin gshegs pa ma yin/ 'du byed rnams las gzhan pa yang ma yin no/ /de ci'i phyir zhe na/ 'du byed rnams ni dngos po med pa/ brdzun pa slu ba'i chos can/ ma rig pa 'dus pa las byung ba'o/ /'du
197b4(mdo sde): byed rnams ni ma rig pa 'dus pa las skyed pa yin no/ /de bzhin gshegs pa ni dngos po med pa ma yin/ brdzun pa ma yin/ slu ba'i chos ma yin/ 'du byed rnams ji lta ba bzhin du ma rig pa 'dus pa las skyes pa ma yin no/ /de ci'i phyir zhe na/ de bzhin gshegs
197b5(mdo sde): pa ni ma rig pa 'gog pa'i ting nge 'dzin la snyoms par zhugs pa ste/ gzugs na spyod pa'i ting nge 'dzin mtshan ma bcas pa dang / mi g.yo ba'i ting nge 'dzin las shin du 'das nas 'du shes dang tshor ba 'gog pa nye bar bsgrubs te gnas pa'o/ /de bzhin gshegs pa
197b6(mdo sde): ni zhi ba'o/ /mi snang ba'o/ /bltar mi mthong ba'o/ /mtha' yas pa'o/ /sprin dang mtshungs pa'o/ /rab tu ma zhi ba'o/ /rab tu zhi ba ma yin pa'o/ /zhi ba dang bral ba'o/ /zhi ba med pa'o/ /dag pa'o/ /nyon mongs pa med pa'o/ /len pa med pa'o/ /byams pa med pa'o/ /
197b7(mdo sde): 'khor byed med pa 'khor byed dang bral ba'o/ /mi gnas pa'i tshul gyis gnas pa'o/ /mdud pa med pa'o/ /'chi 'pho med pa'o/ /'chi 'pho bar mi 'gyur ba'o/ /chos ma yin pa'o/ /chos ma yin pa yang ma yin pa'o/ /zhing ma yin pa'o/ /zhing ma yin pa yang
197b8(mdo sde): ma yin pa'o/ /mi zad pa'o/ /mi zad pa yang ma yin pa'o/ /zad pa dang bral ba'o/ /skad cig pa'o/ /mi 'khrugs pa'o snyam mo/ /de 'di ltar so sor rtog ste/ 'du byed rnams de bzhin gshegs pa ma yin/ 'du byed rnams las gzhan pa yang ma yin
198a1(mdo sde): no/ /de ci'i phyir zhe na/ gal te 'du byed rnams las gzhan pa zhig de bzhin gshegs par gyur na ni/ de bzhin gshegs pa dngos po med par 'gyur ro/ /de ci'i phyir zhe na/ dngos po med pa ni 'du byed pa ma yin pa'i phyir ro/ /de 'di ltar so sor rtog ste/ gal
198a2(mdo sde): te 'du byed rnams de bzhin gshegs pa ma yin/ 'du byed rnams las gzhan pa yang ma yin na/ ci rnam par shes pa de bzhin gshegs par 'gyur ram/ 'on te rnam par shes pa las gzhan pa zhig gam snyam mo/ /de 'di ltar so sor rtog ste/ rnam par
198a3(mdo sde): shes pa de bzhin gshegs pa ma yin/ rnam par shes pa las gzhan pa yang ma yin no/ /de ci'i phyir zhe na/ rnam par shes pa ni sgyu ma lta bu/ gsob gsog yang dag pa ma yin pa/ 'du byed 'dus pa las skyes pa/ tshul bzhin ma yin pa yid la byed pa/ 'dus
198a4(mdo sde): pa las byung ba yin no/ /de bzhin gshegs pa ni gsob ma yin/ yang dag pa ma yin pa ma yin/ tshul bzhin ma yin pa yid la byed pa 'dus pa las nges par skyes pa ma yin/ rnam par shes pa ji lta ba bzhin du tshul bzhin ma yin pa yid la byed pa
198a5(mdo sde): 'dus pa las byung ba ma yin no/ /de ci'i phyir zhe na/ de bzhin gshegs pa ni sems dang yid dang rnam par shes pa dang bral ba/ yi ge med pa/ sgra med pa/ yul med pa/ dngos po med pa/ sems med pa/ ldan pa ma yin pa/ mi ldan pa yang ma yin pa/ blo gros
198a6(mdo sde): med pa/ blo gros med pa yang ma yin pa/ rtogs pa med pa/ rtogs pa med pa yang ma yin pa/ 'gro ba med pa/ 'gro ba med pa yang ma yin pa/ gnyis su med pa/ gnyis lta bur bya ba ma yin pa/ mi 'da' ba/ mtshan nyid med pa/ mtshan nyid dang bral
198a7(mdo sde): ba/ mtshan nyid ma yin pa/ ma spros pa/ sgo ma yin pa/ chags pa med pa/ chags pa dang bral ba/ 'thun par byed pa/ de bzhin nyid kyis rab tu phye ba/ de kho na ma yin pa/ de kho na ma yin pa yang ma yin pa'o snyam mo/ /de 'di ltar so sor rtog ste/ rnam par
198a8(mdo sde): shes pa de bzhin gshegs pa ma yin/ rnam par shes pa las gzhan pa yang ma yin no/ /gal te rnam par shes pa las gzhan pa zhig de bzhin gshegs par gyur na ni mig yor yang de bzhin gshegs par 'gyur ro/ /de ci'i phyir zhe na/ mig yor ni
198b1(mdo sde): rnam par shes pa ma yin pa'i phyir ro/ /de 'di ltar so sor rtog ste/ de bzhin gshegs pa ni 'das pa las mi dmigs/ ma 'ongs pa las ma yin/ da ltar byung ba las mi dmigs so/ /mi dmigs pas mi rtog go/ /rnam par mi rtog go/ /mi rtog na
198b2(mdo sde): so sor mi gnas so/ /so sor mi gnas na 'phro bar mi byed do/ /mi 'phro na zhum par mi 'gyur ro/ /zhum pa med na yongs su gdung ba med do/ /yongs su gdung ba med na kun du gdung ba med do/ /kun du gdung ba med na rjes su gdung ba med do/ /gang
198b3(mdo sde): rjes su gdung ba med na de mi gdung ba'o/ /gang mi gdung ba de kun du mi rgyug go/ /rnam par mi rgyug go/ /gang mi rgyug pa de rnam par mi rgyug go/ /rnam par mi rgyug pa de mi nyams so/ /gang mi nyams pa de rnam par mi 'khyam mo/ /gang rnam par
198b4(mdo sde): mi 'khyam pa de 'khyam pa med do/ /gang 'khyam pa med pa de 'khyam pa ma yin pa'o/ /gang 'khyam pa ma yin pa de rlom sems med pa'o/ /gang rlom sems med pa de bag yod pa'o/ /gang bag yod pa de 'phags pa'o/ /gang 'phags pa de dgra
198b5(mdo sde): bcom pa'o/ /gang dgra bcom pa gang yin pa de la bdag gi rdul med do/ /sems can gyi rdul med do/ /srog gi rdul med do/ /gang zag gi rdul med do/ /phung po'i rdul med do/ /khams kyi rdul med do/ /skye mched kyi rdul med do/ /dngos po'i
198b6(mdo sde): rdul med do/ /rgyu'i rdul med do/ /rkyen gyi rdul med do/ /dmigs pa'i rdul med do/ /kun 'byung ba'i rdul med do/ /nga rgyal gyis lhag byed pa'i rdul med do/ /tshor ba'i rdul med do/ /'dod chags kyi rdul med do/ /zhe sdang gi rdul med do/ /gti mug gi rdul
198b7(mdo sde): med do/ /khro ba'i rdul med do/ /'khon du 'dzin pa'i rdul med do/ /nga rgyal gyi rdul med do/ /nga rgyal dang 'chab pa dang yongs su gdung ba'i rdul med do/ /nga rgyal dang lhag pa'i nga rgyal gyi rdul med do/ /sems can dmyal ba dang dud 'gro dang yi dags kyi
198b8(mdo sde): rdul med do/ /gshin rje'i 'jig rten gyi rdul med do/ /'dod pa'i khams kyi rdul med do/ /gzugs kyi khams kyi rdul med do/ /gzugs med pa'i khams kyi rdul med do/ /'khor ba'i rdul med do/ /rnam pa de lta bur rdul mi dmigs te/ gang 'dod
199a1(mdo sde): chags dang bral zhing rdul med pa de dag 'phags pa zhes bya/ dgra bcom pa zhes bya/ grol ba zhes bya/ rnam par grol ba zhes bya/ lha'i dam pa zhes bya/ rtag tu mnyam par bzhag pa zhes bya/ sangs rgyas zhes bya ste/ de chos gang la yang rlom
199a2(mdo sde): sems med do/ /rlom sems med pa kun nas nyon mongs par mi 'gyur ro/ /kun nas nyon mongs pa med na kun du gdung ba med do/ /kun du gdung ba med na rang bzhin thob par 'gyur ro/ /rang bzhin thob na chos gang la yang mi spyod do/ /mi spyod na 'di
199a3(mdo sde): ltar ci gzugs byang chub mngon par rdzogs par 'tshang rgya 'am/ 'on te tshor ba dang 'du shes dang 'du byed dang / rnam par shes pa byang chub mngon par rdzogs par 'tshang rgya 'am/ su zhig byang chub mngon par rdzogs par 'tshang rgya/ ci phung po lnga chos
199a4(mdo sde): ston tam/ phung po lnga ni yang dag pa ma yin pa/ sgyu ma lta bu/ gsob gsog dngos po med pa/ tshul bzhin ma yin pa yid la byed pa 'dus pa las byung ba'o/ /chos kyi dbyings ni gsob ma yin/ gsog ma yin/ yang dag pa ma yin pa ma
199a5(mdo sde): yin/ tshul bzhin ma yin pa yid la byed pa las byung ba ma yin/ sgyu ma lta bu ma yin/ smig rgyu lta bu ma yin/ chu zla lta bu ma yin/ brag cha lta bu ma yin na su zhig chos 'di ston/ de ci'i phyir zhe na/ bzang skyong chos kyi dbyings ni dag pa/
199a6(mdo sde): bden pa/ yang dag pa/ gzhan ma yin pa/ de bzhin nyid ma nor ba de bzhin nyid yin na/ de ston pa su yin/ phung po lnga rnams ni mi rtag pa/ sdug bsngal ba/ stong pa/ bdag med pa/ rten cing 'brel par byung ba/ ngan pa 'jig pa'i chos can no/ /byang chub
199a7(mdo sde): ni ji lta ba bzhin du spros pa med de/ gzung du med pa/ sgra med pa/ mi snang ba/ bltar med pa/ mtshan ma med pa/ mtha' yas pa/ nam mkha' dang mtshungs pa/ mnyam pa med pa/ mi mnyam pa dang mnyam pa/ sems dang yid dang / rnam par shes pa dang
199a8(mdo sde): bral ba/ sgra skad thams cad kyi rjes su zhugs pa/ yul na mi gnas pa/ phyogs na mi gnas pa/ brtag tu med pa/ bstan du med pa zhi ba zhi ba dang bral ba/ bsil bar gyur pa/ kun gzhi med pa/ gnas med pa/ 'dus ma byas pa/ mi skye ba/ mi
199b1(mdo sde): 'gog pa/ mi gnyis pa la gnas pa/ de bzhin nyid gzhan ma yin pa de bzhin nyid/ mi 'gyur ba de bzhin nyid/ ma 'ongs pa de bzhin nyid/ 'gro ba med pa'i de bzhin nyid/ 'khor ba dang mya ngan las 'das pa mnyam pa'o/ /bzang skyong de bzhin nyid ni
199b2(mdo sde): kun nas nyon mongs pa ma yin/ rnam par byang ba ma yin/ rnam par dag pa ma yin no/ /de bzhin nyid ni 'khor ba ma yin yongs su mya ngan las 'das pa ma yin no/ /de bzhin nyid ni skye ba ma yin/ 'gag pa ma yin no/ /de bzhin nyid ni tha ma ma yin/
199b3(mdo sde): 'bring ma yin/ mchog ma yin no/ /de bzhin nyid ces bya ba ni chos kyi dbyings te/ chos kyi dbyings ni bdag dang chos kyi ngo bo nyid kyi gnas ma yin/ chos kyi rang bzhin gyi gnas ma yin/ chos thams cad kyi gnas ma yin te/ stong pa stong pa
199b4(mdo sde): nyid kyi gnas/ don dam pa stong pa nyid kyi gnas/ chen po stong pa nyid kyi gnas/ mchog gi stong pa nyid kyi gnas/ shin du gnas pa'i gnas so/ /chos kyi dbyings ni mi g.yo ba/ mi gnas pa/ gnas med pa/ rang bzhin med pa/ rgyu ba med pa/
199b5(mdo sde): blang ba med pa/ dor ba med pa/ khas len pa med pa/ 'dzin pa med pa'o/ /gang chos 'di shes shing shes pa la yang rlom sems med pa de ni chos kyi dbyings zhes bya'o/ /chos kyi dbyings ni sangs rgyas te/ sangs rgyas ni yang dag pa'i mtha'o/ /
199b6(mdo sde): rdul med pa'o/ /zhi ba'o/ /bsil bar gyur pa'o/ /ma skyes pa'o/ /ma 'gags pa'o/ /phung po ni spros pa dang bcas pa ste/ de dag la byang chub sems dpa' 'di ltar so sor rtog ste/ spros pa dang bcas pa'i phung po lnga ji ltar byang chub mngon
199b7(mdo sde): par rdzogs par 'tshang rgya snyam nas/ de 'di ltar so sor rtog ste/ ci gzugs byang chub mngon par rdzogs par 'tshang rgya 'am/ 'on te tshor ba dang 'du shes dang 'du byed dang / rnam par shes pa byang chub mngon par rdzogs par 'tshang rgya/ gzugs ni
199b8(mdo sde): bems po/ g.yo ba med pa/ sems pa med pa/ rtswa dang brtsigs pa dang / shing dang / mig yor lta bu ste/ de ni byang chub mngon par rdzogs par 'tshang mi rgya'o/ /tshor ba ni chu'i chu bur lta bu ngan pa/ reg pa/ 'dus pa las byung ba ste/ de yang byang
200a1(mdo sde): chub mngon par rdzogs par 'tshang mi rgya'o/ /'du shes ni smig rgyu lta bu ste/ mig dang gzugs dang snang ba dang / yid la byed pa 'dus pa las byung ba ste/ de yang byang chub mngon par rdzogs par 'tshang mi rgya'o/ /'du byed rnams ni dngos po med pa brdzun
200a2(mdo sde): pa slu ba'i chos can/ ma rig pa 'dus pa las byung ba ste de dag kyang byang chub mngon par rdzogs par 'tshang mi rgya'o/ /rnam par shes pa ni sgyu ma lta bu/ gsob/ gsog /yang dag pa ma yin pa/ 'du byed 'dus pa las nges par skyes pa/ tshul
200a3(mdo sde): bzhin ma yin pa yid la byed pa 'dus pa las byung ba ste/ de yang byang chub mngon par rdzogs par 'tshang mi rgya'o snyam mo/ /bzang skyong byang chub sems dpa' de 'di ltar so sor rtog ste/ gal te phung po lnga byang chub mngon par rdzogs par 'tshang
200a4(mdo sde): mi rgya na/ mtshan gyis byang chub mngon par rdzogs par 'tshang rgya 'am/ ci chos kyis mngon par rdzogs par 'tshang rgya 'am/ 'on te dge ba'i rtsa bas sam/ de ji lta bu zhig snyam mo/ /de 'di ltar so sor rtog ste/ mtshan gyis kyang byang chub
200a5(mdo sde): mngon par rdzogs par 'tshang mi rgya'o/ /gal te mtshan gyis byang chub mngon par rdzogs par 'tshang rgya bar gyur na ni 'khor los sgyur ba'i rgyal po yang byang chub mngon par rdzogs par 'tshang rgya bar 'gyur ro/ /de ci'i phyir zhe na/ 'khor los sgyur ba
200a6(mdo sde): yang mtshan sum bcu rtsa gnyis dang ldan pa'i phyir ro snyam mo/ /de 'di ltar so sor rtog ste/ gal te mtshan gyis byang chub mngon par rdzogs par 'tshang mi rgya na ci chos kyi mngon par rdzogs par 'tshang rgya'am snyam mo/ /de 'di snyam du sems te/
200a7(mdo sde): chos kyis kyang byang chub mngon par rdzogs par 'tshang mi rgya'o/ /de ci'i phyir zhe na/ chos ni gzugs med pa/ bstan du med pa/ thogs pa med pa/ rnam par rig pa med pa/ gnas med pa/ snang ba med pa/ bstan du med pa/ bltar mi mthong ba/
200a8(mdo sde): ma skyes pa/ ma 'gags pa/ nam mkha' dang mtshungs pa ste/ de yang byang chub mngon par rdzogs par 'tshang mi rgya'o snyam mo/ /de 'di ltar so sor rtog ste/ gal te chos kyis byang chub mngon par rdzogs par 'tshang mi rgya na dge ba'i rtsa bas
200b1(mdo sde): byang chub mngon par rdzogs par 'tshang rgya 'am/ de ji lta bu zhig snyam mo/ /de 'di snyam du sems te/ dge ba'i rtsa bas kyang byang chub mngon par rdzogs par 'tshang mi rgya'o/ /de ci'i phyir zhe na/ byang chub sems dpa' dge ba'i rtsa ba bsdus nas byang
200b2(mdo sde): chub kyi snying po la mi 'dug la/ sangs rgyas nyid bzung nas kyang mi ldang ste/ de rgyu gzhan dang gzhan la so sor brtags na ma dmigs pa dang / byang chub mngon par rdzogs par 'tshang rgya ba de su zhig snyam mo/ /des de ltar so sor brtags
200b3(mdo sde): na dge ba'i rtsa ba yang ma dmigs nas/ ci dge ba'i rtsa ba rnams gzugs kyis bsags pa zhig gam/ 'on te tshor ba dang 'du shes dang 'du byed dang / rnam par shes pas sam/ gzugs ni bems po/ g.yo ba med pa/ sems pa med pa ste/
200b4(mdo sde): des kyang dge ba'i rtsa ba ma bsags/ tshor ba ni chu'i chu bur lta bu ngan pa/ rten cing 'brel par byung ba/ reg pa 'dus pa las byung ba ste/ des kyang dge ba'i rtsa ba ma bsags/ 'du shes ni smig rgyu lta bu/ mig dang gzugs dang / snang ba dang /
200b5(mdo sde): yid la byed pa 'dus pa las byung ba ste/ des kyang dge ba'i rtsa ba ma bsags/ 'du byed ni dngos po med pa/ brdzun pa/ slu ba'i chos can ma rig pa 'dus pa las byung ba ste/ de dag gis kyang dge ba'i rtsa ba ma bsags/ rnam par shes pa ni sgyu
200b6(mdo sde): ma lta bu/ gsob gsog yang dag pa ma yin pa/ 'du byed 'dus pa las nges par skyes pa/ tshul bzhin ma yin pa yid la byed pa 'dus pa las byung ba ste/ des kyang dge ba'i rtsa ba ma bsags so snyam nas des de ltar brtags pa dang /
200b7(mdo sde): gang gis dge ba'i rtsa ba bsags pa de mi dmigs so/ /des de ltar brtags na mi dmigs te/ mi dmigs so snyam pa'i rlom sems kyang med do/ /gang byang chub kyi snying po la 'dug pa de yang mi dmigs te/ mi dmigs so snyam pa'i rlom
200b8(mdo sde): sems kyang med do/ /des byang chub kyang mi dmigs te/ mi dmigs so snyam pa'i rlom sems kyang med do/ /'di la su zhig mngon par rdzogs par 'tshang rgya ba de yang mi dmigs te/ mi dmigs so snyam pa'i rlom sems kyang med do/ /
201a1(mdo sde): des de ltar so sor brtags nas byang chub kyi rloms sems kyang med/ sems can gyi rlom sems kyang med/ sangs rgyas kyi ye shes kyi rlom sems kyang med pa de bzang skyong bla na med pa yang dag par rdzogs pa'i byang chub ste/ de chos gang la
201a2(mdo sde): yang rlom sems med do/ /de ci'i phyir zhe na/ de chos gang yang skye ba yang mi mthong / 'gag pa yang mi mthong ste/ yang dag pa ji lta ba bzhin du zhi ba'i gnas khong du chud pas de'i phyir sangs rgyas zhes bya ste/ de ni rtog pa dang / kun du rtog pa
201a3(mdo sde): thams cad la mi 'jug ste/ de ni zhi ba'o/ /bsil bar gyur pa'o sems dang yid dang rnam par shes pa dang bral ba ni sangs rgyas shes bya ste/ bzang skyong 'di ni rab tu zhi ba rnam par nges pa'i cho 'phrul zhes bya ba'i ting nge 'dzin to/ /bzang skyong ting nge 'dzin 'di la slob pa'i
201a4(mdo sde): byang chub sems dpa' ni ting nge 'dzin thams cad kyis mngon par 'byung ba yin no/ /de nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das gang sangs rgyas bcom ldan 'das rnams ma skyes/ ma 'gags kyang skye
201a5(mdo sde): zhing 'gag par kun du gda' ba dang yi ge gcig kyang mi brjod la/ 'khor bye ba grangs ma mchis pa la chos ston par yang kun du gda' ba'i sangs rgyas bcom ldan 'das rnams kyi thabs la mkhas pa ni ngo mtshar to/ /de nas bcom ldan 'das kyis 'jam dpal gzhon
201a6(mdo sde): nur gyur pa la 'di skad ces bka' stsal to/ /'jam dpal gang yon tan gyi snying po bcu gnyis kyis mngon par 'phags pa'i sangs rgyas kyi zhing du bla na med pa yang dag par rdzogs pa'i byang chub mngon par rdzogs par sangs rgyas la bskal pa snyigs ma yang
201a7(mdo sde): kun du ston pa dang dus snyigs ma dang sems can snyigs ma dang / nyon mongs pa snyigs ma dang tshe snyigs ma dang / theg pa tha dad pa dang kun nas nyon mongs pa can gyi sangs rgyas kyi zhing nye bar ston pa dang / chos ston pa sna tshogs dang sems can yongs su smin par
201a8(mdo sde): byed pa sna tshogs dang / gzhan mu stegs can gyis dkrugs pa'i nyon mongs pa dang / bdud dang bdud kyi nye ba'i nyon mongs pa dang / bdud kyi las dang pha rol gyi dmags tshogs kyis gtse ba'i nyon mongs pa dang / yul 'khrug pa dang khrag khrug dang / chom po'i
201b1(mdo sde): nye ba'i nyon mongs pa dang / kla klos dkrugs pa dang / rkun pos dkrugs pa dang / mu ges dkrugs pa dang gnod sbyin dang / srin po dang yi dags dang sha za dang grul bum dang / lus srul po'i 'khrug pa yang kun du ston cing sangs rgyas kyi zhing de na nyes pa de
201b2(mdo sde): dag kyang med la/ de bzhin gshegs pa'i sngon gyi dge ba'i rtsa ba dang / spyod pa dang smon lam dang thabs la mkhas pa'i stobs kyi byin gyi brlabs kyis 'dul ba ji lta ba bzhin du sems can yongs su smin par byed pas sems can rnams kyi bya ba
201b3(mdo sde): de dag shes kyang de bzhin gshegs pa ni thams cad du btang snyoms pa ste/ rnam par mi rtog pa 'di yang de bzhin gshegs pa'i thabs mkhas par blta'o/ /de skad ces bka' stsal pa dang bcom ldan 'das la 'jam dpal gzhon nur gyur pas 'di
201b4(mdo sde): skad ces gsol to/ /sangs rgyas kyi zhing de yon tan gyi snying po gang dag dang ldan pa dang / yon tan gang dang ldan na sangs rgyas kyi zhing der sangs rgyas bcom ldan 'das rnams mngon par rdzogs par 'tshang rgya ba'i yon tan gyi snying po bcu gnyis po de
201b5(mdo sde): bcom ldan 'das kyis bshad du gsol/ bcom ldan 'das kyis bka' stsal pa/ 'jam dpal sangs rgyas kyi zhing de ni bskal pa'i snying po dang ldan pa yin/ dus kyi snying po dang ldan pa yin/ sems can gyi snying po dang ldan pa yin/ zhing gi snying po dang
201b6(mdo sde): ldan pa yin/ theg pa'i snying po dang ldan pa yin/ sa'i snying po dang ldan pa yin/ sangs rgyas kyi zhing de bstan pa'i snying po dang ldan pa yin sangs rgyas kyi zhing der gzhan mu stegs can spyod pa pa dang / kun du rgyu dang gcer bu pa rnams mi rgyu ba yin/ sangs rgyas kyi zhing
201b7(mdo sde): de bsam pa dang lhag pa'i bsam pa dang ldan pa yin/ sangs rgyas kyi zhing de ni rang bzhin gyis dkar po'i chos dang ldan pa'i sems can rnams gnas pa yin/ sangs rgyas kyi zhing de 'phags pa'i skye bo'i snying po dang ldan pa yin/ sangs rgyas kyi zhing der sngon
201b8(mdo sde): gyi de bzhin gshegs pa rnams gshegs shing rjes su gshegs pa yin te/ 'jam dpal sangs rgyas kyi zhing de ni yon tan gyi snying po bcu gnyis po de dag dang ldan pa yin no/ /der sangs rgyas bcom ldan 'das rnams bla na med pa yang dag par rdzogs pa'i
202a1(mdo sde): byang chub mngon par rdzogs par 'tshang rgya'o/ /'jam dpal khyod kyis rnam grangs 'dis kyang nga'i sangs rgyas kyi zhing na nyan thos dang rang sangs rgyas kyi theg pa tha dad pa rnam par gzhag pa med par rig par bya'o/ /de ci'i phyir zhe na/ tha dad pa'i 'du shes
202a2(mdo sde): dang bral ba'i phyir ro/ /'jam dpal gal te de bzhin gshegs pa sems can kha cig la ni theg pa chen po ston/ kha cig la ni rang sangs rgyas kyi theg pa dang / sems can kha cig la ni nyan thos kyi theg pa ston tam/ de ltar gyur na de bzhin gshegs pa sems yongs
202a3(mdo sde): su ma dag par 'gyur/ sems mi snyoms par 'gyur/ mngon par chags par 'gyur/ de bzhin gshegs pa nyi tshe ba'i snying rje dang ldan par 'gyur/ de bzhin gshegs pa sna tshogs kyi 'du shes kyi skyon du ltung bar 'gyur/ de bzhin gshegs pa slob dpon
202a4(mdo sde): chos kyi dpe mkhyud byed par 'gyur ro/ /'jam dpal de bzhin gshegs pa chos gang ci ston kyang rung / chos de dag thams cad kyang theg pa chen po la gzhol ba/ theg pa chen po la 'bab pa/ theg pa chen po la bab pa/ thams cad mkhyen pa'i ye shes
202a5(mdo sde): sgrub pa/ thams cad mkhyen pa'i ye shes thob par byed pa/ thams cad mkhyen pa'i ye shes thob par bya ba'i phyir 'jug pa ste/ 'jam dpal de'i phyir sangs rgyas kyi zhing de na theg pa tha dad pa rnam par gzhag pa med do/ /'jam dpal gyis gsol pa/ bcom
202a6(mdo sde): ldan 'das gal te theg pa tha dad pa rnam par gzhag pa ma mchis na/ 'di ni nyan thos kyi theg pa'o/ /'di ni rang sangs rgyas kyi theg pa'o/ /'di ni theg pa chen po'o zhes bcom ldan 'das kyis sems can rnams la theg pa gsum bstan pa de ji lta bu lags/
202a7(mdo sde): bcom ldan 'das kyis bka' stsal pa/ 'jam dpal theg pa tha dad pa zhes bya ba de ni sa rnam par gzhag pa'i tshig bla dgas so/ /'jam dpal rab 'bring tha ma'i chos bstan pa zhes bya ba de ni de bzhin gshegs pas chos kyi mtshan nyid rnam par gzhag
202a8(mdo sde): par bstan to/ /de ni de bzhin gshegs pas gang zag rnam par gzhag par gzhag go/ /tshogs chung ngu bsags pa'i sems can rnams dang / bsod nams kyi tshogs tshad med pa bsags pa'i sems can rnams yongs su smin par bya ba'i phyir theg
202b1(mdo sde): pa tha dad par gzhag gis theg pa ni tha dad du dbyer med do/ /de ci'i phyir zhe na/ chos kyi dbyings dbyer med pa'i phyir ro/ /'jam dpal theg pa bstan pa zhes bya ba de ni de bzhin gshegs pas sgrib pa med par gsungs so/ /'jam dpal 'di lta ste dper na/
202b2(mdo sde): 'phong gi slob dpon mkhas pa 'phong shes pa'i mchog gi pha rol du phyin pa/ thabs dang spyod lam rnam pa sna tshogs dang 'bad pa dang spyod lam sna tshogs ston cing slob ma la 'phong slob kyang 'phong shes pa de gcig yin pa de bzhin du/ 'jam dpal de
202b3(mdo sde): bzhin gshegs pa chos kyi 'phong gi slob dpon mkhas pa yang chos kyi tshul sna tshogs la 'jug pas khams dang / bsam pa dang mos pa tha dad par sems can rnams la bla na med pa yang dag par rdzogs pa'i byang chub gcig las theg pa gsum du ston
202b4(mdo sde): to/ /'jam dpal 'di lta ste dper na/ me stag chung ngu yar ba yang rtswa'i rgyu dang ldan zhing mched na sreg pa'i bskal pa'i me lta bur tshig par nus par 'gyur ro/ /'jam dpal de bzhin du phyir mi ldog pa'i ye shes kyi snang ba'i me stag gcig po de yang
202b5(mdo sde): nyon mongs pa thams cad sreg pa'i phyir mthar gyis mched cing de bzhin gshegs pa'i ye shes chen po'i snang ba'i bar du byed nus par 'gyur ro/ /'jam dpal 'di lta ste dper na/ ri dgas phra mo thams cad ri dgas kyi rgyal po seng ge ral pa can gyis
202b6(mdo sde): mdun na 'dug par nus pa med do/ /'jam dpal de bzhin du gzhan mu stegs can spyod pa pa dang / kun du rgyu dang gcer bu pa dang / 'tsho ba can thams cad de bzhin gshegs pa'i mdun na 'dug par ram tshig smra bar nus pa med de/ stobs bcu'i stobs dang / mi
202b7(mdo sde): 'jigs pa bzhis 'jigs pa med pa'i skyes bu chen po'i seng ge'i mdun na sgra sgrog par 'gyur ba de lta bu'i gnas med de/ sems can yongs su smin par bya ba'i phyir de bzhin gshegs pas byin gyis brlabs pa ni ma gtogs so/ /'jam dpal 'di lta ste
202b8(mdo sde): dper na nyi ma'i dkyil 'khor shar ba 'od zer gyi dra ba brgya stong grangs med pa rab tu 'gyed pas/ srin bu me khyer thams cad 'od med cing / lam me ma yin lhang nge ma yin te/ mdzes pa ma yin no/ /'jam dpal de bzhin du de bzhin gshegs pa'i
203a1(mdo sde): bla na med pa'i ye shes chen po'i nyi ma'i dkyil 'khor shar nas/ ye shes chen po'i 'od zer brgya stong grangs med pa rab tu bkye bas/ gzhan mu stegs can spyod pa pa dang / kun du rgyu dang gcer bu pa la sogs pa thams cad 'od med par 'gyur te/ lam me
203a2(mdo sde): ma yin/ lhang nge ma yin zhing / mdzes pa ma yin pa 'di ni de bzhin gshegs pa'i byin gyi brlabs su shes par bya'o/ /de bzhin gshegs pa'i thabs mkhas pa'i yul de ni bsam gyis mi khyab ste/ des na sangs rgyas kyi zhing der gzhan mu stegs can
203a3(mdo sde): spyod pa pa dang / kun du rgyu dang gcer bu pa rnams kun du snang ngo / /de ci'i phyir zhe na/ gzhan mu stegs can gyi sgo de dag thams cad ni rnam par thar pa dang / ting nge 'dzin bsam gyis mi khyab pa la gnas pa/ shes rab kyi pha rol du phyin pa las nges par
203a4(mdo sde): byung ba/ thabs mkhas pa chen pos rnam par rtsen pa/ sangs rgyas dang chos dang dge 'dun yid la byed pa dang ma bral ba/ sems can yongs su smin par byed pa'i mchog gi pha rol du son pa ste/ sems can yongs su smin par bya ba'i phyir de bzhin gshegs
203a5(mdo sde): pa'i byin gyi brlabs kyis byin gyis brlabs pa dag go/ /'jam dpal 'di lta ste dper na/ stong gsum gyi stong chen po'i 'jig rten gyi khams kyi rdul phra rab kyi rdul snyed kyi sems can de dag sems can re re nas/ 'dzam bu'i gling la dbang ba'i rgyal
203a6(mdo sde): por gyur te/ de dag thams cad kyis tshig 'di skad ces bdag cag gis theg pa chen po gang len pa 'dzin pa dang / klog pa dang / kun chub par byed pa de sha las nyi ma re re zhing yang srang lnga lnga sen mos bcad par bya ste/ de tshul de lta bus srog dang dbral lo zhes smra
203a7(mdo sde): ba la/ 'jam dpal gal te byang chub sems dpa' de skad smra bas mi skrag /mi dngang dngang bar mi 'gyur te/ tha na skrag pa'i sems kyang mi skyed/ zhum pa med/ god pa med/ the tshom med la/ phyir zhing chos yongs su gzung ba la brtson te/ klog pa dang kha
203a8(mdo sde): ton byed pa la brtson par 'gyur ba'i byang chub sems dpa' de ni/ 'jam dpal sems dpa' ba/ sbyin pa la dpa' ba/ tshul khrims la dpa' ba/ bzod pa la dpa' ba/ brtson 'grus la dpa' ba/ bsam gtan la dpa' ba/ shes rab la dpa' ba/ ting nge 'dzin
203b1(mdo sde): la dpa' ba zhes bya'o/ /'jam dpal gal te byang chub sems dpa' de gsod pa'i mi de dag la mi khro zhing / tha ba dang zhe sdang gi sems mi bskyed na/ 'jam dpal byang chub sems dpa' de ni tshangs pa dang mtshungs pa/ dbang po dang mtshungs pa/ lhun po dang
203b2(mdo sde): mtshungs pa/ mi g.yo ba/ snying rje dang ldan pa/ byams pa la gnas pa/ sems can thams cad kyi bsam pa gso ba la mos pa/ phyir mi ldog pa'i spyod yul ba/ sems sa dang mtshungs pa/ sems me dang mtshungs pa/ sems nam mkha' dang
203b3(mdo sde): mtshungs pa zhes bya ste/ sems can thams cad kyi 'dod chags dang / zhe sdang dang gti mug dang / tha ba sel ba'i phyir zhugs pa'o/ /'jam dpal gang gis gang gA'i klung gi bye ma snyed kyi sangs rgyas rnams las sangs rgyas re re la yang gang
203b4(mdo sde): gA'i klung gi bye ma snyed kyi sangs rgyas kyi zhing nor bu rin po che dbang gi rgyal pos rab tu bkang ste/ dbul ba phul la/ de ltar dbul bas gang gA'i klung gi bye ma snyed kyi bskal par dbul ba phul ba bas/ 'jam dpal byang chub sems dpa'
203b5(mdo sde): gzhan gang gis rnam pa 'di lta bu'i chos 'di thos nas/ phyogs gcig tu song ste/ 'di ltar sems kyis mngon par rtog cing 'di lta bu'i chos la bslab par bya'o zhes slob par 'dod na/ des ma bslabs su zin kyang bsod nams ches
203b6(mdo sde): mang du skyed de/ byang chub sems dpa' nor bu rin po che dbang gi rgyal po sbyin pa'i bsod nams ni de lta ma yin no/ /de ci'i phyir zhe na/ de'i sems bskyed ma thag pa des chos bzhi yongs su 'dzin pa'i phyir te/ bzhi gang zhe na/ byams
203b7(mdo sde): pa yongs su bzung ba yin/ 'das pa dang ma 'ongs pa dang da ltar byung ba'i sangs rgyas bcom ldan 'das rnams kyi bka' dang mi 'gal bar byas pa yin/ de nan tan snying por byed pa yin/ myur du bla na med pa yang dag par rdzogs
203b8(mdo sde): pa'i byang chub mngon par rdzogs par 'tshang rgya ba yin te/ chos bzhi po de dag yongs su 'dzin to/ /gzhan yang chos bzhi yongs su 'dzin te/ bzhi gang zhe na/ de bzhin gshegs pa'i stobs bcu dang / mi 'jigs pa bzhi dang /
204a1(mdo sde): so so yang dag par rig pa bzhi dang / sgrib pa med pa'i blo'i rnam par thar pa yongs su 'dzin pa ste bzhi po de dag go/ /'jam dpal chos bzhi dang ldan na byang chub sems dpa' sems dpa' chen po zhes bya ste/ bzhi gang zhe na/ dus su
204a2(mdo sde): sbyin pa dang / g.yo med cing sgyu med pa dang / lhag pa'i bsam pas byang chub tu sems bskyed pa dang mi 'bral ba dang / sems dang po bskyed pa'i byang chub sems dpa' la yang shin du gus pa ste chos bzhi po de dag dang ldan na/ byang chub sems
204a3(mdo sde): sems dpa' chen po zhes bya'o/ /'jam dpal gal te byang chub sems dpa' la rgyal po 'am/ blon po chen po gang zhig 'di skad ces gal te khyod sems can gcig gi don du dge ba'i rtsa ba gcig yang dag par bsgrubs te/ tha na dud
204a4(mdo sde): 'gro'i skye gnas su song ba la zan chang gcig tsam sbyin zhing bsgrub na yang de'i phyir ngas khyod kyi sha sen mos btogs te med par bya'o zhes zer la/ gal te byang chub sems dpa' de skad zer ba la mi skrag mi dngang dngang bar mi 'gyur zhing
204a5(mdo sde): 'jigs pa med kyi/ 'di ltar sems skyed de/ gang gA'i klung gi bye ma snyed kyi lus kyi sha sen mos bcad de bor yang bdag spro bar bya'i bdag sems can gcig gi phyir yang ji tsam du chung ngu na yang dge ba'i rtsa ba gcig yang dag par mi bsgrub
204a6(mdo sde): tu mi gtang ngo snyam nas sems bskyed pa gcig po des byang chub sems dpa' des phyogs bcu'i 'jig rten gyi khams thams cad kyi rdul snyed kyi gtan pa med pa'i mchod sbyin zil gyis gnon to/ /phyogs bcu'i 'jig rten gyi khams thams
204a7(mdo sde): cad kyi rdul phra rab kyi rdul snyed kyi byang chub sems dpa' rnams kyi sbyin pa las byung ba'i dge ba'i rtsa ba rnams kyang zil gyis gnon te/ bla na med pa yang dag par rdzogs pa'i byang chub las phyir mi ldog par 'gyur ro/ /gang gA'i klung gi bye ma
204a8(mdo sde): snyed kyi 'khor los sgyur ba'i rgyal po myong bar 'gyur ro/ /de bzhin du gang gA'i klung gi bye ma snyed kyi brgya byin dang tshangs pa 'thob cing myong bar 'gyur ro/ /de ci'i phyir zhe na/ 'jam dpal byang chub sems dpa' gang gis sems can rnams
204b1(mdo sde): la snying rje bskyed na de snying rje dang ldan pa'i dge ba'i rtsa ba des chos bzhi yongs su 'dzin te/ bzhi gang zhe na/ brtan pa'i sems yongs su 'dzin pa dang / khong khro ba med pa'i sems dang / snying rje chen po yongs su 'dzin pa dang / phyin ci log gi shes pa spangs
204b2(mdo sde): nas phyin ci ma log pa'i ye shes 'thob pa'o/ /gzhan yang chos bzhi yongs su 'dzin te/ bzhi gang zhe na/ tshul khrims phun sum tshogs pa mchog yongs su 'dzin te/ tshul khrims phun sum tshogs pa mchog de dang ldan pas byang chub sems dpa' lha
204b3(mdo sde): gzhan la rton par mi 'gyur ba dang / dran pa phun sum tshogs pa mchog 'thob ste/ dran pa phun sum tshogs pa mchog de dang ldan pas byang chub sems dpa' skye bar skye na/ tshe rabs dran par 'gyur ba dang / dge ba'i bshes gnyen phun sum tshogs pa mchog yongs
204b4(mdo sde): su 'dzin te/ dge ba'i bshes gnyen phun sum tshogs pa mchog de dang ldan pas byang chub sems dpa' sangs rgyas 'byung ba dang 'bral bar mi 'gyur/ sangs rgyas 'byung ba dang mi 'bral ba'i sangs rgyas kyi zhing du skye bar 'gyur/ gal te sangs rgyas ni ma byung
204b5(mdo sde): la 'dzam bu'i gling du skyes na yang skyes bu dam par 'gyur/ 'dzam bu'i gling na sbyin pa'i gnas gcig pur 'gyur/ rang sangs rgyas dang gzhan mngon par shes pa lnga dang ldan pa dang 'dod pa'i 'dod chags dang bral ba de dag mgu bar byed par 'gyur/ de dag
204b6(mdo sde): mgu bar byas nas/ bsod snyoms 'bul bar 'gyur ba dang / lha rnams kyis yongs su bzung bar 'gyur te/ nam bag med par gyur pa de'i tshe yang gnas gtsang ma'i ris kyi lha'i bu rnams kyis skul bar 'gyur/ bskul nas kyang bla na med pa yang
204b7(mdo sde): dag par rdzogs pa'i byang chub la brtson 'grus rtsom par 'gyur/ de'i dran pa chud mi za bar 'gyur/ byang chub yang dag par 'grub pa'i rgyur brtson 'grus rtsom par 'gyur ro/ /'jam dpal byang chub sems dpa' de sems bskyed pa des rnam par dag par byed
204b8(mdo sde): pa'i chos lnga yongs su 'dzin te/ lnga gang zhe na/ tshul khrims rnam par dag pa yongs su 'dzin pa dang / lus rnam par dag pa dang mtshan phun sum tshogs pa 'thob pa rnam par dag pa dang dge ba'i rtsa ba sbyangs pa rnam par dag pa dang / sangs rgyas la rten/ chos
205a1(mdo sde): la rten/ dge 'dun la rten/ byang chub sems dpa' la rten/ byang chub tu sems bskyed pa la rten pa yongs su 'dzin pa yin te/ 'jam dpal rnam par dag par byed pa'i chos de dag yongs su 'dzin par 'gyur ro/ /'jam dpal rigs kyi bu 'am/ rigs kyi bu mo gang la las
205a2(mdo sde): 'dzam bu'i gling pa'i sems can thams cad kyi srog bcad de/ de dag gi bdog pa thams cad phrogs pa bas/ 'jam dpal rigs kyi bu 'am rigs kyi bu mo gang gzhan zhig gis byang chub sems dpa' dge ba'i rtsa ba gcig gi sems bskyed pa/ tha na dud 'gro'i skye gnas
205a3(mdo sde): su song ba la zan chang gcig byin pa dang ldan pa'i dge ba'i rtsa ba'i bar chad byas na/ de de bas ches sdig pa grangs med par skyed do/ /de ci'i phyir zhe na/ sangs rgyas 'byung ba skyed pa'i dge ba'i rtsa ba'i bar chad byed par gnas pa'i phyir ro/ /'jam dpal rigs kyi bu 'am rigs
205a4(mdo sde): kyi bu mo gang la la mdo sde dkon mchog sangs rgyas kyi ye shes skyed pa rnam pa 'di lta bu 'di la mos pa'i byang chub sems dpa' la smod cing bsngags pa ma yin pa brjod/ 'dum par mi byed/ dge ba'i rtsa ba dang bral bar byed de/ dge ba'i rtsa ba la mos pa dang bral bar byed cing bar
205a5(mdo sde): chad byed na/ de mi dge ba'i rtsa ba bsags pa des sems can dmyal ba chen po rnams su skye bar 'gyur ro/ /de der skyes nas lus dpag tshad lnga brgya pa 'grub bo/ /lus de la yang mgo lnga brgyar 'gyur ro/ /mgo bo re re la yang lce lnga brgya lnga brgyar 'gyur ro/ /lce re re
205a6(mdo sde): la yang thong gshol lnga brgya lnga brgyas rmo bar 'gyur te/ bskal pa ji snyed cig gis byang chub sems dpa' de byang chub mngon par rdzogs par 'tshang rgya ba de snyed kyi bskal par sems can dmyal ba chen po rnams su skyes nas sdug bsngal chen po myong bar 'gyur
205a7(mdo sde): ro/ /de ci'i phyir zhe na/ de sangs rgyas 'byung ba'i bar chad bya bar zhugs pa'i phyir ro/ /gang sangs rgyas 'byung ba'i bar chad bya ba'i phyir zhugs pa de sangs rgyas kyi rigs gcod pa'i phyir zhugs pa'o/ /chos kyi rigs gcod pa'i phyir zhugs pa'o/ /dge 'dun
205a8(mdo sde): gyi rigs gcod pa'i phyir zhugs pa'o/ /de lha'i rigs gcod pa'i phyir zhugs pa'o/ /de tshangs pa thams cad kyi rigs gcod pa'i phyir zhugs pa'o/ /de mi'i 'jig rten gcod pa'i phyir zhugs pa'o/ /de sems can thams cad kyi bde bar sbyar ba thams cad
205b1(mdo sde): gcod pa'i phyir zhugs pa'o/ /'jam dpal gang la la byang chub sems dpa'i dge ba'i rtsa ba gcod pa'i phyir 'jug pa de la rnam pa de lta bu'i sdug bsngal chen po skye bar 'gyur ro/ /de ci'i phyir zhe na/ byang chub sems dpa' de dag thams cad ni dge ba'i rtsa ba'i tshogs
205b2(mdo sde): thams cad kyis byang chub mngon par rdzogs par 'tshang rgya'o/ /mngon par rdzogs par sangs rgyas nas kyang sems can rnams la chos kyi 'khor lo rab tu skor ro/ /chos thos nas kyang rgyun du zhugs par 'gyur/ lan cig phyir 'ong ba dang / phyir mi 'ong
205b3(mdo sde): ba dang / dgra bcom par 'gyur/ rang rgyal bar 'gyur/ rgyal po chen po bzhir 'gyur/ sum bcu rtsa gsum dang 'thab bral dang / dga' ldan dang 'phrul dga' dang / gzhan 'phrul dbang byed kyi lhar 'gyur/ zla ba dang nyi mar 'gyur/ skar ma dang rgyu skar
205b4(mdo sde): dang / tshogs dang tshogs kyi bdag po chen por 'gyur/ drag po dang drag po chen por 'gyur/ sangs rgyas las brten te/ tshangs par 'gyur/ tshangs pa chen por 'gyur/ tshangs pa'i mdun na 'don du 'gyur/ 'od chung dang tshad med 'od dang / 'od gsal dang dge chung
205b5(mdo sde): dang / tshad med dge dang / dge rgyas dang sprin med dang / bsod nams skyes dang / 'bras bu che dang / mi che dang mi gdung dang / gya nom snang dang shin du mthong dang / 'og min gyi lha rnams su 'gyur/ sangs rgyas las brten te 'khor los sgyur ba'i rgyal por 'gyur/
205b6(mdo sde): stobs kyi 'khor los sgyur bar 'gyur/ rgyal phran du 'gyur/ drang srong mngon par shes pa lnga can 'jig rten du 'byung bar 'gyur/ sangs rgyas las brten te dge ba bcu'i las kyi lam 'jig rten du snang bar 'gyur/ sangs rgyas las brten te mi'i 'jig rten
205b7(mdo sde): 'byung bar 'gyur/ sangs rgyas las brten te skyid pa dang / nor che ba dang mdzod mang ba dang / lus shin du 'jam par 'gyur/ glang po ches 'gro bar 'gyur/ rtas 'gro ba dang / dpung bu chung gis 'gro bar 'gyur ro/ /'jam dpal byang chub sems dpa' gang la la
205b8(mdo sde): gzhan gyi khyim rnams su byang chub sems dpa' la phrag dog dang / ser sna byed na des de'i tshe gzhi de las 'jigs pa chen po gsum shes par bya ste/ gsum gang zhe na/ sems can dmyal bar skye ba'i 'jigs pa dang / dmus long gi 'jigs pa dang /
206a1(mdo sde): yul mtha' 'khob tu skye ba'i 'jigs pa dang / 'jigs pa gsum mo/ /'jam dpal gal te byang chub sems dpas bsod snyoms blangs te/ rid pa dang phongs pa dang sprang po dang / slong ba rnams la bgos te byin na de dge ba'i rtsa ba des tshe brjes
206a2(mdo sde): nas 'khor los sgyur ba'i rgyal po rdzu 'phrul chen po dang ldan par 'gyur ro/ /'jam dpal gal te byang chub sems dpa' khyim pa la chos ston cing snying rje bas don du 'dod/ phan par 'dod/ sems can de dag la bde ba dang / grub par 'dod kyi rnyed pa dang /
206a3(mdo sde): bkur sti don du mi gnyer na de dge ba'i rtsa ba des shes rab rno bar 'gyur/ 'khor los sgyur ba'i rgyal po rdzu 'phrul chen po dang ldan par 'gyur/ brgya byin rdzu 'phrul chen po dang ldan par 'gyur/ tshangs pa rdzu 'phrul chen po dang ldan par 'gyur/ mi'i
206a4(mdo sde): dam pa sangs rgyas su 'gyur ro/ /'jam dpal gal te byang chub sems dpa' sdug bsngal ba'i sems can mthong na snying rje skyed cing / bde ba'i sems can mthong na mchog tu dga' ba skyed na de tshe brjes nas dge ba'i rtsa ba des lus gser gyi
206a5(mdo sde): mdog can du 'gyur ro/ / // bam po gsum pa ste tha ma/ de nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das gang du 'phags pa'i lam brjod par 'gyur/ bcom ldan 'das
206a6(mdo sde): kyis bka' stsal pa/ 'du byed yod pa la 'phags pa'i lam brjod par 'gyur ro/ /'phags pa'i lam yang gnas pa med pa'o/ /gnas med pa la rnam par shes pa gnas pa med do/ /rnam par shes pa gnas pa med na 'phags pa'i lam la gnas
206a7(mdo sde): pa zhes bya'o/ /'phags pa'i lam gyi gnas gang yin pa de ni mig gi gnas/ rna ba'i gnas/ sna'i gnas/ lce'i gnas/ lus kyi gnas/ yid kyi gnas so/ /de ci'i phyir zhe na/ mig ni mig gis dben no/ /de bzhin du rna ba dang sna dang lce dang / lus dang
206a8(mdo sde): yid ni yid kyis dben no/ /cis dben zhe na 'das pas dben no/ /ma 'ongs pas dben no/ /da ltar byung bas dben no/ /mig gi dben pa la mig gi dben pa yod pa yang ma yin/ med pa yang ma yin no/ /de bzhin du rna ba dang sna dang lce dang lus dang yid
206b1(mdo sde): kyi dben pa la yid kyi dben pa yod pa yang ma yin/ med pa yang ma yin no/ /gzugs dang sgra dang dri dang ro dang reg bya dang / chos kyi dben pa la chos kyi dben pa yod pa yang ma yin/ med pa yang ma yin no/ /de ci'i phyir zhe na/ bdag dang bdag gi dang / rtag pa
206b2(mdo sde): dang brtan pa dang / ther zug dang mi 'gyur ba'i chos can shin du dben pa'i phyir te/ stong pa zhes kyang mi brjod/ mi stong pa zhes kyang mi brjod kyi de ni 'das pa zhes kyang mi brjod la/ 'das pa ma yin pa zhes kyang mi brjod do/ /ma 'ongs pa zhes kyang mi brjod la/
206b3(mdo sde): ma 'ongs pa ma yin pa zhes kyang mi brjod do/ /da ltar byung ba zhes kyang mi brjod la/ da ltar byung ba ma yin pa zhes kyang mi brjod do/ /'di ni 'das pa dang ma 'ongs pa dang da ltar byung ba zhes kyang mi brjod la/ brjod pa yang ma yin no/ /de ci'i phyir zhe na/ 'di ni 'das
206b4(mdo sde): pas stong ngo / /ma 'ongs pas stong ngo / /da ltar byung bas stong ngo / /gang 'das pas stong pa dang ma 'ongs pas stong pa dang da ltar byung bas stong pa de ni 'das pas dag pa'o/ /ma 'ongs pas dag go/ /da ltar byung bas dag go/ /'jam dpal 'di ji snyam du sems/
206b5(mdo sde): gang gzhom pa ma yin pa de gzhom par nus sam/ gsol pa/ bcom ldan 'das de ni mi nus so/ /de ci'i slad du zhe na/ de ni mnyam pa lags te/ nam du yang mi mnyam par mi 'gyur ro/ /'jam dpal de bzhin te/ de bzhin gshegs pas mi mnyam pa
206b6(mdo sde): med par chos bstan to/ /'jam dpal gang mi mnyam pa med na mi gzhom pa'o/ /gang gzhom pa ma yin zhing mnyam pa de ni mi mnyam pa med pa'o/ /ltos pa med pa'o/ /'jug pa med pa'o/ /'gro ba med pa'o/ /'gro ba yang dag par chad pa'o/ /shes par
206b7(mdo sde): bya ba ma yin pa'o/ /gang dag gis shes par bya ba ma yin zhe na/ mig dang rna ba dang sna dang lce dang lus dang yid rnams kyis shes par bya ba ma yin no/ /'du byed du gyur pa thams cad kyis shes par bya ba ma yin no/ /de ni lus kyi 'du byed dang ngag gi 'du byed dang / yid
206b8(mdo sde): kyi 'du byed 'gags pa'o/ /ci'i rgyus 'gag /ci sngon byung ba la de dag phyis 'gags pa zhig gam/ 'on te 'das pa na zhig pas 'gags sam/ gang zhig pas 'gags/ de sngon mi shes pa la rab tu gnas pas mi dge ba'i las mngon par 'du byed do/ /
207a1(mdo sde): de shes nas mngon par 'du mi byed do/ /gang sngon 'phags pa'i chos la ma brten te/ mi shes pa la rab tu gnas pas mi dge ba'i las byed pa de 'phags pa'i lam la brten te/ ye shes kyis rtogs nas mngon par 'du byed do/ /gang ye shes kyis
207a2(mdo sde): stong pa de stong pa nyid de/ mig ni ye shes kyis stong ngo / /rna ba dang sna dang lce dang lus dang yid kyang de bzhin no/ /de ci'i phyir zhe na/ ye shes ni ye shes kyis stong ste/ stong pa nyid mig dang rna ba dang sna dang lce dang lus dang yid do/ /yid mi dmigs pas mig mig
207a3(mdo sde): la mi gnas so/ /de ci'i phyir zhe na/ shin du ma skyes pa'i phyir mig mi gnas te/ rna ba dang sna dang lce dang lus dang yid kyang de bzhin no/ /yid mi dmigs pas mig dang rna ba dang sna dang lce dang lus dang yid kyang yid la mi gnas so/ /de ci'i phyir zhe na/
207a4(mdo sde): mig shin du ma skyes pa'i phyir te/ mig dang rna ba dang sna dang lce dang lus dang yid kyang mi gnas so/ /de mi gnas pas bsil bar gyur pa/ dben pa'i sems kyis gnas so/ /dben pa ci zhe na/ 'jam dpal gang chos thams cad mnyam pa
207a5(mdo sde): nyid kyi mtha' dang / gnyis su med pa'i mtha' dang / yang dag pa'i mtha' dang / shin du 'byung ba med pa'i mtha' de ni dben pa zhes bya'o/ /'jam dpal dben pa la ni skye ba dang rga ba dang / 'chi ba med do/ /gang la skye ba dang rga ba dang 'chi ba med pa de la sdug
207a6(mdo sde): bsngal med do/ /gang la sdug bsngal med pa de la sdug bsngal mi 'byung ngo / /gang la sdug bsngal mi 'byung ba de 'jigs pa med do/ /gang 'jigs pa med pa de sems dang rnam par shes pa dang bral ba'o/ /gang sems dang rnam par shes pa dang bral ba
207a7(mdo sde): de ni ma skyes ma 'gags pa'o/ /gang ma skyes pa ma 'gags pa de dben pa ste/ de dang des gnas pas de bzhin gshegs pa dgra bcom pa yang dag par rdzogs pa'i sangs rgyas dben par gnas pa zhes bya'o/ /'jam dpal de bzhin gshegs pa
207a8(mdo sde): gnas pa med pa'o/ /de bzhin gshegs par brtags pa ni brtags pa med pa'o/ /chos thams cad mi mthong ba ni de bzhin gshegs pa mthong ba'o/ /de bzhin gshegs pa'i tshig ni tshig thams cad las 'das pa ste/ bsten du med pa'o/ /de ci'i phyir zhe na/
207b1(mdo sde): 'jam dpal ngas ni chos thams cad kyi yi ge dang nges pa'i tshig gis bstan pa 'gag pa'i phyir chos ston gyi 'jam dpal de bzhin gshegs pa ni yi ge gcig kyang mi brjod do/ /de ci'i phyir zhe na/ de bzhin gshegs pa la sems kyi 'jug pa med
207b2(mdo sde): do/ /sems kyi las med do/ /sems las nges par sems pa med do/ /sems kyi rgyu ba med do/ /sems yongs su rtogs pa med do/ /sems kyi zhi gnas med do/ /sems kyi rjes su 'brang ba rnam par shes pa med do/ /rang gi
207b3(mdo sde): sems kyi gnas med do/ /gzhan gyi sems kyi gnas med do/ /de bzhin gshegs pa la gzugs dang tshor ba dang 'du shes dang 'du byed dang rnam par shes pa la gnas pa'i sems med do/ /mig dang rna ba dang sna dang
207b4(mdo sde): lce dang lus dang yid la gnas pa'i sems med do/ /de bzhin gshegs pa la gzugs dang sgra dang dri dang ro dang reg bya dang chos la gnas pa'i sems med do/ /de ci'i phyir zhe na/ 'jam dpal de bzhin gshegs pa ni zhi ba'o/ /bsil bar gyur pa'o/ /rtag tu
207b5(mdo sde): mnyam par bzhag pa'o/ /mi snang ba'o/ /bltar med pa'o/ /mtha' yas pa'o/ /sprin dang mtshungs pa'o/ /de lta mod kyi 'on kyang sems can rnams sngon dge ba'i rtsa ba'i stobs bskyed pa dang / de bzhin gshegs pa'i sngon gyi smon lam dang /
207b6(mdo sde): spyod pa'i byin gyi brlabs kyis de bzhin gshegs pa mthong ngo / /nges par sems so/ /kun du 'dri'o/ /gang dag ji ltar dbang po yongasu smin pa'i sems can rnams dang / gang dag ji ltar 'dul ba de dag gis de bzhin gshegs pa de ltar
207b7(mdo sde): gsung 'byin par shes so/ /de ci'i phyir zhe na/ de bzhin gshegs pa ma skyes ma 'gags pa'i phyir ro/ /gang chos thams cad kyi rang bzhin mi mthong ba de ni de bzhin gshegs pa mthong ba'o/ /gang chos gang yang mi mthong ba de ni de bzhin
207b8(mdo sde): gshegs pa mthong ba'o/ /de ci'i phyir zhe na/ 'jam dpal de bzhin gshegs pa ni chos thams cad spangs pa ste/ chos gang gis kyang brjod pa yang ma yin/ mi brjod pa yang ma yin no/ /de ci'i phyir zhe na/ chos thams cad dmigs su
208a1(mdo sde): med pa'i phyir ro/ /gang chos thams cad dang chos ma yin pa rnams dang 'dus byas rnams dang 'dus ma byas pa rnams mi dmigs pa de ni de bzhin gshegs pa mthong ba'o/ /de ci'i phyir zhe na/ 'jam dpal de bzhin gshegs pa ni chos thams cad spangs pa ste/
208a2(mdo sde): chos gang yang khas mi len to/ /nye bar mi len to/ /chos su btags pa yang mi 'gro'o/ /'jam dpal chos thams cad shin du 'gag pa ni de bzhin gshegs pa dgra bcom pa yang dag par rdzogs pa'i sangs rgyas te/ chos thams cad yang dag pa ji lta ba
208a3(mdo sde): bzhin du mthong ba de bzhin gshegs pa mthong ba'o/ /de ci'i phyir zhe na/ 'jam dpal de bzhin gshegs pa ni chos gang gis kyang mthong bar mi 'gro ste/ de bzhin gshegs pa de ltar mthong na chos thams cad ni de bzhin gshegs pa'o zhes 'jug par
208a4(mdo sde): 'gyur ro/ /chos thams cad ni de bzhin nyid dang / ma nor ba de bzhin nyid dang / gzhan ma yin pa de bzhin nyid dang / ma skyes pa dang ma 'gags pa'o zhes 'jug par 'gyur ro/ /yul med pa yul dang bral ba ni de bzhin gshegs pa'i yul lo zhes 'jug
208a5(mdo sde): par 'gyur ro/ /'jam dpal ting nge 'dzin 'di la gnas pa'i byang chub sems dpa' ni sems gcig gis sems can thams cad kyi sems kyi spyod pa rab tu shes so/ /de rang gi sems mnyam pa nyid kyi phyir sems can thams cad kyi sems mnyam
208a6(mdo sde): pa nyid du khong du chud par 'gyur ro/ /sems can thams cad kyi sems mnyam pa nyid kyi phyir rang gi sems mnyam pa nyid du khong du chud par 'gyur ro/ /de ci'i phyir zhe na/ sems sgyu ma lta bu'i phyir ro/ /sems can thams cad kyi sems rang bzhin gyis 'od
208a7(mdo sde): gsal ba'i phyir ro/ /de rang gi lus chos nyid kyi phyir sems can thams cad kyi lus chos nyid du khong du chud par 'gyur ro/ /sems can thams cad kyi lus chos nyid kyi phyir rang gi lus chos nyid du khong du chud par 'gyur ro/ /de ci'i phyir zhe na/ lus thams
208a8(mdo sde): cad ni gzugs brnyan lta bu'i phyir rang gi lus la sems can thams cad kyi lus 'jug cing yang dag par 'du'o/ /sems can thams cad kyi lus la yang rang gi lus rjes su 'jug cing yang dag par 'du'o/ /'dul ba ji lta ba bzhin du sems can thams
208b1(mdo sde): cad kyi lus la sangs rgyas kyi sku byin gyis rlob ste/ nyan thos dang rang sangs rgyas kyi theg pa yang de bzhin no/ /rang gi lus dang rang gi lus ma yin pa dang zhing gi tshogs byin gyis rlob bo/ /de bzhin du sa'i khams dang chu'i khams dang me'i khams dang
208b2(mdo sde): rlung gi khams kyang ji ltar 'dod pa de bzhin du byin gyis rlob ste/ chu'i khams dang sa'i khams dang me'i khams dang rlung gi khams su byin gyis rlob bo/ /me'i khams dang sa'i khams dang chu'i khams dang rlung gi khams su byin gyis rlob bo/ /
208b3(mdo sde): rlung gi khams dang sa'i khams dang chu'i khams dang me'i khams su byin gyis rlob bo/ /de'i byin gyi brlabs de ni brgya byin nam/ tshangs pa 'am bdud dam/ gzhan gang gis kyang 'jig rten na chos dang 'thun par bskul ba 'am/ spyod par nus pa'i de lta bu'i
208b4(mdo sde): gnas med do/ /'jam dpal spyod pa 'di la mos pa'i byang chub sems dpa' sems dpa' chen po'i gzugs la so so yang dag par rig pa bzhi dang mngon par shes pa drug dang byang chub kyi phyogs kyi chos sum bcu rtsa bdun dang byin gyi
208b5(mdo sde): brlabs bzhi yang dag par 'jug go/ /'jam dpal byang chub sems dpa' sems dpa' chen po'i lus la so so yang dag par rig pa bzhi dang mngon par shes pa drug dang byang chub kyi phyogs kyi chos sum bcu rtsa bdun dang byin gyi brlabs bzhi
208b6(mdo sde): ji ltar yang dag par 'jug ce na/ 'jam dpal gang gzugs mi dmigs pa'i shes pa de ni don so so yang dag par rig pa'o/ /gang don ji lta ba bzhin du rton pa de ni chos so so yang dag par rig pa'o/ /gang chos mi skye mi 'byung mi 'gag par rtog
208b7(mdo sde): pa de ni nges pa'i tshig so so yang dag par rig pa'o/ /gang nges pa'i tshig gis nges par rtogs pa 'di ni spobs pa so so yang dag par rig pa'o/ /gang gzugs rnam par mthong ba na khams rnams dang / skye mched rnams la mig chags pa med cing sgrib pa
208b8(mdo sde): med pa de ni/ de'i mig gi mngon par shes pa nyams pa med pa'o/ /gang gzugs la yi ge gcig brjod pas gzugs kyi don thams cad thos pa de ni de'i rna ba mngon par shes pa nyams pa med cing chags pa med de sgrib pa med pa'o/ /gang
209a1(mdo sde): gzugs la sems can thams cad kyi sems dang / sems las byung ba rnams la chags pa med cing dbyer med par sems kyi spyod pa la 'jug pa shes pa de ni de'i pha rol gyi sems shes pa'i mngon par shes pa nyams pa med cing chags pa med de sgrib
209a2(mdo sde): pa med pa'o/ /gang gzugs la sems can thams cad kyi sems snang ba la gcig tu mnyam pa nyid du 'jug pa shes pa de ni sngon gyi gnas rjes su dran pa'i mngon par shes pa nyams pa med cing chags pa med de sgrib pa med pa'o/ /gang gzugs kyi sngon dang phyi ma'i
209a3(mdo sde): ming dang nges pa'i tshig mtha' yas pa la mi dmigs pa'i tshul khrims kyis lhag pa'i bsam pas 'jug pa de ni de'i rdzu 'phrul rnam par 'phrul pa'i mngon par shes pa nyams pa med cing lhun gyis grub ste/ chags pa med cing sgrib pa med pa'o/ /gang 'das
209a4(mdo sde): pa dang ma 'ongs pa dang da ltar byung ba'i dus la 'dod chags med cing 'dod chags dang bral ba'i tshul gyis gzugs la 'dod chags dang / zhe sdang dang gti mug gis mi gos par shes pa de ni de'i zag pa zad pa'i shes pa mngon sum du bya ba'i mngon par shes pa
209a5(mdo sde): nyams pa med cing chags pa med de sgrib pa med pa'o/ /gang mnyam pa nyid du shes pa'i tshul gyis gzugs la mi skye mi 'gag mi gnas par shes pa de ni de'i lus la lus kyi rjes su lta ba'i dran pa nye bar gzhag pa zhes bya'o/ /gang mnyam pa nyid kyi tshul gyis gzugs
209a6(mdo sde): la myong ba skye ba med par shes pa de ni de'i tshor ba la tshor ba'i rjes su lta ba'i dran pa nye bar gzhag pa zhes bya'o/ /mnyam pa nyid kyi tshul gyis gang gzugs la dmigs pa de dang de la sems med cing sems yod pa ma yin te/ sems dang bral ba de ni sems la
209a7(mdo sde): sems kyi rjes su lta ba'i dran pa nye bar gzhag pa zhes bya'o/ /mnyam pa nyid du shes pa'i tshul gyis gang skye mched bcu gnyis la 'du shes phyin ci log med pa dang / sems phyin ci log med pa dang lta ba phyin ci log med pa dang / gdeg pa med pa dang /
209a8(mdo sde): gzhag pa med pa de ni chos kyi rjes su lta ba'i dran pa nye bar gzhag pa zhes bya'o/ /chos kyi dbyings dbyer med pa'i tshul gyis gang gzugs la mi skye ba dang mi 'gag pa dang gnas pa med par shes shing / dge ba dang mi dge ba'i 'du shes dang yang mi
209b1(mdo sde): 'du ba de ni sdig pa mi dge ba'i sems dang sems las byung ba'i chos skyes pa rnams spang ba'i yang dag par spong ba zhes bya'o/ /yid la byed pa med pa'i tshul gyis gang gzugs la mi skye ba dang mi 'gag pa dang gnas pa med par shes shing / sdug bsngal las
209b2(mdo sde): shin du mi 'da' ba'i tshul gyis gdeg pa med cing gzhag pa med la/ sdig pa la gnas pa med de spong ba de ni sdig pa mi dge ba'i chos ma skyes pa rnams mi skyed pa'i yang dag par spong ba zhes bya'o/ /yid la byed pa med pa'i tshul gyis gang gzugs
209b3(mdo sde): mthong nas khams dang skye mched mi skye ba dang mi 'gag pa dang gnas pa med par shes shing chos kyi dbyings mnyam pa nyid mi skye ba'i tshul gyis gdeg pa med cing gzhag pa med la/ mi dge ba mi dmigs shing / dge ba'i chos ma skyes pa rnams skyed pa de ni
209b4(mdo sde): dge ba'i chos ma skyed pa rnams skyed pa'i yang dag par spong ba zhes bya'o/ /yid la byed pa med pa'i tshul gyis gang gzugs la skye ba med pa dang 'gag pa med pa dang gnas pa med par shes shing / gnas med pa dang skye ba med pa dang 'gag pa med pa dang gnas
209b5(mdo sde): pa med pa'i tshul gyis gdeg pa med cing gzhag pa med la/ dge ba mi dmigs par dge ba sbyor ba de ni dge ba'i chos rnams gnas par bya ba yang dag par spong ba zhes bya'o/ /nyams pa med pa'i tshul gyis gang gzugs la gnas med cing sgrib pa med par
209b6(mdo sde): 'dun la chos kyi dbyings mnyam pa nyid kyi tshul gyis kha dog gi snang ba thams cad kyis gzugs khyab la/ ji ltar yongs su smin pa bzhin du 'dul bar 'dun pa de ni 'dun pa'i ting nge 'dzin rdzu 'phrul gyi rkang pa zhes bya'o/ /rgyun mi chad pa'i tshul dang phyi
209b7(mdo sde): ma'i mtha'i mur rgyun mi gcod pa'i tshul dang / gzhag pa med pa'i tshul gyis gang gzugs la blang ba med pa dang / dor ba med pa'i brtson 'grus dang mngon par 'du mi byed pa'i rdzu 'phrul gyis 'dul ba yongs su smin pa bzhin du 'dul bar spro ba 'di ni chos nyid
209b8(mdo sde): dbyer med pas brtson 'grus kyi ting nge 'dzin de bzhin gshegs pa'i ye shes thob pa med pa'i tshul gyis rdzu 'phrul gyi rkang pa zhes bya'o/ /gang gzugs la sems mi 'dzin cing sbyor ba med pas mnyam pa nyid dang dmigs pa las shin du 'da' ba dang /
210a1(mdo sde): de bzhin gshegs pa'i ye shes kyi phyag rgya la gnas pa dang / bsam gtan mkha' khyab la snyoms par 'jug pa de ni de bzhin gshegs pa'i rdzu 'phrul thob par byed pa'i sems rdzu 'phrul gyi rkang pa zhes bya'o/ /dpyod pa med pa'i ye shes
210a2(mdo sde): kyi tshul gyis gzugs la skye ba med par shes pa la gcig tu nges pa dang / dbyer med pa'i tshul gyis mtshan nyid thams cad mtshan nyid gcig tu rtogs par dpyod pa dang / de bzhin gshegs pa'i ye shes dpyod pas rnam par 'phrul pa de ni sems
210a3(mdo sde): can thams cad kyi sems tshim par byed pas dpyod pa rdzu 'phrul gyi rkang pa zhes bya'o/ /chos thams cad thob pa med pa'i tshul gyis gang gzugs la dmigs pa thams cad gnas med par dad pa dang dbang po la rtogs pa dang gzugs dang
210a4(mdo sde): gzugs med pa mnyam pa nyid du gyur pa'i chos rnams la dad pa dang / dbang po zhum pa med pas de bzhin gshegs pa'i ye shes la dad pa de ni dad pa'i dbang po zhes bya'o/ /gdeg pa med pa dang gzhag pa med pa'i tshul gyis gang gzugs
210a5(mdo sde): la dmigs pa thams cad mgo gcig tu gyur pa dang / rnal 'byor gyi rgyun mi gcod pa de ni brtson 'grus zhes bya ste/ mi dmigs pa'i tshul gyis de bzhin gshegs pa'i ye shes rgyun mi gcod pa de ni brtson 'grus kyi dbang po zhes bya'o/ /de bzhin
210a6(mdo sde): gshegs pa'i gnas la dbang po 'jug pa'i tshul gyis gang gzugs la dran pa med cing yid la byed pa med pa'i tshul gyis dmigs pa las shin du 'das nas gcig dran te/ dus gsum mtshan nyid gcig tu dran pa de ni dran pa zhes bya ste/
210a7(mdo sde): sems can thams cad kyi sems sems su mtshungs pas/ dmigs pa gcig gis sems can gyi khams thams cad khyab pa dang / de bzhin gshegs pa mthong ba'i byin gyi brlabs de ni dran pa'i dbang po zhes bya'o/ /skye ba med pa dang
210a8(mdo sde): 'gag pa med pa dang g.yeng ba med pa'i tshul gyis gang gzugs la yid la byed pa thams cad de gcig pa dang / gzugs dang gzugs med pa'i ting nge 'dzin dmigs pa gcig pa dang mtshan nyid thams cad mtshan nyid gcig ste/ g.yeng ba med
210b1(mdo sde): pa dang de bzhin gshegs pa'i dbang po la 'jug pa'i ye shes dang / rdo rje lta bu'i ting nge 'dzin thun mong ma yin pa de ni ting nge 'dzin ces bya ste/ ting nge 'dzin thams cad skye ba med pa'i tshul dang / g.yeng ba med cing mi thul bas ting nge 'dzin gyi dbang
210b2(mdo sde): po zhes bya'o/ /gang gzugs la gnas med pa'i shes rab dang ting nge 'dzin dang snyoms par 'jug pa thams cad dang / skye ba med pa'i mthar yang dag par 'dus pa'i spyod pa dang / chos thams cad skye ba med pa la 'jug pa'i shes rab kyis 'dus
210b3(mdo sde): byas dang 'dus ma byas gnyis las shin du 'da' ba dang / gnyen po med pa'i tshul gyis gzugs de la gang mtshan nyid gcig tu 'jug pa de ni shes rab ces bya ste/ nyi tshe ba'-i shes pas mi thul ba'i tshul gyis shes rab kyi dbang po zhes
210b4(mdo sde): bya'o/ /gang gzugs la chags pa med cing dmigs pa med la mi thul ba'i don dang / dad pas 'phrogs pa med pa'i don de ni dad pa'i stobs shes bya'o/ /gang gzugs la kun du 'gro ba'i byin gyi brlabs la spro ba dang / stobs dang /
210b5(mdo sde): stobs ma yin pa'i 'du shes las shin du 'da' ba dang / khams la de ltar de bzhin gshegs pa'i stobs su sgrub pa de ni brtson 'grus kyi stobs shes bya'o/ /gang gzugs la rnam par mi rtog pa dang / rnam par mi sgrub pa dang lhun gyis grub pa'i
210b6(mdo sde): dran pa'i shes pa dang / shin du mthar thug pa la 'jug pa'i mchog dang yang dag pa'i mtha' dang mtshungs pa dang de bzhin gshegs pa'i chos kyi sku la dran pa nye bar gzhog pa dang / nyan thos dang rang sangs rgyas thams cad kyis mi thul ba'i shes
210b7(mdo sde): pa de ni dran pa'i stobs shes bya'o/ /gang gzugs la de bzhin gshegs pa'i ye shes kyi mthar thug pa dang / chos kyi dbyings kyi las yang dag par sgrub pa dang de bzhin gshegs pa'i ting nge 'dzin lhun gyis grub pa'i thob pa dang / phyin ci log thams
210b8(mdo sde): cad la g.yeng ba med pa shes pa de ni mi thul ba'i phyir ting nge 'dzin gyi stobs shes bya'o/ /gang gzugs la chos kyi dbyings 'khrugs pa med par rtog pa dang / mtha' dang mtha' ma yin pa gnyis su med par rab tu shes pa dang / rnam par gzhag pa'i
211a1(mdo sde): mtha' la lhun gyis grub pa'i dran pa shes pa dang gnas pa med pa'i dngos po rab tu shes pa de ni shes rab kyi stobs shes bya'o/ /gang gzugs la gnas med pa'i dran pa mngon du yang dag par rtog pa dang / de bzhin gshegs pa'i spyod yul dang
211a2(mdo sde): 'thun pa dang skye ba med pa la zhugs pa rnams kyi dran pa yid la byed pa med pa'i tshul du mngon par rdzogs par byang chub pa de ni dran pa yang dag byang chub kyi yan lag ces bya'o/ /gang gzugs la chos kyi dbyings su rab tu shes pa dang / mi dmigs pa'i rnal
211a3(mdo sde): 'byor gyi shes pas rab tu rnam par 'byed pa la mkhas pa dang / chos dang chos ma yin pa gnyis khong du chud pa de ni chos rab tu rnam par 'byed pa yang dag byang chub kyi yan lag ces bya'o/ /gang gzugs la rang bzhin gyis chos kyi sku yin pas
211a4(mdo sde): mi thul bar mngon du yang dag par rtog pa dang / chos nyid mngon par rdzogs par byang chub par bya ba'i phyir brtson 'grus mi 'dor ba de ni brtson 'grus yang dag byang chub kyi yan lag ces bya'o/ /gang gzugs la dbyer med par rab tu rnam par 'byed pa
211a5(mdo sde): la mkhas pa dang / dpyod pa'i shes pa dang lhun gyis grub pa rab tu rnam par 'byed pa bya ba gnas med pa'i shes pa'i yang dag par 'grub pa dang / shin du sbyangs pa'i ting nge 'dzin dang btang snyoms dang ye shes kyi dga' ba myong ba'i shes pa de ni dga' ba yang
211a6(mdo sde): dag byang chub kyi yan lag ces bya'o/ /gang gzugs la dmigs pa thams cad yid la byed pa'i rgyun mi gcod pa'i shes pa dang / rnam par grul ba'i skye mched thams cad la dngos po dang dngos po med pa mnyam pa nyid du shes pa de ni shin du sbyangs pa yang dag byang
211a7(mdo sde): chub kyi yan lag ces bya'o/ /gang gzugs la rnam par bltas nas chos thams cad mnyam pa nyid du shes pa dang / byang chub kyi yan lag sgrib pa med pa'i rkyen dang / ting nge 'dzin dang snyoms par 'jug pa thams cad gcig tu mngon par rdzogs par byang chub
211a8(mdo sde): pa de ni ting nge 'dzin yang dag byang chub kyi yan lag ces bya'o/ /gang gzugs la dngos po med pa'i rang bzhin mnyam pa nyid du mngon du yang dag par rtog pa dang / gzugs dang gzugs med pa thams cad mnyam pa nyid dang rab tu 'dzin pa dang / rtsod pa dang
211b1(mdo sde): rnam par 'byed pa la btang snyoms pa dang lhun gyis grub pa dang / 'du shes dang ye shes la mnyam pa nyid dang thob pa'i chos thams cad mi skyed pa dang / rgyu ba med pa dang ting nge 'dzin dang btang snyoms shes pa dang byang chub kyi yan lag rnams dang / lam rnams
211b2(mdo sde): skye ba med pa'i mtha' dang thob pa rnams mi tshol ba de ni btang snyoms yang dag byang chub kyi yan lag ces bya'o/ /gang gzugs mthong nas khams dang skye mched rnams la dngos po med pa'i rang bzhin du mthong zhing yan lag dang yan lag med pa'i tshul gyis
211b3(mdo sde): mnyam pa nyid du mthong ba dang / 'phags pa'i lam rnams lam med pa'i tshul gyis lta ba dang mi 'grogs pa dang / 'phags pa'i lam rnams dang lta bar gyur pa thams cad mtshan nyid med par gcig pa'i tshul gyis lta ba dang mi 'grogs pa dang /
211b4(mdo sde): mi 'khrugs pa'i tshul gyis lta ba yang dag pa zhes bya ba dang / chos thams cad mthong ba'i tshul gyis lta ba zhes bya ba dang / mi skye ba thob pa'i tshul gyis lam zhes bya ba 'am/ mnyam pa nyid kyi tshul gyis yang dag pa zhes bya ba dang / sgrib pa med
211b5(mdo sde): pa'i tshul gyis lta ba zhes bya ba dang / lam dang lam ma yin pa thams cad la 'jug pa'i tshul gyis lam zhes bya ba de ni yang dag pa'i lta ba zhes bya'o/ /gang gzugs la rtog pa dang / rnam par rtog pa thams cad gcig pa ste/ 'di lta ste
211b6(mdo sde): dngos por mi rtog pa dang dngos po med par mi rtog pa dang chad par mi rtog pa dang / rtag par mi rtog pa dang skye bar mi rtog pa dang mi skye bar mi rtog pa dang / rtog pa dang mi rtog pa la mi rtog pa dang rtog pa med pa dang rnam par mi rtog pa dang / yang dag
211b7(mdo sde): pa'i lam la mi rtog pa de ni yang dag pa'i rtog pa zhes bya'o/ /gang gzugs la chos thams cad brjod du med pa dang brjod pa med pa dang / dbyangs dang dbyangs med pa mnyam pa nyid dang ming med pa dang ming du brjod pa med pa dang / tshol ba med pa
211b8(mdo sde): dang lam gyi yan lag ma yin pa dang yang dag pa zhes bya ba ngag gi lam thams cad la kun du mi rgyu zhing mi rjod pa dang / lam zhes bya ba'i chos ma lus pa brjod pa de ni yang dag pa'i ngag ces bya'o/ /gang gzugs la las thams cad kyi rang bzhin la
212a1(mdo sde): las med par mngon par zhen pa 'di lta sta/ mngon par 'du bya ba med pa la mngon par zhen pa dang mngon par 'du bya ba med pa thob pa rnams la tshol ba med pa dang yang dag pa tshol ba 'am/ log pa tshol ba 'am/ log pa ma yin pa tshol ba
212a2(mdo sde): 'am/ las tshol ba'am/ las ma yin pa tshol ba 'am/ las dang las ma yin pa thams cad khas mi len pa de ni nges pa dang ma nges pa dang / yang dag pa nyid dang log pa nyid dang dge ba dang / mi dge ba dang lung du mi ston pa dang / mi g.yo ba
212a3(mdo sde): mngon par 'du mi byed pa dang lam dang lam ma yin pa mtha' yas pa skye ba med par bsdus pa dang / mig yor lta bu'i tshul gyis las kyi mtha' thams cad mi byed pas yang dag pa'i las kyi mtha' zhes bya'o/ /gang gzugs la kun du
212a4(mdo sde): longs spyod pa dang kun du longs spyod pa ma yin pa shes pa dang / de la gnas pa chos kyi dbyings mnyam pa nyid kyi tshul gyis yang dag pa dang / log pa'i tshor ba mi dmigs pa dang mi dmigs pas 'tsho ba dang / las 'jig pa de ni yang dag pa'i
212a5(mdo sde): 'tsho ba zhes bya ste/ yang dag pa zhes bya ba de ni mnyam pa nyid kyi tshig go/ /'tsho ba zhes bya ba de ni 'phags pa'i chos 'dzin pa'i tshig go/ /lam zhes bya ba dang lam ma yin pa zhes bya ba de ni mi tshol ba'i don gyis lam zhes bya'o/ /'tsho ba
212a6(mdo sde): dang 'tsho ba ma yin pa'i 'du shes la rnam par mi rtog pa'i don gyis 'tsho ba zhes bya'o/ /yang dag pa zhes bya ba de ni mnyam pa nyid la gnas pa zhes bya ba'i don te/ de ni yang dag pa'i 'tsho ba zhes bya'o/ /chos kyi dbyings mnyam pa nyid kyi tshul gyis
212a7(mdo sde): gang gzugs la lus dang ngag dang yid kyi rtsol ba med pa ni chos kyi dbyings la rtsol ba med pa ste/ yang dag pa zhes bya ba de ni mi skye ba la gnas pa'i chos rnams blang ba med pa dang / dor ba med pa'i tshig bla dgas so/ /rtsol ba med pa zhes bya ba
212a8(mdo sde): de ni lus dang ngag dang yid mi dmigs pa'i tshig go/ /lam zhes bya ba de ni blang ba med pa dang dor ba med pa'i tshul dang / mi tshol ba'i tshul gyis 'phags pa'i don tshol ba ste/ de ni yang dag pa'i rtsol ba zhes bya'o/ /gang gzugs la dran pas mi
212b1(mdo sde): dmigs pa mnyam pa nyid ni dran pa med pa dran pa med pa'i tshul gyis dran pa la sbyor ba ste/ yang dag pa zhes bya ba de ni dmigs pa med pa mnyam pa nyid sgro btags pa med pa'i tshig go/ /dran pa zhes bya ba de ni phung po dang khams dang skye mched rjes su
212b2(mdo sde): dran pa'i tshig go/ /stong pa nyid rjes su dran pa'i tshig dang mtshan ma med pa dang smon pa med pa rjes su dran pa'i tshig dang / de ltar de bzhin gshegs pa'i ting nge 'dzin lhun gyis grub pa'i rjes su dran pa'i tshig de ni yang dag pa'i dran pa zhes bya'o/ /
212b3(mdo sde): gang gzugs la dbyer med pa shes pa ni mnyam pa nyid dang ting nge 'dzin gyi las yang dag par bsgrubs pa ste/ gzugs gang dang mnyam pa tshor ba dang 'du shes dang 'du byed dang / rnam par shes pa yang de dang mnyam zhing / phung po gang dang
212b4(mdo sde): mnyam pa ting nge 'dzin kyang de dang mnyam par yang dag par rjes su mthong ngo / /de bzhin gshegs pa'i rigs kyi ting nge 'dzin kyang de dang mnyam par yang dag par rjes su mthong ngo / /de bzhin gshegs pa'i rigs kyi ting nge 'dzin gang dang
212b5(mdo sde): mnyam par yang dag par rjes su mthong ba chos thams cad kyang de dang mnyam pa yang dag par rjes su mthong ngo / /sangs rgyas kyi chos thams cad gang dang mnyam par yang dag par rjes su mthong ba byis pa so so'i skye bo'i chos thams cad kyang de dang
212b6(mdo sde): mnyam par yang dag par rjes su mthong ngo / /byis pa so so'i skye bo'i chos thams cad gang dang mnyam par yang dag par rjes su mthong ba'i ting nge 'dzin kyang de dang mnyam par yang dag par rjes su mthong ngo / /ting nge 'dzin gang dang mnyam pa 'das
212b7(mdo sde): pa'i phung po dang / khams dang skye mched rnams kyang de dang mnyam par yang dag par rjes su mthong ngo / /ma 'ongs pa dang da ltar byung ba'i phung po dang khams dang skye mched rnams kyang de bzhin du yang dag par rjes su mthong ngo / /phung po dang khams
212b8(mdo sde): dang skye mched rnams ji lta ba bzhin du las dang rnam par smin pa yang de ltar yang dag par rjes su mthong ste/ dus gsum mnyam pa'i ting nge 'dzin gyi rigs la zhugs pa de ni yang dag pa'i ting nge 'dzin ces bya'o/ /gang gzugs la de
213a1(mdo sde): kho na shes pa dang de bzhin nyid shes pa de ni bden pa shes pa ste/ chos nyid kyi rang bzhin gang yin pa de ni phung po dang khams dang skye mched rnams kyi rang bzhin no/ /chos nyid kyi rang bzhin med pa ni phung po dang khams dang skye mched kyi rang bzhin med par bden
213a2(mdo sde): pa nyid du mos so/ /byin gyis brlabs shes bya ba de ni slu ba med pa'i chos nyid kyi tshig bla dgas so/ /de ci'i phyir zhe na/ mi slu ba gang yin pa de ni bden pa'i phyir ro/ /de la gnas pa ni yang dag pa'i smon lam brjod pa dang las yang dag par spyod pa mngon
213a3(mdo sde): sum du 'gyur te/ phung po dang khams dang skye mched de dag la de bzhin gshegs pa'i rnam par 'phrul pa kun du ston par byin gyis rlob bo/ /sa'i bden pa nyid gang dang mnyam pa chu dang me dang rlung gi bden pa nyid kyang de dang mnyam mo/ /nam mkha' dang chos
213a4(mdo sde): dang sgra dang mig yor dang gzugs brnyan dang / mtshan nyid dang bcas pa dang mtshan nyid med pa dang chags pa dang bcas pa dang / chags pa ma yin pa dang bsdus pa'i bskal pa dang / rgya che ba'i bskal pa dang grangs yod pa'i bskal pa dang grangs med
213a5(mdo sde): pa'i bskal pa dang sangs rgyas dang bcas pa'i bskal pa dang / sangs rgyas mi 'byung ba'i bskal pa dang 'das pa'i bskal pa dang / ma 'ongs pa'i bskal pa dang ma 'ongs pa dang 'das pa'i bskal pa dang / da ltar byung ba dang ma 'ongs pa dang 'das pa'i
213a6(mdo sde): bskal pa dang 'das pa dang ma 'ongs pa dang da ltar byung ba'i bskal pa yang de dang mnyam ste/ kun nas nyon mongs pa'i bskal pa la rnam par byang ba'i bskal pa dang / rnam par byang ba'i bskal pa la kun nas nyon mongs pa'i bskal pa
213a7(mdo sde): dang / byin gyi brlabs kyi bskal pa la mnyam pa nyid kyi bskal pa 'jug ste/ 'jug pa shes pa de la mngon par zhen pa med pa de ni chos kyi dbyings bden pa nyid kyi phyir bden pa'i byin gyi brlabs shes bya ste/ gzugs nyid bden pa'o/ /de bzhin
213a8(mdo sde): du tshor ba dang 'du shes dang 'du byed dang rnam par shes pa nyid bden pa'o/ /de la gnas pa'i bden pa'i ngag gang yin pa de byin gyi brlabs te/ de ni bden pa'i byin gyi brlabs shes bya'o/ /gang mnyam pa nyid kyi tshul gyis gang gzugs la 'dzin pa
213b1(mdo sde): med pa dang / mchog tu 'dzin pa med pa dang gtong ba dang dor ba de ni gtong ba'i byin gyis brlabs shes bya'o/ /gang gzugs la blang ba med pa dang dor ba med pa shes pa de ni g.yo ba dang 'gul ba thams cad zhi ba'o/ /byin gyi brlabs shes bya ba ni zhi ba de la gnas
213b2(mdo sde): nas kun nas nyon mongs pa ni rnam par byang bar byin gyis rlobs pa dang / rnam par byang ba ni kun nas nyon mongs par byin gyi rlob pa dang zhi ba de la gnas nas spyod lam kun du bstan pas tshangs pa nye bar zhi ba'i spyod lam can rnams kyang 'dod pa skyed pa dang lag
213b3(mdo sde): na rdo rje'i gzugs kun du bstan pas ma zhi ba'i spyod lam can rnams sam/ bdud thams cad kyang nye bar zhi ba'i byin gyi brlabs la mos par byed pa'o/ /nye bar zhi ba'i byin gyi brlabs ni byis pa so so'i skye bo thams cad shin du zhi ba dang / nye bar zhi ba dang
213b4(mdo sde): rab tu zhi ba ste/ nye bar zhi ba'i byin gyi brlabs thob par yang dag par rjes su mthong ba de ni nye bar zhi ba'i byin gyi brlabs shes bya'o/ /gang gdeg pa med pa dang gzhag pa med pa'i tshul gyis gzugs la chos kyi dbyings dang dbyer med par shes shing
213b5(mdo sde): spros pa dang bral ba'i shes rab kyis shin du zhi ba dang nye bar zhi ba dang / spros pa med pa'i chos thams cad phung po dang khams dang skye mched thams cad la thams cad mkhyen pa nyid du byin gyis rlob pa de ni shes rab kyi byin gyi brlabs shes bya'o/ /yang na byin gyi
213b6(mdo sde): brlabs shes bya ba de ni thams cad mkhyen pa'i rjes su 'gro ba ni shes rab kyi gnas te/ de'i phyir bdag gis lus 'dom gang tsam po 'di la 'jig rten gdags par bya'o/ /'jig rten kun 'byung ba dang 'jig rten 'gog pa dang 'jig rten 'gog
213b7(mdo sde): par 'gro ba'i lam dang / thams cad mkhyen pa'i ye shes kyi bar yang gdags par bya'o snyam pa ste/ de ni shes rab kyi byin gyi rlabs shes bya'o/ /de nas bcom ldan 'das la 'jam dpal gzhon nur gyur pas 'di skad ces gsol to/ /bcom
213b8(mdo sde): ldan 'das byang chub sems dpa' sems dpa' chen po rnam par dag pa'i ye shes kyi stobs du zhig dang ldan na rab tu zhi ba'i rnam par nges pa'i cho 'phrul gyi ting nge 'dzin 'di 'thob/ de skad ces gsol pa dang / bcom ldan 'das kyis 'jam
214a1(mdo sde): dpal gzhon nur gyur pa la 'di skad ces bka' stsal to/ /'jam dpal byang chub sems dpa' sems dpa' chen po rnam par dag pa'i ye shes kyi stobs sum bcu rtsa drug dang ldan na rab tu zhi ba'i rnam par nges pa'i ting nge 'dzin 'di
214a2(mdo sde): 'thob ste/ sum bcu rtsa drug gang zhe na/ 'di lta ste/ lhag pa'i bsam pa rnam par dag pa'i ye shes kyi stobs dang / smon lam rnam par dag pa'i ye shes kyi stobs dang / dge ba'i rtsa ba rnam par dag pa'i ye shes kyi stobs dang /
214a3(mdo sde): yongs su bsngo ba rnam par dag pa'i ye shes kyi stobs dang / thos pa rnam par dag pa'i ye shes kyi stobs dang / las kyi sgrib pa rnam par dag pa'i ye shes kyi stobs dang / cho ga dang spyod yul rnam par dag pa'i ye shes kyi stobs dang /
214a4(mdo sde): dran pa rnam par dag pa'i ye shes kyi stobs dang / thabs la mkhas pa rnam par dag pa'i ye shes kyi stobs dang / sems can la dmigs pa'i rnam par dag pa'i ye shes kyi stobs dang / mtshan ma la dmigs pa'i rnam par
214a5(mdo sde): dag pa'i ye shes kyi stobs dang / gtong ba rnam par dag pa'i ye shes kyi stobs dang / sems can rjes su 'dzin pa rnam par dag pa'i ye shes kyi stobs dang / byams pa chen po yang dag par 'grub pa rnam par dag pa'i ye shes
214a6(mdo sde): kyi stobs dang / snying rje chen po rnam par dag pa'i ye shes kyi stobs dang / dga' ba dang btang snyoms chen po rnam par dag pa'i ye shes kyi stobs dang / tshul khrims rnam par dag pa'i ye shes kyi stobs dang / tshul khrims kyis
214a7(mdo sde): rjes su 'dzin pa rnam par dag pa'i ye shes kyi stobs dang / bzod pa rnam par dag pa'i ye shes kyi stobs dang / bzod pas rjes su 'dzin pa rnam par dag pa'i ye shes kyi stobs dang / brtson 'grus kyi bsam pa rnam par dag pa'i
214a8(mdo sde): ye shes kyi stobs dang / brtson 'grus yang dag par len pa rnam par dag pa'i ye shes kyi stobs dang / khams la mkhas pa rnam par dag pa'i ye shes kyi stobs dang / bsam gtan la mkhas pa rnam par dag pa'i ye shes kyi stobs
214b1(mdo sde): dang / zhi gnas la mkhas pa rnam par dag pa'i ye shes kyi stobs dang / shes rab rnam par dag pa'i ye shes kyi stobs dang / thos pa rnam par nges pa rnam par dag pa'i ye shes kyi stobs dang / 'jig rten pa dang 'jig rten las 'das
214b2(mdo sde): pa'i rnam par nges pa rnam par dag pa'i ye shes kyi stobs dang / shes pa rnam par dag pa'i ye shes kyi stobs dang / 'dus byas dang 'dus ma byas rnam par dag pa'i ye shes kyi stobs dang / lhag mthong la mkhas pa rnam par
214b3(mdo sde): dag pa'i ye shes kyi stobs dang / rig pa dang rnam par grol ba rnam par dag pa'i ye shes kyi stobs dang / mi skye ba la bzod pa rnam par dag pa'i ye shes kyi stobs dang / mtshan nyid med par mtshan nyid gcig pa rnam par
214b4(mdo sde): dag pa'i ye shes kyi stobs dang / don dam pa dang kun rdzob rnam par dag pa'i ye shes kyi stobs dang / 'dun pa dang brtson 'grus tshad med pa rnam par dag pa'i ye shes kyi stobs te/ 'jam dpal byang chub sems dpa' chen po
214b5(mdo sde): rnam par dag pa'i ye shes kyi stobs sum bcu rtsa drug po de dag dang ldan na rab tu zhi ba rnam par nges pa'i cho 'phrul gyi ting nge 'dzin 'di 'thob bo/ /'jam dpal yongs su brtag pa nye bar bzung ste/ byang chub sems dpa'
214b6(mdo sde): gang la las 'jig rten gyi khams bcu'i rdul phra rab kyi rdul snyed kyi bskal par phyogs bcu'i 'jig rten gyi khams thams cad du 'jig rten gyi khams re rer yang sangs rgyas dang byang chub sems dpa' dang bcas pa/ nyan thos dang rang sangs rgyas dang bcas pa gang gA'i klung gi bye ma snyed rnams la lha'i zas dang /
214b7(mdo sde): lha'i ras bcos bu'i na bza' rnams phul ba dang / stong gsum gyi stong chen po'i 'jig rten gyi khams kyi rdul phra rab
214b8(mdo sde): kyi rdul snyed kyi 'jig rten gyi khams rnams nor bu rin po che dbang gi rgyal pos rab tu bkang ste/ dbul ba phul ba dang de bzhin gshegs pa re re'i phyir yang nor bu rin po che snang ba thams cad yang dag par bsags
215a1(mdo sde): pa'i mchod rten tshad 'dzam bu'i gling tsam du yod pa/ srid pa'i rtse mor thug pa/ nor bu rin po che glog gi sgron ma'i kha khyer gyis yongasu bskor ba nor bu rin po che dbang gi rgyal po'i dra ba bres pa/ rgyal mtshan dang ba dan sgreng ba/ tsan dan sbrul gyi snying po'i byug pas
215a2(mdo sde): bskus pas/ 'jig rten gyi khams bcu'i rdul phra rab kyi rdul snyed dag byas te/ mchod rten re re la yang sangs rgyas kyi zhing bcu'i rdul phra rab kyi rdul snyed kyis bskal par lha'i mchod pa mtshungs pa med par byas kyang byang chub sems dpa' gzhan gang gis dad
215a3(mdo sde): pas ting nge 'dzin 'di la mos nas/ tha na dud 'gro'i skye gnas su song ba'i sems can la zan chang gcig tsam byin na bsod nams mngon par 'du byed pa de la bsod nams mngon par 'du bya ba snga mas brgya'i char yang nye bar mi 'gro'o/ /stong gi cha dang brgya
215a4(mdo sde): stong gi cha dang bye ba brgya'i cha dang bye ba stong gi cha dang / bye ba brgya stong gi cha dang dpe dang rgyur yang mi bzod do/ /'jam dpal byang chub sems dpa' gang la la ting nge 'dzin 'di la dad de/ phyogs bcu'i 'jig rten gyi khams thams cad kyi rdul phra rab kyi rdul snyed kyi sangs
215a5(mdo sde): rgyas bcom ldan 'das rnams la bde bar sbyar ba thams cad kyi bsnyen bkur byas pa bas byang chub sems dpa' gzhan gang ting nge 'dzin 'di la mchog tu 'jug na de de bas bsod nams ches grangs med par skyed do/ /'jam dpal byang chub sems dpa' gang la la zhig
215a6(mdo sde): gis bskal pa khrir dkon mchog gsum la dbul ba phul ba bas byang chub sems dpa' gzhan gang gis rab tu zhi ba rnam par nges pa'i cho 'phrul gyi ting nge 'dzin 'di'i ming thos te/ thos nas kyang tha na yud tsam zhig nyan 'dod par gyur na de de bas sangs rgyas kyi ye
215a7(mdo sde): shes thob par byed pa'i bsod nams ches grangs med par skyed par 'gyur ro/ /de nas bcom ldan 'das kyis de'i tshe tshigs su bcad pa 'di dag bka' stsal to/ /dran pa ldan zhing blo gros ldan/ /shes rab ldan pa mi 'jigs pa/ /de ni tshe rabs thams cad du/ /
215a8(mdo sde): byang chub spyad pa spyod par 'gyur/ /sangs rgyas 'byung ba rab mdzes pa/ /skad cig gcig la mnyes byed na/ /gang dag ngas ni sngon bshad pa/ /mi khom brgyad rnams rnam par spong / /gzugs dang kha dog phun sum tshogs/ /mtshan rnams kyis kyang legs
215b1(mdo sde): par brgyan/ /mthu stobs dang yang rab tu ldan/ /le lo 'dod par yod mi 'gyur/ /skyid cing nor yang chen por 'gyur/ /bsod nams ldan zhing rdzu 'phrul che/ /'jig rten snang byed mthong nas kyang / /phyi phyir zhing ni mchod pa byed/ /bdag med stong pa
215b2(mdo sde): thos nas kyang / /de ni chos la mi rmongs te/ /chos rnams ji bzhin mkhas pa ni/ /dad pa myur du rab tu thob/ /rigs kyi mchog dang mod pa dang / /skyid pa dag tu skye bar 'gyur/ /sbyin pa'i bdag po dpa' bor 'gyur/ /ser sna med cing lhug par gtong / /gang
215b3(mdo sde): dag la la 'dzam gling du/ /khyad par 'phags pa mdzes par rigs/ /der ni brten pa skyes pa dang / /smad pa'i 'gro bar ma yin dang / /skye ba kun du 'di lta bur/ /khyim bdag dbang cher grags pa dang / /dpal dang gzi brjid 'phags pa yang / /tshul 'dir yi
215b4(mdo sde): rang spyad par 'gyur/ /bram ze sA la che 'dra ba/ /tshul khrims ldan dang mang thos 'gyur/ /rgyal rigs sA la che 'dra ba/ /skyid cing nor yang chen por 'gyur/ /bsod nams mdzod kyis 'phags pa yi/ /rgyal po rdzu 'phrul cher 'gyur te/ /rgya mtshor bcas dang
215b5(mdo sde): rir bcas kyi/ /sa la chos kyi ston par 'gyur/ /rin chen bdun gyi dbang phyug che/ /'khor los sgyur ba rgyal dbang 'gyur/ /rgyal por gnas nas sangs rgyas la/ /phyi phyir sti snang byed par 'gyur/ /shi 'phos nas ni mtho ris 'gro/ /sangs rgyas bstan la
215b6(mdo sde): dad par 'gyur/ /ri rab rtse mo'i dbang phyug po/ /lha yi dbang po brgya byin 'gyur/ /lha dbang 'thab bral rab tu 'gyur/ /de bzhin yongs su dga' ldan 'gyur/ /lha dbang rab tu 'phrul pa dang / /dbang byed 'jigs pa med par 'gyur/ /tshul 'dir yi rang byas pa
215b7(mdo sde): ni/ /tshangs pa'i 'jig rten tshangs pa'i mchog /mkhas pa lha rnams bye ba yis/ /mchod pa bya ba'i dbang phyug 'gyur/ /gang zhig mdo sde dkon mchog 'dir/ /phyi phyir rjes su yi rang na/ /sus kyang de yi yon tan mtha'/ /brjod par nus pa ma yin
215b8(mdo sde): no/ /byang chub tu ni sems bskyed na/ /bskal pa bye ba rnams su yang / /nam du'ang long theng mi 'gyur te/ /ston pa bla na med par 'gyur/ /rtswa shing ri dang sdong po dang / /'khri shing sman yang de bzhin te/ /me tog 'bras ldan ljon shing yang / /gang du 'gro bar 'dud par 'gyur/ /
216a1(mdo sde): mar me mdzad nas bzung nas su/ /brtul zhugs bzang po gang 'gro bar/ /phyogs bcu dag gi 'jig rten khams/ /mtha' yas 'od kyis snang bar byed/ /gang dag 'das pa'i bar de dang / /gang dag ma 'ongs shing rnams kyi/ /me tog 'bras bu lo
216a2(mdo sde): ma dag / de dag rnam par shes par nus/ /sangs rgyas bye ba phrag stong dang / /khrag khrig phrag brgya rnams kyis kyang / /de dag gi ni yon tan mtha'/ /brjod par nus pa ma yin no/ /byang chub sems dpa' gang dag ni/ /mdo 'di phyir zhing mos byed
216a3(mdo sde): pa/ /de yi bsngags pa'i phreng ba yi/ /mtha' ma brjod par mi nus so/ /mdo sde yon tan gang brjod pa/ /de dag thams cad de dang ldan/ /de bas rab tu lhag yod de/ /de yi yon tan mtha' thug med/ /mi gang de la dga' bar mi byed cing / /yod pa min dang
216a4(mdo sde): bsngags pa mi smra dang / /mi gang khros nas mi snyan smra ba 'am/ /yang na de la 'khrugs pa byed pa dag /sems can dmyal bar skye 'gyur te/ /lus ni chen por gyur nas su/ /de ni sdug bsngal myong 'gyur te/ /yid rab mi bde ma rung 'gyur/ /dpag tshad
216a5(mdo sde): lnga brgya'i tshad tsam du/ /de yi lus ni skye bar 'gyur/ /sdig pa'i las kyis rtag tu yang / /bye bas bskor nas za bar 'gyur/ /bskal pa dag ni du mar yang / /lus ni dpag tshad lnga brgyar 'gyur/ /de la mgo yang lnga brgya ste/ /de las nyung bar mi 'gyur
216a6(mdo sde): ro/ /mgo rnams re re dag la yang / /lnga brgya'i lce las mi nyung ste/ /lce gcig la yang thong gshol ni/ /lnga brgyar tshang ste mi nyung ba/ /'bar bas de la rmo byed de/ /skur 'debs sdig pa'i las kyis so/ /tshig rtsub dag ni smras pas na/ /shin du tsha bar
216a7(mdo sde): sreg par 'gyur/ /gang dag sdom par mi byed cing / /byang chub sems dpa' gnod byed pa/ /de ni sems can dmyal skye ste/ /dud 'gro'i skye gnas 'gro bar 'gyur/ /tshul 'di spong bar byed pa ni/ /bskal pa bye ba stong rnams dang / /brgya dang khrag khrig rnams
216a8(mdo sde): su yang / /mnar med par ni sdug bsngal rnyed/ /de nas shi 'phos rab gdug cing / /shin du mi bzad sbrul du 'gyur/ /bkres shing skom pas mngon gzir kyang / /shin du mi bzad las rnams byed/ /bza' ba rnyed kyang sdig pa yis/ /nam yang tshim par
216b1(mdo sde): mi 'gyur ro/ /gal te de nas shi 'phos nas/ /mi yi nang du skye na yang / /yid mi gzhungs shing dmus long 'gyur/ /gnod par sems shing sdom pa med/ /nyes pa'i tshig rnams smras nas ni/ /'phags pa mnyes par mi byed pa/ /mi yi nang nas shi 'phos nas/ /
216b2(mdo sde): slar yang ngan 'gror 'gro bar 'gyur/ /bskal pa bye ba stong rnams su/ /nam yang sangs rgyas mthong mi 'gyur/ /gang zhig byang chub sems dpa' la/ /gnod par mi byed rab bsdams dang / /gang zhig chos dang ldan pa yi/ /chos smra de dag srung byed pa/ /ngan 'gro
216b3(mdo sde): rnams ni kun spangs nas/ /brgya byin rdzu 'phrul chen por 'gyur/ /tshangs pa 'thab bral dga' ldan dang / /dbang byed par yang de 'gyur ro/ /gal te mir ni gyur na yang / /rtag tu 'khor los sgyur bar 'gyur/ /tshong dpon dang ni khyim bdag 'gyur/ /rtag tu skyid
216b4(mdo sde): cing nor cher 'gyur/ /ji ltar gang gA'i bye snyed kyi/ /bskal pa de snyed rtag tu yang / /'jigs med dran pa phun sum tshogs/ /bde dang ldan zhing gnod pa med/ /tshe rabs tshe rabs phyi phyir zhing / /rtag tu sangs rgyas mchod par 'gyur/ /blo ldan gang zhig sangs
216b5(mdo sde): rgyas la/ /bskal pa de snyed mchod pa bas/ /phyi dus chos ni 'jig pa na/ /gang dag mdo sde 'di 'dzin pa/ /chos gang 'jig rten mgon po yis/ /bstan pa'i mdo sde 'di la des/ /nyin zhag gcig tu bzung ba yi/ /de ni bsod nams khyad par 'phags/ /
216b6(mdo sde): phyogs bcu'i sangs rgyas gang bzhugs pa/ /de dag kun la mchod par 'gyur/ /mdo sde 'di 'dra 'dzin pa ni/ /gang dag ma 'ongs sangs rgyas dang / /'das pa'i sangs rgyas gang dag dang / /de dag de yis mchod par 'gyur/ /'jam dpal byang chub sems
216b7(mdo sde): dpa' gang la la zhig rab tu zhi ba rnam par nges pa'i cho 'phrul gyi ting nge 'dzin la mos pa'i byang chub sems dpa' la gnod sems dang / tha ba dang khro ba skyed dam/ 'dum par mi byed dam/ brnyas thabs gang yang rung bas brnyas te/ ngan pa'i rigs su
216b8(mdo sde): skyes pa zhe 'am/ rnyed pa chung ba zhe 'am/ yid gzhungs pa chung ba zhe 'am/ shes rab chung ba zhes brnyas sam ci yang rung ste/ tshul khrims kyi yan lag nyams pa zhe 'am/ mdog ngan pa zhe 'am/ gzugs dang mi ldan pa zhe 'am/ gzi brjid chung ba
217a1(mdo sde): zhes brnyas sam/ tha na yud tsam zhig khros te lta na yang de mi dge ba'i las des bskal pa bye ba grangs med pa tshang bar ngan song rnams su sreg par 'gyur ro/ /'jam dpal ngas ni ji ltar byang chub sems dpa' la khong khro ba'i sems gcig
217a2(mdo sde): bskyed pa las kha na ma tho ba che ba'i chos de lta bu gcig kyang ma mthong ngo / /'jam dpal rigs kyi bu 'am/ rigs kyi bu mo gang la las stong gsum gyi stong chen po'i 'jig rten gyi khams kyi sems can thams cad la mtshon gyis btab bam/
217a3(mdo sde): dbyug pas brdegs pa bas rigs kyi bu 'am/ rigs kyi bu mo gzhan gang gis theg pa chen po la mos pa'i byang chub sems dpa' la tha na gnod sems sam/ tha ba 'am/ zhe sdang gi sems gcig bskyed dam/ khros te brnyas pa'i sems
217a4(mdo sde): bskyed na de de bas sdig pa ches mang du skyed do/ /'jam dpal byang chub sems dpas byang chub sems dpa' la khong khro ba'i sems bskyed pa 'am/ brnyas pa'i sems bskyed pa ji tsam pa de snyed kyi bskal par byang chub sems dpa' des sems
217a5(mdo sde): can dmyal ba rnams su gnas par go cha bgo bar bya'o/ /'jam dpal byang chub sems dpa' la skur pa btab pa ma gtogs par/ byang chub sems dpa' las gzhan gang gis kyang log par ltung bar byed mi nus so/ /'jam dpal
217a6(mdo sde): 'di lta ste dper na nor bu rin po che rdo rje ni rdo rje nyid ma gtogs par shing ngam/ bong ba 'am/ dbyug pa 'am/ rdo ba 'am/ mtshon chas gcag par mi nus so/ /'jam dpal de bzhin du byang chub sems dpa' yang byang chub sems dpa' la skur pa
217a7(mdo sde): btab pa ma gtogs par las gzhan gyis log par ltung bar byed mi nus so/ /'jam dpal rigs kyi bu 'am/ rigs kyi bu mo gang la las lha'i bskal pa bye bar phyogs bcu'i 'jig rten gyi khams re rer 'khor bzhi la ci 'dod pa sbyin
217a8(mdo sde): pa byin pa bas rigs kyi bu 'am/ rigs kyi bu mo gang gzhan gyis/ 'thun par bya ba'i don du g.yos de bzhin gshegs pa ni rtag pa'o/ /de bzhin gshegs pa ni g.yung drung ngo zhes tshig tu smra
217b1(mdo sde): na yang de de bas ches bsod nams grangs med par skyed do/ /'jam dpal byang chub sems dpa' gang la las lha'i lo stong du dkon mchog gsum la ci dgos pa byin pa bas/ byang chub sems dpa' gang gzhan zhig tha na se gol gtogs
217b2(mdo sde): pa srid du 'du byed thams cad ni mi rtag pa'o/ /'du byed thams cad ni sdug bsngal ba'o/ /'du byed thams cad ni stong pa'o/ /'du byed thams cad ni bdag med pa'o/ /snyam du dpyod na de de bas bsod nams ches grangs med par bskyed do/ /
217b3(mdo sde): chos kyi rnam grangs 'di bshad pa na lha'i bu brgyad stong ni byang chub tu sems bskyed do/ /dge slong ma lnga brgya ni theg pa gcig tu yang dag par 'du ba'i ting nge 'dzin thob bo/ /byang chub sems dpa' stong nyis brgya ni mi skye ba'i chos la bzod
217b4(mdo sde): par gyur to/ /stong gsum gyi stong chen po'i 'jig rten gyi khams 'di yang rnam pa drug tu rab tu g.yos so/ /chos kyi rnam grangs 'di dang bcom ldan 'das shAkya thub pa la mchod pa'i las kyi phyir steng gi bar snang las lha'i me tog ud
217b5(mdo sde): pa la dang pad ma dang ku mu da dang pad ma dkar po rnams kyi char chen po yang rab tu bab bo/ /tsan dan sbrul gyi snying po'i spos kyi char chen po yang mngon par rab tu bab bo/ /gos kyi char dang rin po che'i char dang rgyan gyi char chen po yang rab tu bab bo/ /
217b6(mdo sde): 'jig rten gyi khams grangs med brjod du med pa'i rdul phra rab kyi rdul snyed kyi byang chub sems dpa' sems dpa' chen po rnams kyis de'i tshe/ byang chub sams dpa' sems dpa' chen po re res kyang phyogs bcu'i sangs rgyas kyi zhing
217b7(mdo sde): gi rdul phra rab kyi rdul snyed kyi lag pa mngon par sprul te/ lag pa re res kyang lha'i 'jig rten gyi khams kyi tshad tsam grangs med bsam gyis mi khyab mtshungs pa med/ gzhal du med pa'i gdugs kyi sprin dang / rgyal mtshan gyi sprin dang /
217b8(mdo sde): ba dan gyi sprin dang / me tog gi sprin dang tsan dan sbrul gyi snying po'i sprin dang / rgyan gyi sprin dang seng ge'i rgyal mtshan zla ba'i sprin dang / nor bu rin po che snang ba thams cad bsags pa'i sprin dang / nor bu rin po che dbang gi rgyal po'i sprin rnams
218a1(mdo sde): kyis chos kyi rnam grangs 'di la mchod do/ /bcom ldan 'das shAkya thub pa la yang gtor cing mngon par gtor nas tshig 'di skad ces bcom ldan 'das legs par gsungs so/ /bde bar gshegs pas legs par gsungs te/
218a2(mdo sde): chos kyi rnam grangs 'di 'jig rten du yun ring du gnas par gyur cig ces smras so/ /sangs rgyas kyi zhing brjod du med pa bye ba phrag bcu'i rdul phra rab kyi rdul snyed kyi lha'i bu bye ba khrag khrig brgya stong dang / lha'i bu mo bye ba khrag khrig brgya
218a3(mdo sde): stong grangs med bsam gyis mi khyab/ gzhal du med brjod du med pa rnams kyis kyang lha'i me tog mAn dA ra ba dang mAn dA ra ba chen po dang / many+dzu Sha ka dang yid dga' dang pa ru sha ka dang ta ra Ni dang ba la la ki dang / ko ta ra Ni dang dri mchog dang
218a4(mdo sde): d+ha Nu ska ri de ba dang ud pa la dang pad ma dang ku mu da dang pad ma dkar po dang / me tog 'khor lo dang 'khor lo chen po la sogs pa lha'i me tog gi char chen po rab tu phab bo/ /lha'i gos dang gdugs dang rgyal mtshan dang ba dan gyi char rab
218a5(mdo sde): tu phab bo/ /lha'i tsan dan sbrul gyi snying po'i char dang rin po che'i sprin gyi char dang rgyan gyi sprin gyi char rab tu phab bo/ /brgya byin dang tshangs pa dang 'jig rten skyong ba bye ba khrag khrig brgya stong bgrang ba las shin du 'das pa grangs med
218a6(mdo sde): pas kyang chos kyi rnam grangs 'di la mchod pa'i las kyi phyir 'dzam bu'i gling gi tshad tsam gyi me tog gi sprin dang / gos kyi sprin dang rin po che'i sprin gyi char rab tu phab bo/ /de bzhin du klu dang gnod sbyin dang dri za dang lha ma yin dang /
218a7(mdo sde): nam mkha' lding dang mi 'am ci dang lto 'phye chen po bye ba khrag khrig brgya stong grangs med bsam gyis mi khyab gzhal du med/ tshad med pa dag gis kyang lha'i me tog gi char dang / spos dang gos dang rin po che'i char mngon par phab
218a8(mdo sde): ste/ lha'i rol mo'i dbyangs sgra bsam gyis mi khyab pa byas nas tshig 'di skad ces bcom ldan 'das legs par gsungs so/ /bde bar gshegs pas leg par gsungs te/ kye ma'o bdag cag gis sngon ma thos pa'i chos
218b1(mdo sde): kyi rnam grangs 'di thos so/ /kye ma'o chos kyi rnam grangs 'di yun ring du gnas par gyur cig ces smras so/ /bcom ldan 'das kyis de skad ces bka' stsal nas/ 'jam dpal gzhon nur gyur pa dang / byang chub sems
218b2(mdo sde): dpa' sems dpa' chen po tshad med grangs med pa dag dang / bzang skyong la sogs pa dge bsnyen stong phrag dpag tu med pa dag dang nyan thos chen po dag dang / lha dang klu dang gnod sbyin dang dri za dang lha ma yin dang nam mkha'
218b3(mdo sde): lding dang mi 'am ci dang lto 'phye chen po brgya phrag grangs med pa dag yi rangs te/ bcom ldan 'das kyis gsungs pa la mngon par bstod do/ /'phags pa rab tu zhi ba rnam par nges pa'i cho 'phrul gyi ting nge 'dzin+da ces bya ba theg
218b4(mdo sde): pa chen po'i mdo/ rdzogs so// // rgya gar gyi mkhan po dzi na mi tra dang dA na shI la dang / zhu chen gyi lo ts+tsha ba ban de ye shes sdes bsgyur cing zhus te/ skad gsar chad kyis kyang bcos nas gtan la phab pa/ yang zhus sngags/
218b5(mdo sde): skar mas zhus phab pa/ / @#/ /rgya gar skad du/ Ar+ya mA yo pa ma sa mA d+hi nA ma ma hA yA na sU tra/ bod skad du/ 'phags pa sgyu ma lta bu'i ting nge 'dzin ces bya ba theg pa chen po'i mdo/ bam po dang po/ sangs rgyas dang
218b6(mdo sde): byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das grong khyer bA ra Na sI na drang srong lhung ba ri dgas kyi nags na/ dgra bcom pa nyi khri'i dge slong gi dge 'dun chen po
218b7(mdo sde): dang / byang chub sems dpa' khri nyis stong la 'di lta ste/ byang chub sems dpa' sems dpa' chen po seng ge'i seng ge dang / seng ge'i blo gros dang legs par gnas pa'i blo gros dang / dpe med blo gros dang sa 'dzin dang mes byin dang /
218b8(mdo sde): chu lha dang / dkon mchog 'byung gnas dang / phug sbas dang bzang skyong dang glog lha dang rnam par snang byed dang / 'jam dpal gzhon nur gyur pa dang / ye shes 'byung gnas dang brtson pa mi gtong dang / mthong ba don yod dang byang chub sems
219a1(mdo sde): dpa' sems dpa' chen po byams pa la sogs pa khri nyis stong dang thabs gcig tu bzhugs so/ /lha'i bu mtshams bzang dang legs par gnas pa'i blo gros la sogs pa thams cad kyang theg pa chen po la yang dag par zhugs pa
219a2(mdo sde): nyi khri dang yang thabs gcig go/ /de nas bcom ldan 'das 'khor brgya stong du mas yongs su bskor cing mdun gyis bltas te chos ston to/ /de nas byang chub sems dpa' sems dpa' chen po pad ma'i dpal gyi snying po stan las langs
219a3(mdo sde): te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /gal te zhus nas zhu ba
219a4(mdo sde): lung bstan pa'i slad du bcom ldan 'das kyis bdag la skabs phye na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/ /de skad ces gsol nas/
219a5(mdo sde): bcom ldan 'das kyis byang chub sems dpa' sems dpa' chen po pad ma'i dpal gyi snying po la 'di skad ces bka' stsal to/ /pad ma'i dpal gyi snying po khyod la de bzhin gshegs pas dris pa lung bstan pa'i phyir/ rtag tu skabs
219a6(mdo sde): phyes pad ma'i dpal gyi snying po khyod de bzhin gshegs pa dgra bcom pa yang dag par rdzogs pa'i sangs rgyas la ci dang ci 'dod pa dris shig dang ngas dris pa de dang de'i lung bstan pas khyod kyi sems rangs par bya'o/ /de skad ces bka' stsal nas/
219a7(mdo sde): bcom ldan 'das la byang chub sems dpa' sems dpa' chen po pad ma'i dpal gyi snying pos 'di skad ces gsol to/ /bcom ldan 'das ji ltar na byang chub sems dpa' sems dpa' chen po bla na med pa yang dag par rdzogs pa'i byang chub las
219a8(mdo sde): phyir mi ldog pa dang mngon par shes pa lnga dang ldan pa dang / sgyu ma lta bu'i ting nge 'dzin kyang 'thob cing / ting nge 'dzin de thob ma thag tu ji lta ji ltar sems can rnams kyi dge ba'i rtsa ba yongs su rdzogs par 'gyur ba de lta de ltar lus mngon par
219b1(mdo sde): sprul nas sems can rnams kyi mos pa ji lta ba de bzhin du chos ston pa dang / ci nas myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba lags/ de skad ces gsol nas/ bcom ldan 'das
219b2(mdo sde): kyis byang chub sems dpa' sems dpa' chen po pad ma'i dpal gyi snying po la 'di skad ces bka' stsal to/ /pad ma'i dpal gyi snying po legs so legs so/ /pad ma'i dpal gyi snying po khyod ni 'di ltar sngon gyi rgyal ba la lhag par bya ba byas
219b3(mdo sde): pa/ dge ba'i rtsa ba bsags pa/ sangs rgyas bye ba khrag khrig brgya stong mang po la bsnyen bkur byas pa ste/ khyod 'di ltar sems can thams cad la snying brtse ba dang / snying rje bar zhugs pas pad ma'i dpal gyi snying po khyod de bzhin gshegs
219b4(mdo sde): pa dgra bcom pa yang dag par rdzogs pa'i sangs rgyas la don 'di 'dri bar sems pa ni legs so/ /pad ma'i dpal gyi snying po khyod de'i phyir legs par rab tu nyon la yid la zung shig dang / ngas khyod la bshad do/ /byang chub sems dpa' sems
219b5(mdo sde): dpa' chen po pad ma'i dpal gyi snying pos bcom ldan 'das la legs so zhes gsol nas/ bcom ldan 'das kyi ltar nyan pa dang / bcom ldan 'das kyis 'di skad ces bka' stsal to/ /pad ma'i dpal gyi snying po chos gcig dang ldan na/
219b6(mdo sde): byang chub sems dpa' sems dpa' chen po bla na med pa yang dag par rdzogs pa'i byang chub las phyir mi ldog pa dang / mngon par shes pa lnga dang ldan pa dang / sgyu ma lta bu'i ting nge 'dzin kyang 'thob cing ting nge 'dzin de thob ma thag tu ji lta ji ltar sems
219b7(mdo sde): can rnams kyi dge ba'i rtsa ba yongs su rdzogs par 'gyur ba de lta de ltar lus mngon par sprul nas/ sems can rnams kyi mos pa ji lta ba de bzhin du chos ston pa dang / ci nas myur du bla na med pa yang dag par rdzogs pa'i byang chub mngon par rdzogs
219b8(mdo sde): par 'tshang rgya bar 'gyur ro/ /chos gcig po gang zhe na/ pad ma'i dpal gyi snying po 'di la byang chub sems dpa' khams gsum pa thams cad la mi gnas pa yin te/ nang ngam phyi rol la gnas par mi byed do/ /de gnas pa med pas yang dag pa
220a1(mdo sde): mthong bar 'gyur ro/ /yang dag pa mthong bas yang dag pa la sbyor bar 'gyur ro/ /yang dag pa la sbyor bas ci la yang blo thogs par mi 'gyur ro/ /de blo thogs pa med pas yang dag pa'i bya ba la spyod do/ /yang dag pa'i bya ba la spyod pa
220a2(mdo sde): de gang zhe na/ 'di lta ste/ chos thams cad ni rten cing 'brel par 'byung ba ste/ chos gang yang ther zug tu gnas pa ma yin no/ /chos thams cad ni rkyen las 'byung ba ste/ rkyen med par 'byung ba'i chos ni gang yang med do/ /chos gang rten
220a3(mdo sde): cing 'brel par 'byung ba de ni ma skyes pa'o/ /de ltar na chos thams cad ni skye ba med pa ste/ chos thams cad ma skyes par rtogs par gyur pa de ni byang chub sems dpa'i lam la 'jug pa rtogs pa 'thob bo/ /'di ltar sems can thams
220a4(mdo sde): cad la phan pa'i dngos po dang / snying rje'i sems kyi rjes su 'jug pa rab tu 'thob bo/ /de de ltar mos pas chos thams cad sgyu ma lta bur rab tu shes so/ /chos thams cad ni yongs su brtags pas sprul pa ste/ yongs su brtags
220a5(mdo sde): pa de yang shin du stong pa'o/ /chos thams cad stong par rtogs pa de ni sgyu ma lta bu'i ting nge 'dzin 'thob ste/ ting nge 'dzin de thob ma thag tu ji lta ji ltar sems can rnams dge ba'i rtsa ba yongs su rdzogs par 'gyur ba de lta de ltar lus mngon
220a6(mdo sde): par sprul nas sems can rnams kyi mos pa ji lta ba de bzhin du chos ston pa dang / ci nas myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /de skad ces bka' stsal nas/ bcom ldan
220a7(mdo sde): 'das la byang chub sems dpa' sems dpa' chen po pad ma'i dpal gyi snying pos 'di skad ces gsol to/ /bcom ldan 'das byang chub sems dpa' sems dpa' chen po sgyu ma lta bu'i ting nge 'dzin 'di thob pa gang la la dag 'khor 'dir
220a8(mdo sde): 'dus pa lta mchis sam/ bcom ldan 'das kyis bka' stsal pa/ pad ma'i dpal gyi snying po 'khor 'di na bsams bzhin du go cha bgos pa gang dag sgyu ma lta bu'i ting nge 'dzin 'di thob pa skyes bu dam pa drug bcu yod de/ byang chub
220b1(mdo sde): sems dpa' sems dpa' chen po byams pa dang / 'jam dpal gzhon nur gyur pa la sogs pa skyes bu dam pa drug bcu po dag sgyu ma lta bu'i ting nge 'dzin 'di thob pa yin no/ /gsol pa/ bcom ldan 'das skyes bu dam pa 'di dag gis
220b2(mdo sde): 'jig rten gyi khams 'di nyid du sgyu ma lta bu'i ting nge 'dzin 'di thob pa lags sam/ 'on te 'jig rten gyi khams gzhan dag na yang gang dag sgyu ma lta bu'i ting nge 'dzin 'di thob pa'i skyes bu dam pa dag kyang mchis/ bcom ldan 'das
220b3(mdo sde): kyis bka' stsal pa/ pad ma'i dpal gyi snying po sangs rgyas kyi zhing 'di nas nub kyi phyogs cha logs su sangs rgyas kyi zhing bye ba brgya stong 'das pa na 'jig rten gyi khams bde ba can zhes bya ba yod de/ de na de bzhin gshegs pa dgra
220b4(mdo sde): bcom pa yang dag par rdzogs pa'i sangs rgyas 'od dpag med ces bya ba da ltar bzhugs te 'tsho zhing gzhes la chos kyang ston to/ /sangs rgyas kyi zhing de na byang chub sems dpa' sems dpa' chen po spyan ras gzigs dbang
220b5(mdo sde): phyug ces bya ba dang / byang chub sems dpa' sems dpa' chen po mthu chen thob ces bya ba dang gnyis ting nge 'dzin 'di thob pa yin te/ pad ma'i dpal gyi snying po skyes bu dam pa de gnyis las byang chub sems dpa' sems dpa'
220b6(mdo sde): chen po gang gzhan dag nub bdun du 'dri ba'i lan nyan pa de dag sgyu ma lta bu'i ting nge 'dzin thob bo/ /de skad ces bka' stsal pa dang / bcom ldan 'das la byang chub sems dpa' sems dpa' chen po pad ma'i dpal gyi snying pos 'di
220b7(mdo sde): skad ces gsol to/ /bcom ldan 'das sangs rgyas kyi zhing de na sgyu ma lta bu'i ting nge 'dzin thob pa'i byang chub sems dpa' sems dpa' chen po ni mang du mchis so/ /de ci'i slad du zhe na/ bcom ldan 'das 'di ltar sangs
220b8(mdo sde): rgyas kyi zhing der skyes pa'i byang chub sems dpa' sems dpa' chen po de dag ni sgrim mi 'tshal bar skyes bu dam pa de gnyis las chos 'dri ba'i lan nyan pa'i slad du'o/ /bcom ldan 'das kyis bka' stsal pa/
221a1(mdo sde): pad ma'i dpal gyi snying po ji skad zer ba de de bzhin te/ de na byang chub sems dpa' sems dpa' chen po gang dag sgyu ma lta bu'i ting nge 'dzin la gnas pa dag ni tshad med grangs med do/ /de skad ces bka' stsal nas/ bcom ldan 'das la
221a2(mdo sde): byang chub sems dpa' sems dpa' chen po pad ma'i dpal gyi snying pos 'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis ji lta bu'i sems kyi mtshan ma bstan
221a3(mdo sde): pas/ skyes bu dam pa de gnyis 'jig rten gyi khams mi mjed 'dir mchi bar 'gyur ba dang / bde ba can gyi 'jig rten gyi khams de dang de bzhin gshegs pa dgra bcom pa yang dag par rdzogs pa'i sangs rgyas 'od dpag med de yang
221a4(mdo sde): 'jig rten gyi khams 'di nas 'da' bar 'gyur ba de lta bu'i rdzu 'phrul mngon par 'du mdzad pa legs par mdzad du gsol/ de ci'i slad du zhe na/ bcom ldan 'das skyes bu dam pa de gnyis sangs rgyas kyi zhing 'dir mchis na/
221a5(mdo sde): byang chub sems dpa'i theg pa pa'i rigs kyi bu dang / rigs kyi bu mo rnams kyang dge ba'i rtsa ba yongs su rdzogs par 'gyur/ skyes bu dam pa de gnyis las chos 'dri ba'i lan thos pas/ sgyu ma lta bu'i ting nge 'dzin kyang thob par 'gyur/
221a6(mdo sde): sangs rgyas kyi zhing 'di nas 'jig rten gyi khams bde ba can de dang de bzhin gshegs pa dgra bcom pa yang dag par rdzogs pa'i sangs rgyas 'od dpag med de yang mthong ste/ mthong nas kyang rigs kyi bu 'am rigs kyi bu mo dag /bla na med
221a7(mdo sde): pa yang dag par rdzogs pa'i byang chub tu sems bskyed nas/ sangs rgyas kyi zhing der skye bar smon lam 'debs pa dang / der skyes ma thag tu bla na med pa yang dag par rdzogs pa'i byang chub las phyir mi ldog par 'gyur ba'i slad du'o/ /
221a8(mdo sde): de nas bcom ldan 'das kyis byang chub sems dpa' sems dpa' chen po pad ma'i dpal gyi snying pos gsol ba btab par mkhyen nas/ mdzod spu nas 'od rab tu bkye ste/ 'od des stong gsum gyi stong chen po'i 'jig rten gyi
221b1(mdo sde): khams 'di gser gyi kha dog gi snang ba chen pos khyab par gyur to/ /stong gsum gyi stong chen po'i 'jig rten gyi khams 'di na/ ri'i tshogs dang shing ljon pa dang ri'i rgyal po ri rab dang / ri btang gzung dang btang gzung chen po dang khor
221b2(mdo sde): yug dang khor yug chen po gang dag yod pa dang / gang dag 'jig rten gyi bar gyi mun pa mun nag de dag thams cad kyang gser gyi kha dog gi snang ba des khyab par gyur to/ /nyi ma dang zla ba 'di ltar rdzu 'phrul che ba/ 'di ltar mthu che ba/
221b3(mdo sde): 'di ltar dbang che bar grags pa 'di dag kyang mig gi dbang po la snang bar ma gyur to/ /nub phyogs logs su sangs rgyas kyi zhing bye ba brgya stong las thal nas/ 'jig rten gyi khams bde ba can de thams cad gser gyi kha dog gi snang
221b4(mdo sde): ba chen pos khyab par gyur to/ /de nas 'od de bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med kyi zhabs la phyag 'tshal te/ lan bdun bskor ba byas nas/ bcom ldan
221b5(mdo sde): 'das de'i spyan sngar mi snang bar gyur to/ /de nas gang dag 'jig rten gyi khams bde ba can der skyes pa'i sems can rnams dang / byang chub sems dpa' rnams dang nyan thos chen po de dag gis kyang 'jig rten gyi khams mi
221b6(mdo sde): mjed 'dir mthong zhing de bzhin gshegs pa dgra bcom pa yang dag par rdzogs pa'i sangs rgyas shAkya thub pa byang chub sems dpa'i tshogs kyis yongs su bskor cing nyan thos kyi dge 'dun gyis bltas pa de yang mthong ste/ dper na
221b7(mdo sde): skyu ru ra'i 'bras bu lag mthil du bzhag pa ltar mthong nas/ de dag dga' ba dang mchog tu dga' ba rgya cher skyes te/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la phyag
221b8(mdo sde): 'tshal lo zhes tshig de skad kyang brjod do/ /'jig rten gyi khams mi mjed 'dir de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i 'khor gyi dkyil 'khor du gang dag 'dus pa dge slong dang dge slong ma dang
222a1(mdo sde): dge bsnyen dang dge bsnyen ma dang / lha dang klu dang gnod sbyin dang dri za dang lha ma yin dang nam mkha' lding dang / mi 'am ci dang lto 'phye chen po dang mi dang / mi ma yin pa dang / brgya byin dang tshangs pa dang 'jig rten skyong ba dang /
222a2(mdo sde): byang chub sems dpa' 'dus pa de dag gis kyang 'jig rten gyi khams bde ba can de dang de bzhin gshegs pa dgra bcom pa yang dag par rdzogs pa'i sangs rgyas 'od dpag med byang chub sems dpa'i tshogs kyis yongs su bskor
222a3(mdo sde): cing nyan thos kyi dge 'dun gyis mdun gyis bltas te/ ri'i rgyal po bzhin du 'bar ba de dang thams cad dang ldan pa'i sangs rgyas kyi zhing de yang sa ler mthong ste/ 'di lta ste dper na/ skyes bu mig dang ldan pas/ mdom gang tsam gyi
222a4(mdo sde): phyogs na skyes bu gcig shos kyi bzhin gyi dkyil 'khor sgrim mi dgos par mthong ba de bzhin du/ 'jig rten gyi khams 'di dang sangs rgyas kyi zhing 'di nas de bzhin gshegs pa dgra bcom pa yang dag par rdzogs pa'i sangs
222a5(mdo sde): rgyas 'od dpag tu med pa mthong ngo / /'jig rten gyi khams bde ba can yon tan bye ba khrag khrig brgya stong du mas gang ba yon tan gyi bkod pa chen po dang ldan pa de yang snang ngo / /mthong nas kyang dga' ba dang mchog tu dga' ba rgya chen po skyes te/
222a6(mdo sde): bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med la phyag 'tshal lo zhes tshig de skad kyang brjod do/ /sangs rgyas kyi zhing yang dag par bstan par mdzad pa na sangs rgyas kyi zhing 'di na sngon
222a7(mdo sde): sems ma bskyed pa'i srog chags brgyad khri bzhi stong bla na med pa yang dag par rdzogs pa'i byang chub tu sems skyes so/ /'jig rten gyi khams bde ba can du skye bar 'gyur ba dang / bla na med pa yang dag par rdzogs pa'i byang chub tu
222a8(mdo sde): yang dge ba'i rtsa ba yongs su bsngo'o/ /'jig rten gyi khams bde ba can de na byang chub sems dpa' sems dpa' chen po dang nyan thos chen po gang dag 'khod pa de dag gis/ 'jig rten gyi khams mi mjed 'di mthong nas/
222b1(mdo sde): ngo mtshar du gyur te/ thal mo sbyar nas bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa la phyag 'tshal zhing tshig 'di skad ces bcom ldan 'das de bzhin gshegs pa dgra bcom
222b2(mdo sde): pa yang dag par rdzogs pa'i sangs rgyas shAkya thub pa la phyag 'tshal lo zhes kyang brjod do/ /byang chub sems dpa' sems dpa' chen po dang nyan thos chen po de dag gis tshig de brjod ma thag tu de'i tshe/ thams cad dang ldan pa'i 'jig
222b3(mdo sde): rten gyi khams de rnam pa drug tu 'gul/ rab tu 'gul/ kun du rab tu 'gul/ g.yos rab tu g.yos/ kun du rab tu g.yos/ ldeg /rab tu ldeg /kun du rab tu ldeg /'ur 'ur/ rab tu 'ur 'ur/ kun du rab tu 'ur 'ur/ 'khrugs
222b4(mdo sde): rab tu 'khrugs/ kun du rab tu 'khrugs/ chem chem/ rab tu chem chem/ kun du rab tu chem chem mo/ /de nas byang chub sems dpa' sems dpa' chen po spyan ras gzigs dbang phyug dang / byang chub sems dpa' sems dpa'
222b5(mdo sde): chen po mthu chen thob/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med ga la ba der dong ste phyin nas/ bcom ldan 'das kyi zhabs la mgo bos phyag 'tshal te/ zhe sa dang
222b6(mdo sde): bcas par phyogs gcig tu 'khod do/ /skyes bu dam pa de gnyis phyogs gcig tu 'khod nas/ bcom ldan 'das la 'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i
222b7(mdo sde): sangs rgyas shAkya thub pa de mthu brtan pa brnyes pa ni/ bcom ldan 'das ngo mtshar to/ /bde bar gshegs pa ngo mtshar to/ /de ci'i slad du zhe na/ bcom ldan 'das 'di ltar/ bcom ldan 'das de bzhin gshegs pa dgra bcom pa
222b8(mdo sde): yang dag par rdzogs pa'i sangs rgyas shAkya thub pa de'i mtshan brjod pa tsam gyis sems pa ma mchis pa'i dog sa 'di yang rnam pa drug tu g.yos pa'i snyad du'o/ /de skad ces gsol pa dang / de bzhin gshegs pa 'od dpag
223a1(mdo sde): med kyis skyes bu dam pa de gnyis la 'di skad ces bka' stsal to/ /rigs kyi bu dag sangs rgyas kyi zhing 'di na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i mtshan
223a2(mdo sde): brjod par ma zad kyi/ sangs rgyas kyi zhing gzhan du ma dag na yang bcom ldan 'das de'i mtshan yongs su rjod do/ /sangs rgyas kyi zhing de dag thams cad kyang 'od des reg pas rnam pa drug tu rab tu g.yos so/ /sangs rgyas
223a3(mdo sde): kyi zhing de dag na sems can tshad med grangs med pa dag de bzhin gshegs pa shAkya thub pa'i mtshan thos nas/ dge ba'i rtsa ba yongs su rdzogs par 'gyur/ bla na med pa yang dag par rdzogs pa'i byang chub las phyir mi ldog
223a4(mdo sde): par gyur to/ /de nas byang chub sems dpa'i 'khor de las byang chub sems dpa' bye ba phrag bzhi bcu bcom ldan 'das de bzhin gshegs pa shAkya thub pa'i mtshan thos so/ /thos nas kyang de dag thams cad 'dus
223a5(mdo sde): nas mgrin gcig tu dge ba'i rtsa ba rnams bla na med pa yang dag par rdzogs pa'i byang chub tu yongs su bsngo'o/ /de dag kyang bcom ldan 'das kyis bla na med pa yang dag par rdzogs pa'i byang chub las phyir mi ldog par lung
223a6(mdo sde): bstan to/ /de nas de bzhin gshegs pa dgra bcom pa yang dag par rdzogs pa'i sangs rgyas 'od dpag med de la/ byang chub sems dpa' sems dpa' chen po spyan ras gzigs dbang phyug dang / byang chub
223a7(mdo sde): sems dpa' sems dpa' chen po mthu chen thob kyis 'di skad ces gsol to/ /bcom ldan 'das de bzhin gshegs pa shAkya thub pa des sngon ma mthong ma thos pa'i 'od 'di btang ba rgyu ma mchis rkyen ma mchis
223a8(mdo sde): par ni bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pas 'di ltar yid du mchi ba dang / 'di ltar blta na sdug pa'i 'od mi gtong na gang gi slad du bcom ldan
223b1(mdo sde): 'das de bzhin gshegs pa shAkya thub pa des 'di ltar yid du mchi ba dang / 'di ltar blta na sdug pa'i 'od bkye ba 'di'i rgyu ni gang lags rkyen ni ci lags/ de skad ces gsol pa dang / de bzhin gshegs pa 'od dpag med kyis skyes bu dam
223b2(mdo sde): pa de gnyis la 'di skad ces bka' stsal to/ /rigs kyi bu dag ji skad smras pa de de bzhin te/ rgyu med rkyen med par bcom ldan 'das des 'di ltar yid du 'ong ba dang / 'di ltar blta na sdug pa'i 'od mi bkye'o/ /de ci'i phyir zhe na/ bcom ldan
223b3(mdo sde): 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de deng byang chub sems dpa' 'jug pa zhes bya ba'i ting nge 'dzin rin po che bsgrub pa'i chos kyi rnam grangs ston par 'gyur te/ de'i phyir bcom ldan
223b4(mdo sde): 'das shAkya thub pa des chos bstan pa de'i snga ltas su 'di ltar yid du 'ong ba dang / 'di ltar blta na sdug pa'i 'od 'di bkye'o/ /de nas de bzhin gshegs pa dgra bcom pa yang dag par rdzogs pa'i sangs rgyas 'od dpag med de la byang
223b5(mdo sde): chub sems dpa' sems dpa' chen po spyan ras gzigs dbang phyug dang / byang chub sems dpa' sems dpa' chen po mthu chen thob kyis 'di skad ces gsol to/ /bcom ldan 'das de bzhin gshegs pa dgra bcom
223b6(mdo sde): pa yang dag par rdzogs pa'i sangs rgyas shAkya thub pa de la blta ba dang / phyag bgyi ba dang mchod pa dang bsnyen bkur bgyi ba dang chos bstan pa de yang mnyan pa'i slad du/ bcom ldan 'das bdag cag 'jig rten gyi khams mi
223b7(mdo sde): mjed der mchi'o/ /bka' stsal pa/ rigs kyi bu dag bcom ldan 'das de bzhin gshegs pa shAkya thub pa de khyod nyid las brtsams te/ chos ston par 'gyur gyis de'i dus la dbab par shes pa/ khyed deng shig ces skabs phye bas
223b8(mdo sde): de nas byang chub sems dpa' sems dpa' chen po spyan ras gzigs dbang phyug dang / byang chub sems dpa' sems dpa' chen po mthu chen thob kyis/ bcom ldan 'das de bzhin gshegs pa 'od dpag med de'i nyen 'khor
224a1(mdo sde): na 'khod pa'i byang chub sems dpa' bye ba phrag bzhi bcu po rnams la smras pa/ rigs kyi bu dag tshur shog /khyed kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub
224a2(mdo sde): pa de la blta ba dang / phyag bya ba dang mchod pa dang bsnyen bkur bya ba dang / chos bstan pa de yang mnyan pa'i phyir 'jig rten gyi khams mi mjed der 'dong ngo / /de ci'i phyir zhe na/ bcom ldan 'das de bzhin gshegs pa dgra bcom
224a3(mdo sde): pa yang dag par rdzogs pa'i sangs rgyas shAkya thub pa ni sangs rgyas kyi zhing yongs su dag pa gzhan dang gzhan dag na yod pa spangs nas/ smon lam dang thugs rje chen pos sangs rgyas kyi zhing nyon mongs pa can der byung ste/
224a4(mdo sde): sems can dman pa la mos pa 'dod chags kyi shas che ba/ zhe sdang gi shas che ba/ gti mug gi shas che ba rnams kyi nang du/ bla na med pa yang dag par rdzogs pa'i byang chub mngon par rdzogs par sangs rgyas pa ni dka' ba
224a5(mdo sde): mdzad pa'i phyir ro/ /skyes bu dam pa de gnyis kyis/ tshig 'di smras ma thag tu 'jig rten gyi khams bde ba can de'i byang chub sems dpa' sems dpa' chen po de dag thams cad lhan cig 'dus nas/ mgrin gcig tu tshig
224a6(mdo sde): smras pa/ bcom ldan 'das sems can gang dag gis bcom ldan 'das de bzhin gshegs pa shAkya thub pa de'i mtshan thos pa de dag kyang rnyed pa legs par rnyed pa lags na/ gang dag gis sha'i mig gis de mngon sum
224a7(mdo sde): du mthong la mthong nas kyang dad pa rnyed pa dag lta smos kyang ci 'tshal/ bcom ldan 'das bdag cag kyang bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa de la blta
224a8(mdo sde): ba dang / phyag bgyi ba dang bsnyen bkur bgyi ba dang / chos bstan pa de yang mnyan pa'i slad du 'jig rten gyi khams mi mjed der mchi'o/ /bcom ldan 'das kyis bka' stsal pa/ rigs kyi bu dag khyed de'i dus la dbab par shes
224b1(mdo sde): na deng shig / de nas byang chub sems dpa' sems dpa' chen po spyan ras gzigs dbang phyug dang / byang chub sems dpa' sems dpa' chen po mthu chen thob/ byang chub sems dpa' bye ba phrag brgyad bcu rtsa bzhis yongs
224b2(mdo sde): su bskor te/ mdun du bdar nas/ 'jig rten gyi khams bde ba can de nas dong ngo / /de nas de'i tshe ji lta bu'i rdzu 'phrul mngon par 'du bya ba mngon par 'du byas pas/ byang chub sems dpa' bye ba phrag brgyad bcu rtsa bzhi po de
224b3(mdo sde): dag thams cad re re la yang khang pa brtsegs pa bye ba phrag brgyad bcu rtsa bzhi sprul pa de lta bu'i rdzu 'phrul mngon par 'du bya ba mngon par 'du byas so/ /khang pa brtsegs pa de dag kyang gru bzhi lham pa ka ba bzhi zug pa/ cha mnyam par
224b4(mdo sde): legs par rnam par phye ba legs par zin pa sha stag go/ /khang pa brtsegs pa re re yang 'phang du ni dpag tshad bcu gnyis/ rgyar ni dpag tshad brgyad do/ /khang pa brtsegs pa dag gser las byas pa dag kyang yod/ dngul las
224b5(mdo sde): byas pa dag kyang yod/ bai dUr+ya las byas pa dag kyang yod/ shel las byas pa dag kyang yod/ mu tig dmar po dang rdo'i snying po dang / spug las byas pa dag kyang yod do/ /rin po che gser dang dngul dang sna gnyis pa dag kyang yod/
224b6(mdo sde): rin po che gser dang dngul dang bai dUr+ya dang sna gsum pa dag kyang yod/ rin po che gser dang dngul dang bai dUr+ya dang shel dang sna bzhi pa dag kyang yod/ rin po che gser dang dngul dang bai dUr+ya dang shel dang mu tig dmar po dang sna lnga pa'i khang
224b7(mdo sde): pa brtsegs pa dag kyang yod/ rin po che gser dang dngul dang bai dUr+ya dang shel dang mu tig dmar po dang spug dang sna drug pa'i khang pa brtsegs pa dag kyang yod/ rin po che gser dang dngul dang bai dUr+ya dang shel dang mu tig dmar po dang
224b8(mdo sde): spug dang rdo'i snying po dang sna bdun pa'i khang pa brtsegs pa dag kyang yod/ tsan dan dmar po las byas pa'i khang pa brtsegs pa dag kyang yod/ tsan dan sbrul gyi snying po las byas pa dag kyang yod/ a ka ru dang tsan dan las byas
225a1(mdo sde): pa dag kyang yod/ a ga ru nag po dang tsan dan las byas pa dag kyang yod/ tsan dan thams cad las byas pa'i khang pa brtsegs pa dag kyang yod/ me tog ud pa la dang pad ma dang ku mu da dang pad ma dkar po las byas pa'i khang pa brtsegs
225a2(mdo sde): pa dag kyang yod/ sna ma'i me tog dang bar sha ka dang tsam pa ka dang / skya snar dang a ti mug ta ka dang ta ra ni dang go ta ra ni las byas pa'i khang pa brtsegs pa dag kyang yod/ me tog da nu ska ri las byas pa'i khang pa brtsegs pa dag kyang yod/
225a3(mdo sde): me tog mAn dA ra dang mAn dA ra chen po las byas pa'i khang pa brtsegs pa dag kyang yod/ me tog pa ru sha ka dang pa ru sha ka chen po dang many+dzu Sha ka dang many+dzu Sha ka chen po dang / mdog mdzes dang mdog mdzes chen po dang / me tog 'khor lo dang 'khor
225a4(mdo sde): lo chen po dang kun du 'khor lo dang / shin du mdzes pa'i 'khor lo dang me tog zla ba dang zla ba chen po dang / shin du mdzes pa'i zla ba dang zla ba mchog dang / s+tha la dang s+tha la chen po dang / shin du mdzes pa'i s+tha la las byas pa'i khang pa brtsegs pa
225a5(mdo sde): dag kyang yod/ me tog thams cad las byas pa'i khang pa brtsegs pa dag kyang yod/ kha dog du ma pa kha dog sna tshogs kha dog brgya stong du ma pa dkra ba/ lta na sdug pa yongs su dag pa/ 'od gsal ba dag kyang yod do/ /khang pa brtsegs
225a6(mdo sde): pa re rer yang lha'i bu mo brgyad khri bzhi stong mngon par sprul te/ de na lha'i bu mo kha cig gi lag na dung dang rnga bo che dang rdza rnga dang khar rnga dang pi bang rgyud gcig pa dang / glu dbyangs sgra snyan pa dang gling bu dang rgyud can pi bang dang pi bang rgyud gsum
225a7(mdo sde): pa rnams thogs te/ sil snyan dang glu dbyangs dang rol mo'i sgra skad rnam pa mang po de lta bu len cing 'khod do/ /lha'i bu mo kha cig ni tsan dan dmar po'i phye ma'i phur ma thogs shing 'khod do/ /lha'i bu mo kha cig ni tsan dan sbrul gyi
225a8(mdo sde): snying po'i phye ma'i phur ma thogs shing 'khod do/ /lha'i bu mo kha cig ni a ga ru dang tsan dan gyi phye ma'i phur ma thogs shing 'khod do/ /lha'i bu mo kha cig ni a ga ru nag po dang tsan dan gyi phye ma'i phur ma thogs shing 'khod do/ /lha'i bu mo
225b1(mdo sde): kha cig ni tsan dan thams cad kyi phye ma'i phur ma thogs shing 'khod do/ /lha'i bu mo kha cig ni ud pa la dang pad ma dang ku mu da dang pad ma dkar po'i me tog gi phye ma'i phur ma thogs shing 'khod do/ /lha'i bu mo kha cig ni me tog mAn dA ra dang mAn
225b2(mdo sde): dA ra chen po dang pa ru sha ka dang pa ru sha ka chen po dang many+dzu Sha ka dang mAny+dzu Sha ka chen po dang / me tog mdog mdzes dang mdog mdzes chen po dang / me tog 'khor lo dang 'khor lo chen po dang / kun du 'khor lo dang shin du mdzes pa'i 'khor
225b3(mdo sde): lo dang / me tog zla ba dang zla ba chen po dang / shin du mdzes pa'i zla ba dang zla ba mchog dang / s+tha la dang s+tha la chen po dang shin du mdzes pa'i s+tha la'i me tog gi phye ma'i phur ma thogs shing 'khod do/ /lha'i bu mo kha cig ni me tog thams cad dang
225b4(mdo sde): bdug pa dang spos dang me tog phreng dang byug pa dang phye ma'i phur ma thogs shing 'khod do/ /khang pa brtsegs pa re rer yang bkod pa chen po'i seng ge'i khri la skyes bu chen po'i mtshan sum bcu rtsa gnyis kyis sku legs par brgyan pa'i de
225b5(mdo sde): bzhin gshegs pa'i sku mngon par sprul to/ /khang pa brtsegs pa re rer yang mu tig dkar po dang mu tig dmar po dang mu tig mthon ka'i mu tig gi phreng ba brgyad khri bzhi stong mngon par sprul to/ /khang pa brtsegs pa re rer yang lha'i
225b6(mdo sde): ras bcos bu'i rgyal mtshan gser gyi dril bu g.yer ka'i dra bas g.yogs pa brgyad khri bzhi stong mngon par sprul to/ /khang pa brtsegs pa re rer yang spos kyi phur ma brgyad khri bzhi stong mngon par sprul to/ /khang pa brtsegs pa
225b7(mdo sde): re rer yang gdugs kha dog du ma kha dog sna tshogs pa/ kha dog brgya stong du ma bkra ba/ blta na sdug pa/ legs par las su byas pa/ dbyibs shin du legs pa brgyad khri bzhi stong mngon par sprul to/ /khang pa brtsegs
225b8(mdo sde): pa re rer yang shing ta la'i phreng ba brgyad khri bzhi stong mngon par sprul to/ /khang pa brtsegs pa re rer yang rin po che'i shing ljon pa brgyad khri bzhi stong mngon par sprul to/ /khang pa brtsegs pa re rer yang dril bu g.yer ka'i dra ba gang dag rlung
226a1(mdo sde): gis bskyod pa na 'di lta bu'i sgra dag 'byung ba 'di lta ste dper na/ lha'i sil snyan yan lag bye ba brgya stong dang ldan pa mkhas pa dag gis legs par blangs nas sgra 'byung ba de bzhin du dril bu g.yer ka'i dra ba de dag kyang rlung gis bskyod
226a2(mdo sde): na sgra snyan pa yid du 'ong ba dag 'byung ba brgyad khri bzhi stong mngon par sprul to/ /khang pa brtsegs pa re rer yang rdzing bu gzhi gser gyi bye ma bdal ba/ bai dUr+ya dang shel gyis spras pa/ rin po che sna bdun gyi kha khyer gyis bskor ba/ me tog
226a3(mdo sde): ud pa la dang pad ma dang ku mu da dang pad ma dkar pos gang ba/ ngur pa sgra 'byin pa/ yan lag brgyad dang ldan pa'i chus gang ba/ bya rog gis btung du rung bar mu dang kha da chad du gang ba dag sprul to/ /khang pa brtsegs pa re rer yang rin
226a4(mdo sde): po che'i shing ljon pa'i phreng ba rim pa bdun gyis bskor to/ /rin po che'i skud pa brgyad khri bzhi stong gis kun nas dkris so/ /rin po che'i khang pa brtsegs pa re re'i 'od kyis kyang dpag tshad brgyad khri bzhi stong du snang bar gyur to/ /
226a5(mdo sde): de bzhin du khang pa brtsegs pa thams cad kyi bkod pa dag so sor byas so/ /de nas byang chub sems dpa' sems dpa' chen po spyan ras gzigs dbang phyug dang / byang chub sems dpa' sems dpa' chen po mthu chen thob kyis/ byang chub
226a6(mdo sde): sems dpa' sems dpa' chen po de dag gi khang pa brtsegs pa bkod pa ji snyed yod pa/ khang pa brtsegs pa de dag thams cad kyi nang na bkod pa chen po gang dag yod pa de dag thams cad khang pa brtsegs pa re rer mngon par sprul to/ /snga ma
226a7(mdo sde): bzhin du sbyar te/ khang pa brtsegs pa re rer yang de ltar bkod pa rnams mngon par sprul nas/ bkod pa de lta bu des byang chub sems dpa' bye ba phrag brgyad khri bzhi stong dang lhan cig tu 'di lta ste dper na/ skyes bu stobs dang ldan pa'i
226a8(mdo sde): lag pa bskum pa las brkyang ba dang / brkyang ba las bskum pa tsam gyis de dag skad cig thang cig yud tsam gyis 'jig rten gyi khams bde ba can de nas mi snang bar gyur te/ 'jig rten gyi khams mi mjed 'dir phyin to/ /de nas byang chub
226b1(mdo sde): sems dpa' de gnyis kyis de'i tshe ji lta bu'i rdzu 'phrul mngon par 'du bya ba mngon par byas pas/ 'jig rten gyi khams mi mjed 'di lag mthil bzhin du mnyam par gyur pa/ de lta bu'i rdzu 'phrul mngon par 'du bya ba mngon par byas so/ /
226b2(mdo sde): byang chub sems dpa' de dag kyang khang pa brtsegs pa bye ba phrag brgyad bcu rtsa bzhis yongs su bskor te mdun du bdar nas/ yon tan gyi bkod pa chen po dang ldan pas shin du lhag ge'o/ /khang pa brtsegs pa de dag gi 'od kyis kyang /
226b3(mdo sde): stong gsum gyi stong chen po'i 'jig rten gyi khams 'di snang bas khyab par gyur to/ /de nas byang chub sems dpa' de gnyis/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa
226b4(mdo sde): ga la ba der dong ste phyin nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i zhabs la mgo bos phyag 'tshal nas lan gsum bskor ba byas te/ phyogs gcig
226b5(mdo sde): tu 'khod do/ /phyogs gcig tu 'khod nas/ skyes bu dam pa de gnyis kyis tshig 'thun par sgra dbyangs gcig tu bcom ldan 'das la tshigs su bcad pa 'di dag gis mngon par bstod do/ /gzi brjid mtshungs med yon tan
226b6(mdo sde): phung po gcig la phyag 'tshal lo/ /drang srong chen po kun mkhyen yon tan kun gyi pha rol gshegs/ /thams cad zil gnon srid pa gsum gyi chags pa'i lam las 'das/ /shAkya khyu mchog dri bral zla ba'i zhal la phyag
226b7(mdo sde): 'tshal lo/ /nyi ma dri med lta bu'i sku dang ldan pa rnam par mdzes/ /mtshan mchog sum bcu rtsa gnyis dag gi go cha banabs gyur cing / /dpe byad bzang po rnams kyis spras pa 'jig rten kun du gsal/ /mi mchog khyod mtshungs
226b8(mdo sde): 'jig rten gsum na gang yang yod ma mchis/ /bde bar gshegs pa'i sku yi 'od kyis gang tshe reg gyur pa/ /de tshe 'jig rten nyi ma zla ba nor bu zhugs rnams dang / /brgya byin tshangs pa lha dang de bzhin mi ci rnams kyi 'od/ /
227a1(mdo sde): snag tsha'i phung po bzhin du mog mog mi snang gsal ma mchis/ /rgyal ba zhing gcig na ni yang dag bzhugs par gda' bzhin du/ /'gro ba'i don du skad cig gcig gis mtha' yas zhing du gshegs/ /ston pa'i bzhud
227a2(mdo sde): dang byon pa 'tshal ba su yang yod ma mchis/ /mdzad pa dag dang 'dul ba sna tshogs dag gis sems can 'dul/ /spu yi khung gcig nang du mtha' yas zhing rnams ston mdzad kyang / /'phel ba dang ni bri bar gyur pa gang yang yod ma
227a3(mdo sde): mchis/ /'di ni ji bzhin las dang byed pa rgyu dang 'bras gda' la/ /sems can rnams la gnod pa ma mchis 'dres par gyur ma mchis/ /gang na sems can dmyal ba dud 'gro yi dags ma mchis shing / /rgyal ba'i sras po grags
227a4(mdo sde): pa chen po dag gis yongs gang la/ /mi khom brgyad po dag dang bral te mchog tu nyams dga' ba'i/ /yongs dag zhing de dag kyang mi mchog la lar ston pa mdzad/ /lha mi gang dag mi 'jigs bag ma mchis pa bkang slad du/
227a5(mdo sde): sems dmyal dud 'gro yi dags 'gro ba shin du mi bzad pa'i/ /kun nas nyon mongs zhing rnams la la dag kyang bstan mdzad nas/ /de dag thams cad bde bar gshegs la skyabs su nye bar mchi/ /zhing gzhan la la dag kyang nam
227a6(mdo sde): mkha' lta bur ston par mdzad/ /de bzhin gzhan yang zhugs kyis gtam zhing me lce 'khrugs pa dang / /zhing gzhan dag kyang chabs kyis yongs su gtams par ston pa mdzad/ /rnam 'phrul 'di ni thams cad mkhyen pa'i ye shes yul
227a7(mdo sde): lags so/ /'dul ba'i don du gzugs kyi rnam pa mtha' yas ston mdzad pa/ /la lar 'dod pa'i dbang phyug 'od chags gzugs dang ldan par 'gyur/ /tshangs pa'i bdag po mchog tu zhi ba'i ting 'dzin rnyed pa dang / /sum bcu
227a8(mdo sde): rtsa gsum dbang phyug mig stong rdo rje 'bar ba dang / /srog chags brgya phrag mang po rab tu dga' bas mchod bgyid cing / /dge ba bcu po dag gis sems can mtha' yas 'dul bgyid pa/ /blon po tshong dpon dag dang bka' la gtogs
227b1(mdo sde): pa'i gtsor gyur cing / /shin du 'jigs med dgra tshogs phab nas chad pas mi gcod la/ /bsdu ba'i dngos po bzhi pos sems can rnams ni sdud bgyid cing / /rdzogs pa'i byang chub lam la sems can rab tu 'jog
227b2(mdo sde): bgyid pa/ /bsod nams las kyis rin chen bdun dang ldan par gyur pa yi/ /gling bzhi dag gi dbang phyug 'khor los sgyur ba dag tu gyur/ /'jig rten 'di na la lar bltam pa lta bur ston mdzad de/ /dog sa la ni gom pa bdun dag bor zhing gshegs
227b3(mdo sde): nas kyang / /nga ni skyes nas skye dang 'chi ba'i tha mar dbyung ngo zhes/ /yid 'ong yan lag brgyad dang ldan pa'i gsung mchog brjod pa mdzad/ /mar me mdzad pa tshun chad dri ma thams cad spang lags kyang / /'gro rnams sangs rgyas ye
227b4(mdo sde): shes mchog la yongs smin mdzad slad du/ /la lar sems can dag pa btsun mo'i 'khor na bzhugs par gda'/ /mi yi dbang po btsun mo dag dang sras kyang ston pa mdzad/ /yab yum dag dang gnyen gyi rtsa lag sdug pa'i 'khor
227b5(mdo sde): rnams dang / /yul 'khor 'byor dang rin chen gter mdzod mang po btang mdzad nas/ /brgya byin tshangs pa dag dang lha min rnams kyis phyag bgyis shing / /drang srong chen po mngon par byung ste nags na bzhugs par gda'/ /'gro la sman slad
227b6(mdo sde): dgung lo drug tu dka' ba spyad nas ni/ /bsam gtan mkha' khyab rin chen mchog la bsam gtan mdzad par gda'/ /mu stegs can gyi tshogs rnams thams cad tshar gcad mdzad slad du/ /sems can dag pa byang chub shing drung du yang
227b7(mdo sde): gshegs par gda'/ /'gro rnams sangs rgyas ye shes mchog tu yongs smin mdzad slad du/ /mi dbang sgyu ma lta bu'i ting 'dzin mchog la bzhugs mdzad nas/ /sku yi tshul ni gang gis 'jig rten rnam par 'dul 'gyur ba/ /rgyal ba de 'dra
227b8(mdo sde): nyid kyi sku yi cha lugs 'dzin par mdzad/ /ji ltar sgyu ma mkhan gyis 'gro ba rmongs par bgyi slad du/ /sgyu ma mang po'i rnam par 'phrul pa rab tu ston bgyid pa/ /de bzhin 'gro ba sgron mas sems can 'dul bar mdzad slad du/ /sangs rgyas
228a1(mdo sde): nyid kyi rnam par 'phrul pa mang po rnams kyang ston/ /thub pa dpa' bo la lar dpung dang bcas pa'i bdud 'dul ston/ /gang la pha rol mu stegs tshogs kyi 'gro ba ma mchis shing / /rdul bral mya ngan ma mchis thams cad mkhyen pa
228a2(mdo sde): nyid thob pa/ /bla na med pa 'gyur ba ma mchis 'khor lo rab tu bskor/ /khyod kyis bskal pa bye ba khrag khrig mang nas byang chub brnyes/ /phyogs kyi lam rnams thams cad du yang 'khor lo bskor ba mdzad/ /mi yi dbang po kun nas
228a3(mdo sde): zhal ldan chu zla bzhin du bzhugs/ /bde gshegs rang byung mtha' yas yul la bdag cag phyag 'tshal lo/ /la la dag la sangs rgyas chos kyi sku ni ston mdzad pa/ /rtag pa brtan pa ther zug 'gyur ba ma mchis gyur pa dang / /ma
228a4(mdo sde): bgyis ma skyes dri ma ma mchis 'gog pa ma mchis chos/ /mig yor 'dra bas phyogs bcu dag ni shin du rgyas par 'gengs/ /ring por mi thogs par ni sdug pa dag dang 'bral 'gyur gyis/ /'dus byas 'di la khyed cag yid brtan bya
228a5(mdo sde): ba'i mi rigs shes/ /'gro ba thams cad rmi lam sgyu ma smig rgyu 'dra ba dang / /mi rtag mi brtan skad cig par yang la la dag la ston/ /bde gshegs sku yi phrin las mtha' dang pha rol yod ma mchis/ /gsung dang thugs kyi 'jug
228a6(mdo sde): pa'i spyod yul dag kyang dpag mi lang / /nam mkha' lta bur rgya che tshad ma mchis pa ston mdzad de/ /rgyal ba'i spyod yul sems can rnams kyis 'tshal bar nus ma lags/ /phyogs bcu dag na mchis pa'i sems can ma lus ji snyed pa/ /de dag
228a7(mdo sde): shA ri'i bu dang 'dra bar shes rab ldan gyur kyang / /rgyal ba chos kyi rgyal po'i dngos po'i yul tshad ma mchis pa/ /rgyal ba'i spyod yul thams cad de dag rnams kyis rig mi nus/ /rdzogs sangs rgyas kyi ye shes mkha' 'dra pha rol mtha' ma mchis/
228a8(mdo sde): de ltar rgyal ba'i yul ni bsam gyis mi khyab ma lus pa/ /'di na rgyal ba'i sras rnams kun dang nyan thos rnams dang ni/ /rkyen gyi rgyal ba 'dus pa rnams kyis 'tshal bar nus ma lags/ /de ltar 'di dag la sogs mtha' yas thabs
228b1(mdo sde): dang ldan pa yi/ /'dul ba'i don du sku yi mdzad pa mtha' yas ston par mdzad/ /nam mkha'i khams dang mtshungs par mtha' yas sku dang ldan gyur pa/ /mgon po rtog dang rnam par rtog dang bral la phyag 'tshal lo/ /sdug bsngal rgya
228b2(mdo sde): mtsho rgya chen pha rol rab tu rgal gyur pa/ /nyon mongs thul ba rgyal ba 'gro ba'i gtso la bstod pa yi/ /bsod nams ci mchis des ni 'di na 'gro ba ma lus pa/ /byang chub rin chen rab mchog zhi zhing bde la reg par shog /de nas byang
228b3(mdo sde): chub sems dpa' sems dpa' chen po spyan ras gzigs dbyang phyug dang / byang chub sems dpa' sems dpa' chen po mthu chen thob kyis tshul dang 'thun pa'i tshigs su bcad pa dag gis bcom ldan 'das la mngon par bstod nas/
228b4(mdo sde): bcom ldan 'das la 'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med bcom ldan 'das la gnod pa chung ngam zhes bsnyun gsol lo/ /
228b5(mdo sde): nyam nga ba nyung ngam/ bskyod pa yang ngam/ stobs dang bde bar reg pa la gnas sam zhes kyang bsnyun gsol lo/ /'di skad ces bcom ldan 'das kyi nyan thos dag 'jig rten gyi khams nyams dga' ba la bltar stsol cig ces kyang
228b6(mdo sde): gsung ngo / /de nas 'jig rten gyi khams mi mjed 'di'i byang chub sems dpa' dang / nyan thos chen po de dag gis 'jig rten gyi khams 'di khang pa brtsegs pa'i bkod pa chen po des yongs su khyab pa dang / rin po che sna tshogs dag
228b7(mdo sde): kyang mthong nas ngo mtshar du 'dzin cing de dag 'di snyam du sems te/ gang dag 'jig rten gyi khams bde ba can nas 'dir lhags pa 'di dag ci de bzhin gshegs pa'i mthu 'am/ 'on te byang chub sems dpa' sems dpa'
228b8(mdo sde): chen po 'di dag gi mthu yin snyam mo/ /de nas de'i tshe sangs rgyas kyi mthus byang chub sems dpa' sems dpa' chen po pad ma'i dpal gyi snying pos/ bcom ldan 'das la 'di skad ces gsol to/ /'di ltar 'jig rten gyi
229a1(mdo sde): khams mi mjed 'di khang pa brtsegs pa sna tshogs du mas brgyan cing yongs su khyab par gda' ba ni bcom ldan 'das ngo mtshar to/ /bde bar gshegs pa mchog tu ngo mtshar to/ /gang dag 'jig rten gyi khams bde ba
229a2(mdo sde): can nas 'jig rten gyi khams mi mjed 'dir lhags pa dag ci de bzhin gshegs pa'i mthu lags sam/ 'on te byang chub sems dpa' 'di dag gi mthu lags/ de skad ces gsol pa dang / bcom ldan 'das kyis byang chub
229a3(mdo sde): sems dpa' sems dpa' chen po pad ma'i dpal gyi snying po la 'di skad ces bka' stsal to/ /pad ma'i dpal gyi snying po 'jig rten gyi khams mi mjed 'di rin po che sna tshogs kyi khang pa brtsegs pa du mas brgyan cing yongs
229a4(mdo sde): su khyab par snang ba 'di ni de bzhin gshegs pa'i mthu ma yin gyi/ 'di ni byang chub sems dpa' sems dpa' chen po spyan ras gzigs dbang phyug dang / byang chub sems dpa' sems dpa' chen po mthu chen thob kyi
229a5(mdo sde): mthu yin no/ /gsol pa 'di ltar 'di dag gis mthus 'jig rten gyi khams mi mjed 'di rin po che sna tshogs kyi khang pa brtsegs pa du mas brgyan cing yongs su khyab par gda' ba ni skyes bu dam pa 'di gnyis kyi smon lam dag dang /
229a6(mdo sde): dge ba'i rtsa ba dag yongs su sbyangs pa bsam gyis mi khyab ste/ bcom ldan 'das ngo mtshar to/ /bde bar gshegs pa mchog tu ngo mtshar to/ /bcom ldan 'das kyis bka' stsal pa/ pad ma'i dpal gyi snying po ji skad
229a7(mdo sde): smras pa de de bzhin te/ skyes bu dam pa 'di gnyis ni bskal pa bye ba khrag khrig brgya stong grangs med pa nas dge ba'i rtsa ba dag yongs su sbyangs pa yin no/ /pad ma'i dpal gyi snying po skyes bu dam pa 'di gnyis ni sgyu ma
229a8(mdo sde): lta bu'i ting nge 'dzin thob pa yin te/ 'di gnyis sgyu ma lta bu'i ting nge 'dzin la gnas nas/ rdzu 'phrul gyi rnam par sprul pa 'di lta bu 'di dag ston to/ /pad ma'i dpal gyi snying po khyod shar gyi phyogs cha logs su de na ci snang
229b1(mdo sde): ltos shig / de nas byang chub sems dpa' sems dpa' chen po pad ma'i dpal gyi snying pos byang chub sems dpa'i lha'i mig sgrib pa med pas bltas na shar phyogs su sangs rgyas kyi zhing gang gA'i klung gi bye ma snyed na/ sangs rgyas bcom ldan 'das
229b2(mdo sde): gang gA'i klung gi bye ma snyed mthong ngo / /sangs rgyas bcom ldan 'das de dag thams cad kyi zhabs la byang chub sems dpa' sems dpa' chen po spyan ras gzigs dbang phyug dang / byang chub sems dpa' sems dpa' chen po mthu chen thob gnyis
229b3(mdo sde): phyag 'tshal nas tshig 'di skad ces/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med/ bcom ldan 'das la gnod pa chung ngam zhes snyun gsol lo/ /nyam nga ba
229b4(mdo sde): nyung ngam/ bskyod pa yang ngam/ stobs dang bde bar reg pa la gnas sam zhes kyang snyun gsol lo zhes smra'o/ /de bzhin du lho'i phyogs cha dang / de bzhin du nub dang / de bzhin du byang dang / de bzhin du 'og dang / de bzhin du steng dang / de bzhin
229b5(mdo sde): du phyogs bcu kun du sangs rgyas kyi zhing gang gA'i klung gi bye ma snyed na rin po che sna tshogs kyi khang pa brtsegs pa'i bkod pa chen po du mas brgyan cing yongs su khyab par mthong ngo / /sangs rgyas kyi zhing de dag thams cad na sangs rgyas
229b6(mdo sde): bcom ldan 'das dag kyang mthong ngo / /sangs rgyas bcom ldan 'das de dag thams cad kyi spyan snga na skyes bu dam pa de gnyis zhabs la phyag 'tshal bar yang mthong ngo / /mthong nas kyang de shin du ngo mtshar cher 'dzin par gyur to/ /
229b7(mdo sde): de nas byang chub sems dpa' sems dpa' chen po pad ma'i dpal gyi snying po ngo mtshar du gyur nas/ bcom ldan 'das la 'di skad ces gsol to/ /'di ltar skyes bu dam pa 'di gnyis kyis sgyu ma lta bu'i ting nge 'dzin mngon par
229b8(mdo sde): bsgrubs pa ni bsam gyis mi khyab ste/ bcom ldan 'das ngo mtshar to/ /bde bar gshegs pa mchog tu ngo mtshar to/ /de ci'i slad du zhe na/ 'di ltar skyes bu dam pa 'di gnyis ting nge 'dzin 'di la gnas te/ sangs rgyas kyi zhing
230a1(mdo sde): thams cad na gda' ba'i slad du'o/ /de nas de'i tshe bcom ldan 'das kyis ji lta bu'i rdzu 'phrul mngon par 'du mdzad pa mngon par mdzad pas/ byang chub sems dpa' pad ma'i dpal gyi snying pos phyogs bcu kun gyi sangs rgyas
230a2(mdo sde): kyi zhing dag mthong ba dang / sangs rgyas kyi zhing de dag na sangs rgyas bcom ldan 'das dag dang skyes bu dam pa de gnyis sangs rgyas bcom ldan 'das kyi zhabs la phyag 'tshal ba mthong ba dang / de bzhin du thams cad dang ldan pa'i 'khor des
230a3(mdo sde): kyang phyogs bcu kun gyi sangs rgyas kyi zhing dag mthong ba dang / sangs rgyas kyi zhing de dag na sangs rgyas bcom ldan 'das dag dang / skyes bu dam pa de gnyis sangs rgyas bcom ldan 'das dag gi zhabs la phyag 'tshal ba mthong ba dang /
230a4(mdo sde): mthong nas kyang bcom ldan 'das kyi 'khor srog chags sum khri nyis stong bla na med pa yang dag par rdzogs pa'i byang chub tu sems bskyed pa de lta bu'i rdzu 'phrul mngon par 'du mdzad pa mngon par mdzad do/ /de nas bcom ldan 'das
230a5(mdo sde): la byang chub sems dpa' pad ma'i dpal gyi snying pos 'di skad ces gsol to/ /bcom ldan 'das skyes bu dam pa 'di gnyis de bzhin gshegs pa gang las bla na med pa yang dag par rdzogs pa'i byang chub tu sems bskyed nas
230a6(mdo sde): ji srid cig lags/ de'i mtshan ni ci zhes bgyi/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas kyis legs par bstan du gsol/ bcom ldan 'das kyis bka' stsal pa/
230a7(mdo sde): 'di ltar byang chub sems dpa' gzhan dag kyang de'i bya ba dang / de'i spyod pa dang / de'i smon lam yongs su rdzogs par byed par 'gyur te/ de lta bas na pad ma'i dpal gyi snying po khyod shin du legs par nyon la yid la zung shig dang
230a8(mdo sde): bshad do/ /byang chub sems dpa' pad ma'i dpal gyi snying pos bcom ldan 'das legs so zhes gsol te/ bcom ldan 'das kyi ltar nyan pa dang / bcom ldan 'das kyis 'di skad ces bka' stsal to/ /pad ma'i dpal gyi snying
230b1(mdo sde): po sngon byung ba 'das pa'i dus na bskal pa grangs med pa'i yang ches grangs med pa yangs pa tshad med pa bsam gyis mi khyab pa 'jig rten gyi khams brgya stong gi rdul phra rab ji snyed yod pa de snyed du tshad med pa/ de snyed du bsam gyis mi khyab
230b2(mdo sde): pa/ rdul phra rab kyi rdul ji tsam yod pa de bas kyang ches mang ba'i bskal pa byung ba de'i tshe de'i dus na 'jig rten gyi khams yon tan rin chen bsags pa dpag tu med pa bde ba kun du ston pa zhes bya ba na/ bcom ldan 'das de bzhin gshegs
230b3(mdo sde): pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/ lha dang mi rnams kyi ston pa/ sangs rgyas bcom ldan 'das
230b4(mdo sde): gser 'od seng ge'i rnam par rol pa'i rgyal po zhes bya ba byung ste/ pad ma'i dpal gyi snying po bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser 'od seng ge rnam par rol pa'i rgyal po zhes bya ba
230b5(mdo sde): de'i sangs rgyas kyi zhing na yon tan bkod pa gang dag yod pa de dag dpe cung zad tsam gyis cung zad cig brjod par byas nyon cig / pad ma'i dpal gyi snying po 'di ji snyam du sems/ 'jig rten gyi khams bde ba can na de bzhin gshegs pa dgra
230b6(mdo sde): bcom pa yang dag par rdzogs pa'i sangs rgyas 'od dpag med kyi sangs rgyas kyi zhing gi yon tan bkod pa mang ngam/ gsol pa/ bcom ldan 'das mang lags so/ /bsam gyis mi khyab pa/ tshad ma mchis te/ ngag gi las kyis
230b7(mdo sde): lan gdab par sla ba ma lags so/ /bcom ldan 'das kyis bka' stsal pa/ pad ma'i dpal gyi snying po 'di lta ste/ dper na mi la la zhig gis skra'i rtse mo brgyar gshegs pa'i rtse mos rgya mtsho chen po las chu thigs pa gcig blangs na
230b8(mdo sde): pad ma'i dpal gyi snying po 'di ji snyam du sems/ chu blangs pa dang / lhag ma lus pa de gang mang / gsol pa/ bcom ldan 'das blangs pa ni nyung / lhag ma lus pa ni tshad ma mchis so/ /bka' stsal pa/ pad ma'i dpal gyi snying po khyod mos
231a1(mdo sde): par bya'o/ /khyod kyi khong du chud par bya'o/ /mi des skra'i rtse mo brgyar gshegs pa'i rtse mo des rgya mtsho chen po las chu'i thigs pa gcig blangs pa ji snyed pa de tsam du de bzhin gshegs pa dgra bcom pa yang dag par rdzogs
231a2(mdo sde): pa'i sangs rgyas 'od dpag med kyi sangs rgyas kyi zhing gi yon tan bkod par blta'o/ /rgya mtsho chen po'i chu'i phung po ji snyed pa de tsam du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser
231a3(mdo sde): 'od seng ge rnam par rol pa'i rgyal po de'i sangs rgyas kyi zhing yon tan rin chen bsags pa dpag tu med pa bde ba kun du ston pa'i 'jig rten gyi khams kyi yon tan bkod par blta'o/ /de'i nyan thos kyi dge 'dun yang dpag
231a4(mdo sde): tu med de/ ji ltar da ltar na de bzhin gshegs pa 'od dpag med kyi nyan thos kyi dge 'dun dpag tu med do zhes bya na/ de las brgya stong du bsgres pa bas kyang bcom ldan 'das de bzhin gshegs pa dgra bcom pa yang dag par rdzogs
231a5(mdo sde): pa'i sangs rgyas gser 'od seng ge rnam par rol pa'i rgyal po de'i nyan thos kyi dge 'dun ches mang ngo / /de bzhin du byang chub sems dpa'i dge 'dun yang de snyed do/ /bcom ldan 'das de bzhin gshegs pa de ni theg pa gsum kho na
231a6(mdo sde): las brtsams te chos ston to/ /pad ma'i dpal gyi snying po ngas bskal pa gang gA'i klung gi bye ma snyed du bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser 'od seng ge rnam par rol pa'i
231a7(mdo sde): rgyal po de'i sangs rgyas kyi zhing gi yon tan bkod pa dang / nyan thos kyi yon tan bkod pa dang / bde ba'i rgyu las brtsams te chos bstan par 'dod kyang / nga'i spobs pa yang zad par mi 'gyur/ sangs rgyas kyi zhing gi yon tan bkod pa de'i
231a8(mdo sde): mthar phyin par yang mi 'gyur ro/ /pad ma'i dpal gyi snying po de'i tshe de'i dus na bcom ldan 'das de bzhin gshegs pa gser 'od seng ge rnam par rol pa'i rgyal po de'i gsung rab la 'jig rten gyi khams stong gi dbang phyug chos dang ldan
231b1(mdo sde): pa chos kyi rgyal po dpal gyi gzi brjid ces bya ba'i rgyal po zhig byung ste/ pad ma'i dpal gyi snying po rgyal po dpal gyi gzi brjid de la bu bye ba phrag brgya yod de/ rgyal bu gzhon nu de dag thams cad kyang skyes bu chen po'i mtshan nyi shu rtsa
231b2(mdo sde): brgyad dang ldan par gyur to/ /de dag thams cad bla na med pa yang dag par rdzogs pa'i byang chub la yang dag par zhugs par gyur to/ /pad ma'i dpal gyi snying po rgyal po dpal gyi gzi brjid kyi yongs su longs spyod pa'i bskyed mos tshal ni bdun khri
231b3(mdo sde): drug stong yod do/ /rgyal bu re re la yang longs spyod kyi bskyed mos tshal khri khri yod do/ /de nas bcom ldan 'das la byang chub sems dpa' pad ma'i dpal gyi snying pos 'di skad ces gsol to/ /bcom ldan 'das sangs rgyas kyi zhing de na
231b4(mdo sde): bud med mchis sam/ bcom ldan 'das kyis bka' stsal pa/ pad ma'i dpal gyi snying po de ni med do/ /sangs rgyas kyi zhing de na bud med ming yang mi grag ste/ rgyal bu gzhon nu de dag thams cad kyang tshangs par spyod pa las gyur pa/ brdzus
231b5(mdo sde): te byung ba sha stag go/ /sems can de dag thams cad kyang bsam gtan gyi dga' ba dang / chos kyi dga' ba'i zas can yin te/ sangs rgyas kyi zhing de na kha zas rags pa med par gyur to/ /pad ma'i dpal gyi snying po rgyal po dpal gyi gzi brjid
231b6(mdo sde): de ni las gzhan med de bu de rnams dang lhan cig bcom ldan 'das de la lo bye ba stong phrag brgyad khri bzhi stong gi bar du bsnyen bkur byas so/ /bcom ldan 'das de bzhin gshegs pa des de'i lhag pa'i bsam pa mkhyen nas tshad med pa'i
231b7(mdo sde): phyag rgya zhes bya ba'i chos kyi tshul la mkhas pa yang dag par rab tu bstan to/ /pad ma'i dpal gyi snying po tshad med pa'i phyag rgya zhes bya ba'i chos kyi tshul la mkhas pa gang zhe na/ pad ma'i dpal gyi snying po 'di la byang chub sems dpa'
231b8(mdo sde): sems dpa' chen pos spyod pa tshad med pa dag don tu gnyer bar mi bya ba de gang yang med do/ /rdul ba tshad med pa gang dag brtsam par mi bya ba de gang yang med do/ /de ci'i phyir zhe na/ byang chub sems dpa' rnams kyi sbyin pa ni tshad med do/ /
232a1(mdo sde): tshul khrims ni tshad med/ bzod pa ni tshad med/ brtson 'grus ni tshad med/ bsam gtan ni tshad med/ shes rab ni tshad med/ 'khor ba sangs rgyas su 'dzin pa ni tshad med/ sems can dag la byams pa ni tshad med/
232a2(mdo sde): zhing gi bkod pa dag ni tshad med/ nyan thos dag ni tshad med/ gzugs yongs su grub pa dag ni tshad med/ dbyangs ni tshad med/ spobs pa ni tshad med pa'i phyir ro/ /pad ma'i dpal gyi snying po byang chub sems dpa' ni tha na
232a3(mdo sde): sems bskyed pa gcig gis dge ba'i rtsa ba gang ci mngon par 'du byed pa de dag thams cad tshad med pa nyid du yongs su bsngo'o/ /ji ltar yongs su bsngos pas tshad med par 'gyur zhe na/ gang gi tshe sems can thams cad la yongs su sngo bar byed pa de'i tshe sems
232a4(mdo sde): can 'di dag thams cad skye ba med par mngon sum du byed/ sangs rgyas kyi yongs su mya ngan las 'da' bas yongs su mya ngan las 'da' bar 'gyur ba 'di ni rigs kyi bu yongs su bsngo ba tshad med pa zhes bya'o/ /stong pa nyid tshad med pa'o/ /mtshan
232a5(mdo sde): ma med pa tshad med pa'o/ /smon pa med pa tshad med pa'o/ /mngon par 'du bya ba med pa tshad med pa'o/ /de ltar na 'dod chags dang bral ba yang dag pa'i mtha' chos kyi dbyings rnam par grol ba/ ma skyes pa/ dben pa/ bral ba/ mya ngan las 'das
232a6(mdo sde): pa/ tshad med pa ste/ rigs kyi bu mdor na chos thams cad ni tshad med pa'o/ /de'i phyir chos thams cad ni ma skyes pa/ ma 'gags pa zhes bya'o/ /gang mi skye mi 'gag pa de ni tshad med pa'o/ /pad ma'i dpal gyi snying po de bzhin gshegs pa dgra
232a7(mdo sde): bcom pa yang dag par rdzogs pa'i sangs rgyas gser 'od seng ge rnam par rol pa'i rgyal pos de ltar rgyal po dpal gyi gzi brjid de la tshad med pa'i phyag rgya zhes bya ba'i chos kyi tshul la mkhas pa 'di yang dag par rab tu bstan to/ /des kyang
232a8(mdo sde): chos tshad med pa dag la nges par sems par byas par gyur to/ /de nas rgyal po dpal gyi gzi brjid kyis bcom ldan 'das de las chos dpag tu med pa bstan pa 'di thos nas tshim zhing mgu ste/ yi rangs nas rab tu dga' ste
232b1(mdo sde): dga' ba dang / yid bde ba skyes nas bu de dag dang lhan cig tu bcom ldan 'das de la tshigs su bcad pa dag gis mngon par bstod pa/ 'dren pa chos rnams kun la dbang sgyur ba/ /smra ba'i tshogs rnams yang dag rab tu 'joms/ /
232b2(mdo sde): bdud kyi rtsod dang nyon mongs kun sel ba/ /mtshungs med ye shes mtsho la phyag 'tshal lo/ /nyi zla dag dang me yi 'od rnams dang / /brgya byin tshangs pa nor bu glog 'od rnams/ /bde gshegs gzi brjid kyis ni mog mog gyur/ /mi mchog 'od mdzad
232b3(mdo sde): pa la phyag 'tshal lo/ /thub pa bskal pa rgya mtsho 'das par yang / /dka' ba rnam pa du ma spyod par mdzad/ /phrin las de yi 'bras bu yid du 'ong ba ste/ /des na 'gro bas bltas na ngoms mi 'gyur/ /skye dang rga dang na dang 'chis gtses shing / /
232b4(mdo sde): sems can sdug bsngal mang pos gzir gzigs nas/ /de dag rnams la thub chen thugs rje ste/ /rtag tu mi 'pho zhi ba'i chos kyang ston/ /srid gsum srog chags kun gyi sman pa 'dra/ /'dod chags zhe sdang mun pa thams cad sbyong / /
232b5(mdo sde): thugs rje bskyed pa mdzad nas chos kyi sman/ /zhi ba bla na med par rab tu ston/ /sems can kun gyi spyod pa rab tu mkhyen/ /rab 'byam zhing rnams kun na srog chags kyi/ /mkhyen nas gang gis mya ngan 'das mchog la/ /reg par 'gyur
232b6(mdo sde): ba de 'dra'i chos kyang ston/ /mi mchog khyod kyi thugs rje ci 'dra ba/ /ji snyed rab 'byam zhing gi nyan thos dang / /rkyen byung thub pa ma lus de dag la/ /de 'dra ba yi snying rje yong ma mchis/ /bsod nams phung po mtshan mchog rnams dang ldan/ /
232b7(mdo sde): rgyal ba'i sku ni gser gyi ri bo 'dra/ /bye ba'i nyi las lhag pa'i gzi mnga' ba/ /mi mchog mtshungs ma mchis la phyag 'tshal lo/ /chos sprin rgyal las chos char 'bebs pa na/ /gang dag rgya chen mos pa spyod yul ba/ /sngon gyi
232b8(mdo sde): sangs rgyas spyod la 'jigs ma mchis/ /de dag rtag tu bde gshegs mdun na mchis/ /bskal pa bye ba khrag khrig bsam yas su/ /mi mchog mthong ba rnyed par shin du dka'/ /bsod nams las kyis bsam pa yongs sbyangs
233a1(mdo sde): pa/ /de dag mig lam rnam par 'dren rnams gda'/ /rgyal ba'i sku ni chos dbyings rgyas par 'gengs/ /zhing rnams rab 'byam thams cad na yang gda'/ /bzhud dang byon par mngon pa yod ma mchis/ /'on kyang 'jig
233a2(mdo sde): rten dag na snod bzhin gda'/ /bden pa gzigs shing don dam ston pa pa'o/ /chos kyi sbyin bdag zhi ba'i thugs ldan pa/ /rgal nas srog chags bcings gyur gzhan sgrol ba/ /bde bar gshegs pa khyod la phyag 'tshal lo/ /khyod
233a3(mdo sde): kyis skye ba'i shing ljon rtsa nas bton/ /nga rgyal ri bo sra ba rdul du brlags/ /rgod pa mi mnga' g.yo dang sgyu dang bral/ /rab zhi thugs dang ldan la phyag 'tshal lo/ /mi mchog chags pa thams cad yong mi mnga'/ /dgongs pa sa
233a4(mdo sde): dang chu dang me dang 'dra/ /rgyal ba sems can kun la snyoms thugs ldan/ /rlung dang nam mkha' 'dra la phyag 'tshal lo/ /thub pa chen po yon tan 'di 'dra'i gter/ /bsod nams rgya mtsho las byung sku dang ldan/ /bskal pa
233a5(mdo sde): khrag khrig dag tu de brjod kyang / /yon tan rgya mtsho zad par nus ma lags/ /yon tan rgya mtsho lha mis mchod pa la/ /bdag ni bu dang bcas te mchod pa bgyid/ /rgyal ba mchod pa'i bsod nams ci mchis pa/ /des ni thub
233a6(mdo sde): pa chen po khyod 'drar shog / pad ma'i dpal gyi snying po de nas rgyal po dpal gyi gzi brjid de dus gzhan zhig na/ bskyed mos tshal na bsam gtan gyi gnas pas gnas shing 'dug pa'i blo g.yas g.yon nas/ tsan dan
233a7(mdo sde): sbrul gyi snying po'i pad ma bkra ba blta na sdug pa dag pa gnyis byung ngo / /pad ma de gnyis las khye'u ming rin chen sems dang / rin chen mchog ces bya ba gnyis rdzus te byung nas/ skyil mo dkrung bcas te 'dug go/ /pad ma'i
233a8(mdo sde): dpal gyi snying po de ltar rgyal po dpal gyi gzi brjid de ting nge 'dzin de las langs nas khye'u gnyis skyil mo dkrung bcas te 'dug pa mthong ngo / /mthong nas kyang tshigs su bcad pa 'di smras so/ /khyed gnyis lha 'am klu yin
233b1(mdo sde): nam/ /gnod sbyin dri za mi ci 'am/ /mi 'am mi ma yin nam ci/ /dris pa smros shig grogs po dag /pad ma'i dpal gyi snying po de ltar rgyal po dpal gyi gzi brjid kyi g.yas phyogs su byung ba'i khye'u gang yin pa des rgyal po dpal
233b2(mdo sde): gyi gzi brjid de la tshigs su bcad de smras pa/ grogs po chos kun stong pa yi/ /ming ni 'dri bar byed dam ci/ /chos rnams thams cad ming med na/ /gang gi ming ni 'dri bar byed/ /stong nyid gang la'ang lha med cing / /klu med srin po
233b3(mdo sde): yong ma yin/ /mi 'am mi ma yin yang rung / /thams cad de na yong med do/ /pad ma'i dpal gyi snying po de nas khye'u gcig shos des rgyal po dpal gyi gzi brjid de la tshigs su bcad de smras pa/ ming ni ming gis stong pa ste/ /ming
233b4(mdo sde): la ming ni yod ma yin/ /chos rnams thams cad ming med de/ /'on kyang ming gis yongs su brjod/ /ming gi rang bzhin gang yin pa/ /de ni ma mthong ma thos so/ /las kyis 'gags pa ma yin na/ /'di na gang gi ming zhig
233b5(mdo sde): 'dri/ /tha snyad du ni ming byas nas/ /ming btags byas te bstan pa ni/ /kho bo'i ming ni rin chen sems/ /gcig shos rin chen mchog ces bya/ /pad ma'i dpal gyi snying po de ltar khye'u gnyis kyis tshigs su bcad pa 'di dag
233b6(mdo sde): smras te mngon par shes pa lnga bsgrubs nas/ rgyal po dpal gyi gzi brjid de dang lhan cig tu bcom ldan 'das de bzhin gshegs pa dgra bcom pa yang dag par rdzogs pa'i sangs rgyas gser 'od seng ge rnam par rol pa'i rgyal
233b7(mdo sde): po ga la ba der dong ste/ phyin nas bcom ldan 'das kyi zhabs la mgo bos phyag 'tshal te/ bcom ldan 'das la lan gsum bskor ba byas nas thal mo sbyar te phyogs gcig tu 'khod do/ /pad ma'i dpal gyi snying po de ltar khye'u
233b8(mdo sde): de gnyis kyis dbyangs gcig tu bcom ldan 'das la tshigs su bcad de gsol pa/ pad ma dag dang dri bda' dang / /me tog phreng dang na bza' dang / /'on te zas dang skom gyis sam/ /rgyal ba ji ltar mchod par bgyi/ /rdzogs pa'i sangs rgyas
234a1(mdo sde): rkang gnyis gtso/ /ji ltar mchod par 'gyur ba lags/ /don 'di legs par bstan du gsol/ /'dren pa thos nas 'tshal bar bgyi/ /pad ma'i dpal gyi snying po de nas de bzhin gshegs pa dgra bcom pa yang dag par rdzogs
234a2(mdo sde): pa'i sangs rgyas des khye'u de gnyis la tshigs su bcad de bka' stsal pa/ lus can kun la phan pa'i phyir/ /byang chub tu ni sems bskyed na/ /mtshan mchog sum bcu gnyis ldan pa'i/ /sangs rgyas dag la mchod par 'gyur/ /
234a3(mdo sde): mi gang zhig gis sangs rgyas zhing / /gang gA'i bye ma'i grangs snyed dag /me tog rnams kyis bkang byas te/ /'jig rten mgon la phul ba bas/ /gang gis 'dir ni thal sbyar nas/ /byang chub tu ni sems btud na/ /'di ni bsod
234a4(mdo sde): nams ches mang ste/ /de la tshad ni yod ma yin/ /byang chub sems ni ci 'dra ba/ /de ltar blo mchog gis bstan pa/ /de 'dra'i mchod pa gang yang med/ /de 'dra ba yi dpal yang med/ /pad ma'i dpal gyi snying po de ltar khye'u de gnyis
234a5(mdo sde): kyis slar yang bcom ldan 'das de la tshigs su bcad de gsol pa/ 'jig rten mgon po'i spyan sngar ni/ /bdag cag yi dam yang dag 'chas/ /bla na med pa'i seng ge'i sgra/ /lha dang mi dag gsan mdzod cig /ji srid du ni 'khor
234a6(mdo sde): ba yi/ /sngon gyi mtha' ni mi dmigs pa/ /de srid bskal pa du mar yang / /sems can phyir ni spyad par bgyi/ /ji tsam sngon gyi mtha' dran pa/ /rnam grangs 'di yi tshul dag gis/ /sems can kun la phan pa'i phyir/ /de srid
234a7(mdo sde): bskal par spyad par bgyi/ /gal te de ring slan chad du/ /'dod chags kyi ni sems 'byung ba/ /phyogs bcu dag na bzhugs pa yi/ /sangs rgyas rnams ni bslus par 'gyur/ /de ltar zhe sdang gti mug dang / /phrag dog ser sna'ang
234a8(mdo sde): de bzhin no/ /rtag tu bden pa'i tshig smra zhing / /brdzun gyi tshig ni spang bar bgyi/ /gal te de ring slan chad du/ /rdul med byang chub ma thob par/ /bdag cag nyan thos sems gyur pa/ /des ni brdzun du smra bar 'gyur/ /nams kyang rang
234b1(mdo sde): sangs rgyas su ni/ /bdag cag dga' bar mi bgyid de/ /sems can rnams la snying rje zhing / /bskal pa bye bar spyad par bgyi/ /ji ltar 'dren pa khyod kyi zhing / /grub pa rnam pa 'di dag las/ /gzhan du yon tan bye ba snyed/ /phun sum
234b2(mdo sde): tshogs pa'i zhing du bgyi/ /de na nyan thos gang yang med/ /rang rgyal 'dren pa dag kyang med/ /de tshe bye ba tshad med pa'i/ /byang chub sems dpa' 'ba' shig gnas/ /bde ba 'di dang ldan pa yi/ /skye bo dri ma med par 'gyur/ /sangs
234b3(mdo sde): rgyas mdzod ni bzungs bas na/ /sangs rgyas chos rnams tshar phyin to/ /gal te 'di dag gzhan min par/ /de bzhin du ni 'gyur nges na/ /rgya mtshor bcas dang rir bcas pa'i/ /sa 'di thams cad g.yos par shog /tshig 'di smras
234b4(mdo sde): pa'i mod la ni/ /sa yang rab tu g.yos par gyur/ /sil snyan dag ni ma dkrol bar/ /de na thams cad sgra yang 'byin/ /stong phrag bye ba'i lha rnams kyis/ /me tog char dang phye ma'i char/ /spos kyi char ni yid 'ong dang / /na bza' bye
234b5(mdo sde): ba rab tu phab/ /pad ma'i dpal gyi snying po de'i tshe de'i dus na rgyal po dpal gyi gzi brjid ces bya bar gyur pa de gzhan zhig yin pa snyam du dogs sam yid gnyis za na de ltar mi blta'o/ /de ci'i phyir zhe na/ de bzhin gshegs
234b6(mdo sde): pa dgra bcom pa yang dag par rdzogs pa'i sangs rgyas 'od dpag med 'di de'i tshe de'i dus na rgyal po dpal gyi gzi brjid ces bya bar gyur to/ /pad ma'i dpal gyi snying po de'i tshe de'i dus na khye'u rin chen sems dang / rin chen mchog
234b7(mdo sde): ces bya ba de gnyis gzhan zhig yin pa snyam du 'dzin na de yang de ltar mi blta'o/ /de ci'i phyir zhe na/ byang chub sems dpa' sems dpa' chen po spyan ras gzigs dbang phyug 'di ni khye'u rin chen mchog ces bya bar gyur
234b8(mdo sde): to/ /byang chub sems dpa' mthu chen thob 'di ni khye'u rin chen sems shes bya bar gyur to/ /rigs kyi bu 'di gnyis bla na med pa yang dag par rdzogs pa'i byang chub tu dang po sems bskyed pa ni de yin no/ /de skad ces bka'
235a1(mdo sde): stsal pa dang / bcom ldan 'das la byang chub sems dpa' sems dpa' chen po pad ma'i dpal gyi snying pos 'di skad ces gsol to/ /bcom ldan 'das skyes bu dam pa 'di gnyis ji tsam du zab mo la mos pa gyur pa dang / gang gi
235a2(mdo sde): ming yang ma dmigs pa de srid du 'di gnyis byang chub tu sems bskyed par gyur pa ngo mtshar to/ /bcom ldan 'das la skyes bu dam pa 'di gnyis kyis de bzhin gshegs pa de'i pha rol na sangs rgyas ji snyed cig la rim gro bgyis
235a3(mdo sde): par gyur/ bka' stsal pa/ rigs kyi bu gang gA'i klung gi bye ma ni bgrang bas mtha' rtogs par nus kyi/ skyes bu dam pa 'di gnyis kyis de bzhin gshegs pa de'i pha rol na sangs rgyas dag la bsnyen bkur byas pa'i sangs
235a4(mdo sde): rgyas bcom ldan 'das de dag ni de lta ma yin te/ de srid du 'di gnyis kyis byang chub tu sems bskyed do/ /skyes bu dam pa 'di gnyis ni bsam gyis mi khyab pa'i go cha bgos shing yon tan dpag tu med pa dang ldan te/ 'di gnyis
235a5(mdo sde): kyi yon tan dag gi mtha' rtogs par mi nus so/ /de nas bcom ldan 'das la byang chub sems dpa' pad ma'i dpal gyi snying pos 'di skad ces gsol to/ /'jig rten gyi khams yon tan rin chen bsags pa dpag tu med
235a6(mdo sde): pa bde ba kun du ston pa zhes bgyi ba de dang / bcom ldan 'das de bzhin gshegs pa gser 'od seng ge rnam par rol pa'i rgyal po zhes bgyi ba gang lags pa de 'di nas phyogs gang logs na mchis/ bcom ldan 'das kyis
235a7(mdo sde): bka' stsal pa/ rigs kyi bu nub phyogs logs na ste/ 'jig rten gyi khams bde ba can de nyid de'i tshe de'i dus na 'jig rten gyi khams yon tan rin chen bsags pa dpag tu med pa bde ba kun du ston pa zhes bya bar gyur to/ /
235a8(mdo sde): de skad ces bka' stsal pa dang / bcom ldan 'das la byang chub sems dpa' pad ma'i dpal gyi snying pos 'di skad ces gsol to/ /bcom ldan 'das de bzhin gshegs pa dgra bcom pa yang dag par rdzogs pa'i sangs rgyas
235b1(mdo sde): kyis skye bo mang po la sman pa dang / 'jig rten la thugs brtse ba dang / skye bo phal po che dang / lha dang mi rnams kyi don dang / sman pa dang bde bar bgyi ba'i slad du skyes bu dam pa de gnyis kyi sangs rgyas kyi zhing gi yon tan bkod pa ci 'dra bar 'gyur ba dang / nyan
235b2(mdo sde): thos phun sum tshogs pa ci 'dra ba dang / tshe ji tsam pa dang / longs spyod ci 'dra ba dang / 'od ci 'dra ba dang / skyes bu dam pa de gnyis bla na med pa yang dag par rdzogs pa'i byang chub tu mngon par rdzogs par sangs rgyas nas mtshan
235b3(mdo sde): ji skad ces bgyi ba de dag legs par bstan du gsol/ de ci'i slad du zhe na/ 'di ltar de bzhin gshegs pas skyes bu dam pa 'di gnyis kyi smon lam chen po bshad pa thos nas byang chub sems dpa' gzhan dag kyang smon
235b4(mdo sde): lam chen po yongs su rdzogs par 'gyur ba'i slad du'o/ /de skad ces gsol pa dang / bcom ldan 'das kyis byang chub sems dpa' pad ma'i dpal gyi snying po la 'di skad ces bka' stsal to/ /pad ma'i dpal gyi snying po
235b5(mdo sde): de'i phyir legs par rab tu nyon la yid la zung shig dang bshad do/ /byang chub sems dpa' pad ma'i dpal gyi snying pos bcom ldan 'das la legs so zhes bya ba gsol te/ bcom ldan 'das kyi ltar nyan pa dang bcom ldan
235b6(mdo sde): 'das kyis 'di skad ces bka' stsal to/ /rigs kyi bu de bzhin gshegs pa 'od dpag med kyi tshe'i tshad ni dpag tu med de/ de'i mtha' ni bskal pa bye ba khrag khrig brgya stong gi bar du bshad kyang rtogs par sla ba ma yin
235b7(mdo sde): no/ /rigs kyi bu de bzhin gshegs pa 'od dpag med kyi tshe dpag tu med tu zin kyang 'dus byas thams cad mi rtag pa/ mi brtan pa/ ther zug ma yin pa/ yun du gnas pa ma yin pa ste/ rigs kyi bu ma 'ongs pa'i dus 'das
235b8(mdo sde): pa de'i tshe de'i dus na bcom ldan 'das de bzhin gshegs pa dgra bcom pa yang dag par rdzogs pa'i sangs rgyas 'od dpag med de yongs su mya ngan las 'da' bar 'gyur ro/ /de yongs su mya ngan las 'das nas kyang bskal pa
236a1(mdo sde): bye ba khrag khrig brgya stong phrag brgyad bcu rtsa bzhi'i bar du de'i dam pa'i chos gnas te/ ji ltar bzhugs pa de bzhin du yongs su mya ngan las 'das kyang sems can rnams kyi dge ba'i rtsa ba yongs su 'grub ste/ lhag
236a2(mdo sde): chad med par 'gyur ro/ /gzhan du na sems can rnams de bzhin gshegs pa de mthong ba med par zad do/ /byang chub sems dpa' de dag kyang sangs rgyas rjes su dran pa'i ting nge 'dzin 'thob par 'gyur/ de dag rtag tu
236a3(mdo sde): rgyun mi 'chad par sangs rgyas mthong ba dang mi 'bral bar 'gyur ro/ /rigs kyi bu 'od dpag med yongs su mya ngan las 'das nas kyang rin po che sna bdun gyi pad ma dag dang shing ljon pa dag gis de bzhin gshegs pa
236a4(mdo sde): de ji ltar chos ston pa de bzhin du pad ma dag dang shing ljon pa de dag las kyang chos kyi sgo brgya phrag du ma 'byung bar 'gyur ro/ /rigs kyi bu de ltar de bzhin gshegs pa 'od dpag med yongs su mya ngan las 'das nas dam pa'i
236a5(mdo sde): c hos nub ma thag pa'i mtshan mo skya ring 'char ba'i dus kyi tshe byang chub sems dpa' sems dpa' chen po spyan ras gzigs dbang phyug rin po che du ma'i bkod pa'i byang chub kyi shing drung du 'dug nas bla na med pa yang
236a6(mdo sde): dag par rdzogs pa'i byang chub mngon par rdzogs par 'tshang rgya'o/ /de mngon par rdzogs par sangs rgyas nas 'od zer kun nas 'phags pa'i dpal brtsegs rgyal po zhes bya bar 'gyur ro/ /de bzhin gshegs pa 'od zer kun nas
236a7(mdo sde): 'phags pa'i dpal brtsegs rgyal po de'i sangs rgyas kyi zhing gi yon tan bkod par 'gyur ba gang yin pa de dag ni de bzhin gshegs pas bskal pa gang gA'i klung gi bye ma snyed du bstan kyang mtha' rtogs par mi nus so/ /sangs rgyas
236a8(mdo sde): kyi zhing de'i bde ba'i rgyu dang yon tan gyi rgyu ni de snyed du 'gyur mod kyi/ 'on kyang rigs kyi bu dpe tsam du cung zad cig bshad par bya'o/ /bcom ldan 'das de bzhin gshegs pa gser 'od seng ge rnam par rol pa'i rgyal po de'i sangs rgyas
236b1(mdo sde): kyi zhing na yon tan bkod pa gang dag yod pa yon tan gyi bkod pa snga ma dag ni yon tan bkod pa 'di dag gi brgya'i char yang mi chog / stong gi cha dang / brgya stong gi cha dang / grangs dang / dpe dang / rgyur yang mi bzod do/ /sangs rgyas kyi
236b2(mdo sde): zhing de na nyan thos dang / rang sangs rgyas rnams kyi ming yang med par 'gyur te/ sangs rgyas kyi zhing de ni byang chub sems dpa' 'ba' shig gis gang bar 'gyur ro/ /rigs kyi bu da ltar bcom ldan 'das 'od dpag med kyi nyan thos dang
236b3(mdo sde): rang sangs rgyas dang / byang chub sems dpa' ji snyed pa de dag thams cad bsdus kyang bcom ldan 'das de bzhin gshegs pa 'od zer kun nas 'phags pa'i dpal brtsegs rgyal po de'i byang chub sems dpa'i dge 'dun gyi brgya'i
236b4(mdo sde): char yang mi chog ste/ stong gi cha dang / brgya stong gi cha dang / grangs dang / dpe dang / rgyur yang mi bzod do/ /de'i tshe tshad ni bskal pa bye ba khrag khrig brgya stong phrag dgu bcu rtsa drug tu 'gyur ro/ /de'i dam pa'i chos ni bskal pa bye ba drug bcu rtsa
236b5(mdo sde): gsum du gnas par 'gyur ro/ /de skad ces bka' stsal pa dang / bcom ldan 'das la byang chub sems dpa' pad ma'i dpal gyi snying pos 'di skad ces gsol to/ /bcom ldan 'das 'jig rten gyi khams de'i ming yang bde ba
236b6(mdo sde): can zhes bgyi bar 'gyur ram/ bcom ldan 'das kyis bka' stsal pa/ rigs kyi bu de ni ma yin te/ 'jig rten gyi khams de ni rin chen kun nas bsags pa zhes bya bar 'gyur ro/ /rigs kyi bu de bzhin gshegs pa 'od zer kun nas
236b7(mdo sde): 'phags pa'i dpal brtsegs rgyal po'i tshe ji srid gnas pa nas bzung ste/ yongs su mya ngan las 'das pa de srid du byang chub sems dpa' mthu chen thob mchod pa byed par 'gyur ro/ /yongs su mya ngan las 'das nas kyang de'i dam
236b8(mdo sde): pa'i chos 'dzin par 'gyur te/ dam pa'i chos yan ring por gnas par bya ba'i phyir spro bar 'gyur ro/ /phyi ma'i dus su der dam pa'i chos nub nas sangs rgyas kyi zhing der bla na med pa yang dag par rdzogs pa'i byang chub mngon par rdzogs par
237a1(mdo sde): 'tshang rgya bar 'gyur te/ de bzhin gshegs pa dgra bcom pa yang dag par rdzogs pa'i sangs rgyas rigs pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba bla na med pa/
237a2(mdo sde): lha dang mi rnams kyi ston pa/ sangs rgyas bcom ldan 'das yon tan shin du gnas pa nor bu brtsegs pa'i rgyal po zhes bya ba 'jig rten du 'byung bar 'gyur ro/ /bcom ldan 'das de bzhin gshegs pa dgra bcom pa yang dag
237a3(mdo sde): par rdzogs pa'i sangs rgyas 'od zer kun nas 'phags pa'i dpal brtsegs rgyal po de'i byang chub sems dpa' phun sum tshogs pa dang / snang ba phun sum tshogs pa ci 'dra ba de ltar/ bcom ldan 'das de bzhin gshegs
237a4(mdo sde): pa yon tan shin du gnas pa nor bu brtsegs pa'i rgyal po de'i yang de dang 'dra bar 'gyur te/ lhag chad med cing shin du lhag pa med par 'gyur ro/ /tshe'i yun dang dam pa'i chos gnas pa yang de srid du 'gyur ro/ /rigs kyi bu dang
237a5(mdo sde): rigs kyi bu mo gang la la dag bcom ldan 'das de bzhin gshegs pa 'od zer kun nas 'phags pa'i dpal brtsegs rgyal po de dang / bcom ldan 'das de bzhin gshegs pa yon tan shin du gnas pa nor bu brtsegs pa'i
237a6(mdo sde): rgyal po de'i mtshan thos pa de dag thams cad bla na med pa yang dag par rdzogs pa'i byang chub las phyir mi ldog par 'gyur ro/ /pad ma'i dpal gyi snying po bud med gang la las bcom ldan 'das de bzhin gshegs pa gser 'od
237a7(mdo sde): seng ge rnam par rol pa'i rgyal po yongs su mya ngan las 'das pa de dang / ma 'ongs pa de gnyis kyi mtshan thos na de bud med kyi rang bzhin las 'gyur ro/ /bskal pa bye ba phrag bzhi bcur 'khor ba bsnyil bar 'gyur ro/ /bla na med
237a8(mdo sde): pa yang dag par rdzogs pa'i byang chub las phyir mi ldog par 'gyur/ sangs rgyas mthong ba dang / chos nyan pa dang / dge 'dun la bsnyen bkur byed pa dang mi 'bral bar 'gyur/ tshe rjes nas kyang rab tu 'byung ba 'thob
237b1(mdo sde): par 'gyur/ tshe rabs dran pa dang / spobs pa thogs pa med par 'gyur ro/ /gzungs kyang 'thob par 'gyur ro/ /de nas 'khor de'i nang nas lha dang mi dang skye dgu'i srogs chags bye ba phrag dgu bcu rtsa drug gis mgrin gcig tu
237b2(mdo sde): tshig smras pa/ gang dag ma byon pa de dag dang / gang dag da ltar bzhugs pa 'tsho zhing gzhes pa de dag dang / phyogs bcu na gang dag yongs su mya ngan las 'das pa'i de bzhin gshegs pa de dag la phyag 'tshal lo/ /de dag gi mtshan
237b3(mdo sde): gang lags pa de dag la yang rjes su yi rang ngo / /tshig 'di skad ces kyang smra ste/ bcom ldan 'das bdag cag lhan cig tshogs pa thams cad bla na med pa yang dag par rdzogs pa'i byang chub tu sems bskyed par bgyi'o zhes
237b4(mdo sde): smras so/ /de dag kyang bcom ldan 'das kyis bla na med pa yang dag par rdzogs pa'i byang chub tu lung bstan to/ /srog chags khrag khrig brgya phrag brgyad bcu rtsa bzhi ni chos rnams la chos kyi mig rdul med cing dri ma dang bral
237b5(mdo sde): ba rnam par dag go/ /dge slong bdun stong ni len pa med par zag pa rnams las sems rnam par grol lo/ /de nas de'i tshe byang chub sems dpa' sems dpa' chen po spyan ras gzigs dbang phyug dang / byang chub sems dpa' sems
237b6(mdo sde): d pa' chen po mthu chen thob kyis ji lta bu'i rdzu 'phrul mngon par 'du bya ba mngon par 'du byas pas thams cad dang ldan pa'i 'khor kyis phyogs bcu na bcom ldan 'das dpag tu med grangs med pa dag gis bla na med pa yang dag par
237b7(mdo sde): rdzogs pa'i byang chub tu lung ston pa mthong ba de lta bu'i rdzu 'phrul mngon par 'du bya ba mngon par byas so/ /mthong nas kyang tshig 'di skad 'dzer to/ /bcom ldan 'das ji tsam du byang chub sems dpa' sems dpa' chen po 'di gnyis
237b8(mdo sde): sangs rgyas bcom ldan 'das dag gis legs par yongs su bzung ba lags te/ 'di ltar skyes bu dam pa 'di gnyis sangs rgyas bcom ldan 'das 'di snyed cig lung ston pa ni ngo mtshar to/ /de nas bcom ldan 'das la byang chub
238a1(mdo sde): sems dpa' pad ma'i dpal gyi snying pos 'di skad ces gsol to/ /bcom ldan 'das rigs kyi bu 'am/ rigs kyi bu mo gang de bzhin gshegs pas gsungs pa'i mdo sde zab mo 'di 'dzin pa dang / 'chang ba dang / klog pa dang /
238a2(mdo sde): kun chub par bgyid pa dang / gzhan dag la yang rgya cher yang dag par rab tu ston pa de'i bsod nams ji snyed cig 'phel bar 'gyur/ bcom ldan 'das kyis bka' stsal pa/ rigs kyi bu khyod kyis de bzhin gshegs pa la yongs
238a3(mdo sde): su 'dri ba'i gtam 'dis ci zhig bya/ de ci'i phyir zhe na/ rigs kyi bu sems can dman pa la mos pa de dag de bzhin gshegs pas gsungs pa la yid mi ches par 'gyur ba'i phyir te/ de ltar 'di dag yun ring por gnod pa dang /
238a4(mdo sde): phan pa med pa dang / bde ba med pa dang / log par ltung bar 'gyur ro/ /gsol pa/ bcom ldan 'das 'khor 'di na rigs kyi bu dang / rigs kyi bu mo dag rgya chen po la mos pa dang / mos pa mang ba dag kyang mchis/ slad ma'i
238a5(mdo sde): skye bo rnams la yang snang ba bgyis par 'gyur na de bzhin gshegs pas skye bo mang po la sman pa dang / skye bo mang po la bde ba'i slad du bshad par gsol/ bcom ldan 'das kyis bka' stsal pa/ pad ma'i dpal gyi snying po de'i phyir
238a6(mdo sde): legs par rab tu nyon la yid la zung shig dang bshad do/ /byang chub sems dpa' pad ma'i dpal gyi snying pos/ bcom ldan 'das legs so zhes gsol te/ bcom ldan 'das kyi ltar nyan pa dang / bcom ldan 'das kyis 'di skad ces
238a7(mdo sde): bka' stsal to/ /rigs kyi bu 'di la mi gang la la stobs dang ldan pa/ mthu dang ldan pa/ bsod nams kyi phung po chen po dang ldan pa zhig byung ste/ ji tsam sems can gyi khams su gdags pas btags pa'i sems can gyi khams de ni
238a8(mdo sde): de bzhin gshegs pas ches mang bar gsungs kyi/ sa'i khams ni de lta ma yin te/ sems can de dag thams cad bskal pa bye ba mtha' yas mu med par mgo bo 'am/ phrag pa 'am/ lag pa na thogs te/ ji srid 'tsho'i bar
238b1(mdo sde): du de dag la gos dang zas dag byin te/ bde ba'i yo byad thams cad kyis rim gror byed/ bla mar byed na pad ma'i dpal gyi snying po mi de gzhi de las bsod nams kyi phung po mang du 'phel lam/ gsol pa/ sems can
238b2(mdo sde): gcig la yang se gol gtogs pa tsam zhig byams pa'i sems kyis khyab par bgyis na de tsam gyis kyang bsod nams mang du bskyed na/ bskal pa bye ba mtha' yas mu ma mchis par sems can thams cad bzung
238b3(mdo sde): ste/ bde ba'i yo byad thams cad kyis rim gro bgyis pa lta smos kyang ci 'tshal/ bka' stsal pa/ pad ma'i dpal gyi snying po khyod mos par bya'o/ /khyod kyi khong du chud par bya'o/ /gang de bzhin gshegs pas gsungs
238b4(mdo sde): pa'i mdo sde 'di lta bu 'di byang chub kyi sems la gnas te/ len pa dang / 'dzin pa dang / klog pa dang / kun chub par byed pa dang / gzhan dag la rgya cher yang dag par rab tu ston pa'i rigs kyi bu dang / rigs kyi bu mo dad pa
238b5(mdo sde): la zhugs pa/ mos pa mang ba dag gzhi de las bsod nams kyi phung po ches mang du skyed do/ /de nas bcom ldan 'das la byang chub sems dpa' pad ma'i dpal gyi snying pos 'di skad ces gsol to/ /bcom ldan 'das de bzhin
238b6(mdo sde): gshegs pas gsungs pa'i mdo sde 'di lta bu 'di de bzhin gshegs pa yongs su mya ngan las 'das nas kyang bdag gis blang bar bgyi/ bzung bar bgyi/ bcang bar bgyi/ bklag par bgyi/ kun chub par bgyi/
238b7(mdo sde): gzhan dag la yang rgya cher yang dag par rab tu bstan par bgyi'o/ /de nas byang chub sems dpa' pad ma'i dpal gyi snying pos tshig de skad ces smras pa dang / byang chub sems dpa' bye ba phrag dgu bcu rtsa drug gis dbyangs
238b8(mdo sde): gcig tu tshig 'di skad ces smras so/ /bcom ldan 'das bdag cag gis kyang mdo sde 'di lta bu 'di blang bar bgyi/ bzung bar bgyi/ bcang bar bgyi/ bklag par bgyi/ kun chub par bgyi/ gzhan dag la yang rgya
239a1(mdo sde): cher yang dag par rab tu bstan par bgyi'o/ /de nas bcom ldan 'das kyis byang chub sems dpa' pad ma'i dpal gyi snying po la 'di skad ces bka' stsal to/ /pad ma'i dpal gyi snying po chos kyi rnam grangs 'di
239a2(mdo sde): bud med kyis thos ma thag tu bud med kyi dngos po las 'gyur te/ rgyu gnyis ma gtogs pa ni 'di lta ste/ phrag dog dang / ser sna'o/ /de nas lha'i dbang po brgya byin dang / mi mjed kyi bdag po tshangs pa dang / rgyal po
239a3(mdo sde): chen po bzhi dang / lha'i bu brgya stong du ma dag gis lha'i me tog mAn dA ra ba dag bcom ldan 'das dang / byang chub sems dpa' sems dpa' chen po de dag la mngon par gtor to/ /lha'i sil snyan bye ba khrag khrig
239a4(mdo sde): brgya stong gsil nas tshig 'di skad ces kyang 'dzer to/ /chos kyi rnam grangs 'di gang dag gi rna lam du grag pa dag legs par bton nas 'dzin pa dang / gzhan dag la yang rgya cher yang dag par rab tu ston pa'i
239a5(mdo sde): sems can de dag gis ni rnyed pa legs par rnyed pa lags so/ /bcom ldan 'das gyis bka' stsal pa/ rigs kyi bu dag ji skad smras pa de de bzhin te/ chos kyi rnam grangs 'di gang dag gi lag na 'dug pa dang /
239a6(mdo sde): gang dag thos nas mos par 'gyur ba'i sems can de dag ni sangs rgyas khri la dge ba'i rtsa ba bskyed par 'gyur/ de nas sring mo rdul dang bral ba zhes bya ba/ 'khor der 'dus par gyur te/ 'dug pa de/ stan las langs nas
239a7(mdo sde): lhag pa'i bsam pas tshig 'di skad ces/ bcom ldan 'das bdag gis kyang lhag pa'i bsam pas phrag dog dang / ser sna spangs te/ bla na med pa yang dag par rdzogs pa'i byang chub tu sems bskyed par bgyi'o/ /
239a8(mdo sde): bcom ldan 'das de bzhin gshegs pa ni mad pa gsung ba lags/ bcom ldan 'das gal te bdag sangs rgyas su 'gyur zhing bud med gzhan gang gis chos kyi rnam grangs 'di thos na thos pa'i mod la bud med kyi dngos
239b1(mdo sde): po las 'gyur ba lta na/ bcom ldan 'das de'i slad du/ phung po 'di nyid la bud med kyi dbang po mi gda' bar 'gyur te/ skyes pa'i dbang po byung bar gyur cig ces smras so/ /de nas sring mo de de nyid du bud med kyi dbang po mi snang bar
239b2(mdo sde): gyur te skyes pa'i dbang po byung bar gyur to/ /de yang bcom ldan 'das kyis bla na med pa yang dag par rdzogs pa'i byang chub las phyir mi ldog cing / de bzhin gshegs pa dgra bcom pa yang dag par rdzogs pa'i sangs
239b3(mdo sde): rgyas nyon mongs pa thams cad zlog pa zhes bya bar 'gyur ro zhes lung bstan to/ /bcom ldan 'das kyis de skad ces bka' stsal nas/ byang chub sems dpa' sems dpa' chen po pad ma'i dpal gyi snying po
239b4(mdo sde): dang / dge slong de dag dang / byang chub sems dpa' mang po de dag dang / lha dang / mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la mngon par
239b5(mdo sde): bstod do/ /'phags pa sgyu ma lta bu'i ting nge 'dzin zhes bya ba theg pa chen po'i mdo/ rdzogs so// //
239b6(mdo sde): rgya gar gyi mkhan po su ren dra bo d+hi dang / zhu chen gyi lo ts+tsha ba ban de ye shes sdes bsgyur cing zhus te gtan la phab pa// // dge'o// yang zhus kun skar mas zhus so//
240a1(mdo sde): @##/ /rgya gar skad du/ Ar+ya ta thA ga ta dz+nyA na mu drA sa mA d+hi nA ma ma hA yA na sU tra/ bod skad du/ 'phags pa de bzhin gshegs pa'i ye shes kyi phyag rgya'i ting nge 'dzin ces bya ba theg pa chen po'i mdo/ bam po dang po/
240a2(mdo sde): sangs rgyas dang byang chub sems dpa' thams cad la phyag 'tshal lo/ /'di skad bdag gis thos pa dus gcig na/ bcom ldan 'das rgyal po'i khab na 'od ma'i tshal bya ka lan da ka'i gnas na/ dge slong stong
240a3(mdo sde): nyis brgya lnga bcu'i dge slong gi dge 'dun chen po dang / byang chub sems dpa' bye ba phrag sum bcu thams cad kyang gzungs thob pa/ spobs pa thogs pa med pa/ ting nge 'dzin thob pa/ stong pa nyid kyi ting nge 'dzin
240a4(mdo sde): la gnas pa/ mtshan ma med pa'i spyod yul pa/ smon lam bcos ma ma yin pa/ smon pa med pa la gnas pa/ spyod lam bcos pa med pa/ sgo mtha' yas pa sgrub pa'i gzungs thob pa/ mnyam pa nyid du bzod pa
240a5(mdo sde): thob pa/ mnyam pa nyid thob pa/ thogs pa med pa'i gzungs thob pa/ sems can thams cad kyi dbang po mchog dang mchog ma yin pa shes pa dang / bsam pa dang / spyod pa'i tshul shin du shes pa sha stag dang thabs
240a6(mdo sde): gcig tu bzhugs te/ de nas de'i tshe bcom ldan 'das de bzhin gshegs pa'i byin gyi brlabs sangs rgyas thams cad kyi yul la 'jug pa'i ting nge 'dzin gzugs med pa/ bstan du med pa/ gzung ba med pa/
240a7(mdo sde): thogs pa med pa/ snang ba med pa/ rnam par rig pa med pa/ rnam par rig par bya ba ma yin pa/ sems dang yid dang rnam par shes pa dang bral ba/ rtsa ba med pa/ rten pa med pa/ dmigs su med pa/ mi
240a8(mdo sde): mnyam pa dang mnyam pa med pa/ zla med pa/ nga yi ba med pa/ yongs su 'dzin pa med pa/ mi bya ba ma byas pa/ ma song ba/ ma 'ongs pa/ 'gro ba med pa/ mi gnas pa/ rgyun chad pa med pa/ gnas med pa/ mtshan ma med pa/ mtshan ma
240b1(mdo sde): thams cad dang bral ba/ blang ba med pa/ dor ba med pa/ 'dus ma byas pa/ mngon par 'du mi byed pa/ 'du ba med pa/ bral ba med pa/ sems med pa/ sems dang bral ba/ kun du 'byung ba med pa/ rtsom pa med pa/ yongs
240b2(mdo sde): su grub pa med pa/ ma byung ba/ kun du ma byung ba/ rab tu rgyu ba med pa/ yang dag par rgyu ba med pa/ shin du stong pa/ 'dre ba med pa/ chos thams cad la sgro btags pa med pa 'di lta ste/ sangs rgyas thams cad kyi
240b3(mdo sde): yul la 'jug pa'i gzungs kyi sgo de bzhin gshegs pa'i ye shes kyi phyag rgya zhes bya ba'i ting nge 'dzin la snyoms par zhugs so/ /ting nge 'dzin de la snyoms par zhugs ma thag tu bcom ldan 'das kyi sku yang mi snang
240b4(mdo sde): sku'i mtshan ma yang mi snang / sems dang sems kyi mtshan ma yang mi snang / na bza' dang na bza'i mtshan ma yang mi snang / gdan dang gdan gyi mtshan ma yang mi snang / gzims pa dang gzims pa'i mtshan ma
240b5(mdo sde): yang mi snang / 'chag pa dang 'chag pa'i mtshan ma yang mi snang / bzhings pa dang bzhings pa'i mtshan ma yang mi snang / gnas pa dang gnas pa'i mtshan ma yang mi snang / grib ma'i dbyibs dang grib ma'i dbyibs
240b6(mdo sde): kyi mtshan ma yang mi snang / bzhugs pa dang bzhugs pa'i mtshan ma yang mi snang zhing sgra dang sgra'i mtshan ma yang mi grag go/ /de nas ting nge 'dzin de'i mthu dang / sangs rgyas kyi byin gyi brlabs kyis stong gsum gyi
240b7(mdo sde): stong chen po'i 'jig rten gyi khams 'di snang ba chen pos khyab par gyur nas/ 'di lta bu'i 'od kyis snang bar byas te/ 'od des stong gsum gyi stong chen po'i 'jig rten gyi khams 'di na zla ba'i 'od kyang mi snang / nyi ma
240b8(mdo sde): dang / skar ma dang / me dang / nor bu dang / glog gi 'od rnams kyang mi snang / dri za rnams dang / mi 'am ci rnams dang / 'dod pa na spyod pa dang / gzugs na spyod pa'i lha rnams dang / skar ma rnams dang / lha'i gzhal med khang
241a1(mdo sde): gi 'od kyang mi snang / brgya byin dang / tshangs pa dang / 'jig rten skyong ba rnams kyi 'od kyang mi snang ngo / /sangs rgyas kyi byin gyi brlabs dang / ting nge 'dzin de'i mthus gang lha kha cig kyang lha'i dri mi tshor te
241a2(mdo sde): stong gsum gyi stong chen po'i 'jig rten gyi khams 'di thams cad lha'i dri las shin du 'das pa'i dris dri rab tu zhim par byas so/ /'jig rten gyi bar thams cad kyang snang bar gyur/ khor yug gi ri dang khor
241a3(mdo sde): yug gi ri chen po yang snang bar byas/ ri rab dang / de ma yin pa ri'i rgyal po gzhan dag dang / ri nag po dag kyang snang bar gyur te/ phyis ni sems can gang gi mig gi dbang po la yang snang bar ma gyur to/ /
241a4(mdo sde): stong gsum gyi stong chen po'i 'jig rten gyi khams 'di thams cad kyang rin po che'i dra bas kun nas bskor bar gyur to/ /sangs rgyas kyi zhing mi mjed 'di thams cad du yang dar gyi lda ldi bres shing pog snod nas spos kyis bdugs la me tog
241a5(mdo sde): sna tshogs bkram par gyur to/ /sangs rgyas kyi mthus 'od ma'i tshal bya ka lan da ka'i gnas kyang bya rgod phung po'i ri dang bcas te/ de dag thams cad lag mthil bzhin du mnyam par gyur cing / shing rta'i phang lo tsam gyi rin po che sna
241a6(mdo sde): tshogs kyi pad ma chen po 'dab ma brgya stong yod pa/ dri rab tu zhim zhing yid du 'ong bas kun gang bar gyur to/ /steng gi bar snang las kyang rin po che'i dra ba'i gdugs kyis g.yogs shing brgyan to/ /yul ma ga d+hA thams cad kyang gos
241a7(mdo sde): ka tsa lin di ka ltar reg na bde bar gyur to/ /de nas shar phyogs su sangs rgyas kyi zhing gang gA'i klung gi bye ma snyed dag na byang chub sems dpa' sems dpa' chen po bla na med pa yang dag par rdzogs pa'i byang chub tu skye ba gcig gis
241a8(mdo sde): thogs pa tshad med grangs med dpag tu med pa brgya stong rnams kyang so so'i sangs rgyas bcom ldan 'das de dag gis bskul te/ rigs kyi bu dag 'jig rten gyi khams mi mjed du deng shig /de na de bzhin gshegs pa dgra bcom pa
241b1(mdo sde): yang dag par rdzogs pa'i sangs rgyas shAkya thub pa zhes bya ba da ltar yang bzhugs te/ 'tsho zhing gzhes la chos kyang ston pa de/ sangs rgyas thams cad kyi yul la 'jug pa'i gzungs kyi sgo de bzhin gshegs pa'i ye shes kyi phyag
241b2(mdo sde): rgya zhes bya ba'i ting nge 'dzin la snyoms par zhugs so/ /rigs kyi bu dag ting nge 'dzin de thos pa tsam gyis kyang byang chub sems dpa' rnams kyis gces spras byed par 'gyur te/ thabs mkhas pa med par bskal pa brgya stong du
241b3(mdo sde): pha rol du phyin pa drug la spyad pa ni de lta ma yin gyis ting nge 'dzin de nyan du deng shig / de nas byang chub sems dpa' sems dpa' chen po de dag so so'i de bzhin gshegs pa rnams kyi ltar mnyan nas/ bcom ldan 'das de dag la phyag
241b4(mdo sde): 'tshal te/ skad cig thang cig yud tsam cig la sangs rgyas kyi zhing de dag nas mi snang bar gyur nas rang rang gi mngon par shes pa'i rdzu 'phrul gyi stobs bskyed pas mi mjed kyi 'jig rten gyi khams 'di ga la ba dang / dbus kyi gling bzhi
241b5(mdo sde): pa ga la ba dang / 'dzam bu'i gling ga la ba dang / rgyal po'i khab kyi grong khyer chen po ga la ba dang / 'od ma'i tshal bya ka lan da ka'i gnas ga la ba dang / bcom ldan 'das de bzhin gshegs pa dgra bcom pa yang dag par rdzogs pa'i
241b6(mdo sde): sangs rgyas shAkya thub pa ga la ba der 'ongs te lhags nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i zhabs la mgo bos phyag 'tshal te/ bcom ldan 'das
241b7(mdo sde): la lan gsum bskor ba byas nas/ phyogs gcig tu 'khod de/ bcom ldan 'das kyis gnang nas de dag thams cad rin po che sna tshogs kyi pad ma chen po la skyil mo dkrung bcas te 'khod do/ /de bzhin du sbyar te/ lho
241b8(mdo sde): phyogs dang / nub phyogs dang / byang phyogs dang / 'og gi phyogs dang / steng gi phyogs dang / de bzhin du phyogs dang phyogs mtshams dang / phyogs mtshams dang nye ba dang / phyogs bcu kun du sangs rgyas kyi zhing gang gA'i klung
242a1(mdo sde): gi bye ma snyed dag na/ byang chub sems dpa' sems dpa' chen po bla na med pa yang dag par rdzogs pa'i byang chub tu skye ba gcig gis thogs pa/ tshad med/ grangs med/ dpag tu med pa brgya stong de dag so so'i
242a2(mdo sde): de bzhin gshegs pa de dag gis bkye ste/ rigs kyi bu dag khyed 'jig rten gyi khams mi mjed du deng shig /de na de bzhin gshegs pa dgra bcom pa yang dag par rdzogs pa'i sangs rgyas shAkya thub pa zhes bya ba da ltar
242a3(mdo sde): yang bzhugs te/ 'tsho zhing gzhes la chos kyang ston pa de sangs rgyas thams cad kyi yul la 'jug pa'i gzungs kyi sgo de bzhin gshegs pa'i ye shes kyi phyag rgya zhes bya ba'i ting nge 'dzin la snyoms par zhugs so/ /
242a4(mdo sde): rigs kyi bu dag ting nge 'dzin de'i ming thos pa tsam gyis kyang / byang chub sems dpa' rnams kyis gces spras byed par gyur te/ thabs mkhas pa med par bskal pa brgya stong du pha rol tu phyin pa drug la spyad pa ni de lta
242a5(mdo sde): ma yin gyis ting nge 'dzin de nyan du deng shig / de nas byang chub sems dpa' sems dpa' chen po de dag so so'i de bzhin gshegs pa de dag gi ltar mnyan nas bcom ldan 'das de dag la phyag 'tshal te/ skad cig thang cig yud
242a6(mdo sde): tsam cig la sangs rgyas kyi zhing de dag nas mi snang bar gyur nas rang rang gi mngon par shes pa'i rdzu 'phrul gyi stobs bskyed pas mi mjed kyi 'jig rten gyi khams 'di ga la ba dang / dbus kyi gling bzhi pa ga la ba dang / 'dzam bu'i
242a7(mdo sde): gling ga la ba dang / rgyal po'i khab kyi grong khyer chen po ga la ba dang / 'od ma'i tshal bya ka lan da ka'i gnas ga la ba dang / bcom ldan 'das de bzhin gshegs pa dgra bcom pa yang dag par rdzogs pa'i sangs rgyas
242a8(mdo sde): shAkya thub pa ga la ba der 'ongs te lhags nas/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas shAkya thub pa'i zhabs la mgo bos phyag 'tshal nas phyogs gcig tu 'khod
242b1(mdo sde): de/ bcom ldan 'das kyis gnang nas de dag thams cad rin po che sna tshogs kyi pad ma chen po la skyil mo dkrung bcas te 'khod do/ /stong gsum gyi stong chen po'i 'jig rten gyi khams 'di na dge slong gang dag nyan thos kyi theg
242b2(mdo sde): pa pa'am/ rang sangs rgyas kyi theg pa pa 'am/ byang chub sems dpa'i theg pa la gnas pa yul so sor rgyu zhing dong ba de dag thams cad kyang sangs rgyas kyi mthu dang / sangs rgyas kyi byin gyi brlabs kyis bya rgod kyi phung
242b3(mdo sde): po'i ri ga la ba dang / bcom ldan 'das ga la ba der 'ongs te lhags nas/ bcom ldan 'das gang du yang ma mthong ngo / /ma mthong nas thal mo sbyar te phyag 'tshal lo/ /'di ltar de bzhin gshegs pa'i ye shes kyi
242b4(mdo sde): p hyag rgya'i ting nge 'dzin 'di'i gzi brjid kyi mthus skad cig thang cig yud tsam de nyid la 'od ma'i tshal bya ka lan da ka'i gnas su bcom ldan 'das kyi 'khor gyi dkyil 'khor du byang chub sems dpa' bye ba phrag brgyad bcu
242b5(mdo sde): 'dus par gyur te 'khod do/ /nyan thos 'bum phrag gsum yang 'dus par gyur te 'khod do/ /stong gsum gyi stong chen po'i 'jig rten gyi khams 'di'i brgya byin dang / tshangs pa dang / 'jig rten skyong ba dang / dbang phyug
242b6(mdo sde): chen po dang / gnas gtsang ma'i ris kyi lha'i bu rnams dang / lha thams cad dang / lha'i dbang po rnams dang / klu thams cad dang / klu'i dbang po rnams dang / gnod sbyin thams cad dang / gnod sbyin gyi dbang po rnams dang /
242b7(mdo sde): dri za thams cad dang / dri za'i dbang po rnams dang / lha ma yin thams cad dang / lha ma yin gyi dbang po rnams dang / nam mkha' lding thams cad dang / nam mkha' lding gi dbang po rnams dang / mi'am ci thams cad dang / mi'am ci'i
242b8(mdo sde): dbang po rnams dang / lto 'phye chen po thams cad dang / lto 'phye chen po'i dbang po rnams dang / mdab bzangs thams cad dang / mdab bzangs kyi dbang po rnams dang / de dag thams cad so so'i g.yog srog chags bye ba
243a1(mdo sde): khrag khrig brgya stong mang po dang / 'od ma'i tshal bya ka lan+da ka'i gnas ga la ba dang / bcom ldan 'das ga la ba der 'ongs te lhags nas/ bcom ldan 'das gang du yang ma mthong ngo / /ma mthong nas thal mo sbyar te
243a2(mdo sde): phyag 'tshal lo/ /de'i tshe dbang che ba dbang che bar grags pa'i byang chub sems dpa' sems dpa' chen po dang / nyan thos chen po dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am
243a3(mdo sde): ci dang / lto 'phye chen po dang / mi ma yin pa dang / dge slong dang / dge slong ma dang / dge bsnyen dang / dge bsnyen ma dag gis stong gsum gyi stong chen po'i 'jig rten gyi khams 'di steng du srid pa'i rtse mo man chad sa phyogs gang
243a4(mdo sde): yang ma gang ba med de/ tha na skra'i rtse mo'i cha bzhag pa tsam yang ma gang ba med par gyur to/ /de nas gnas brtan sha ra dwa ti'i bu dang / maud gal gyi bu chen po dang / gnas brtan gsus po che dang / kA t+ya'i bu chan po dang / 'od srung
243a5(mdo sde): chen po dang / tshe dang ldan pa byams ma'i bu gang po dang / gnas brtan rab 'byor dang / nyan thos chen po de dag thams cad 'jam dpal gzhon nur gyur pa ga la ba der dong ste phyin nas 'jam dpal gzhon nur gyur pa la 'di skad ces
243a6(mdo sde): smras so/ /'jam dpal de bzhin gshegs pa da ltar gang na bzhugs/ de bzhin gshegs pa'i sku'i tshul 'di ci 'dra/ de bzhin gshegs pa'i bzhugs pa de ci 'dra/ de skad ces smras pa dang / 'jam dpal gzhon nur gyur pas
243a7(mdo sde): nyan thos chen po de dag la 'di skad ces smras so/ /tshe dang ldan pa dag khyed thams cad kyang nyan thos chen po shes rab dang ldan pa/ rdzu 'phrul chen po dang ldan pa/ mthu che ba/ dbang che ba/ mkhas pa chen po'i ting nge 'dzin la dbang thob
243a8(mdo sde): pa/ yun ring po nas tshangs par spyod pa spyad pa yin na/ tshe dang ldan pa dag so so nas ting nge 'dzin la snyoms par zhugs la/ de bzhin gshegs pa'i sku dang / de bzhin gshegs pa bzhugs pa yongs su tshol cig /de bzhin gshegs
243b1(mdo sde): pa'i sku de ga la yod pa dang / de bzhin gshegs pa'i sku de ci 'dra ba dang / de bzhin gshegs pa'i bzhugs pa ci 'dra ba yongs su tshol cig /de nas nyan thos chen po de dag rang rang gi ting nge 'dzin la snyoms par zhugs nas stong
243b2(mdo sde): gsum gyi stong chen po'i 'jig rten gyi khams 'di thams cad du brtags te/ brtags nas kyang de bzhin gshegs pa'i sku yang ma mthong / de bzhin gshegs pa'i bzhugs pa yang ma mthong ngo / /de nas nyan thos chen po de dag gis
243b3(mdo sde): de ltar stong gsum gyi stong chen po'i 'jig rten gyi khams 'di thams cad du brtags na de bzhin gshegs pa'i sku yang ma mthong / de bzhin gshegs pa'i bzhugs pa yang ma mthong nas rang rang gi ting nge 'dzin las
243b4(mdo sde): langs te yang 'jam dpal gzhon nur gyur pa la 'di skad ces smras so/ /'jam dpal kho bo cag gis ni de bzhin gshegs pa'i sku dang / de bzhin gshegs pa'i bzhugs pa yang ma mthong ngo / /de skad ces smras pa dang /
243b5(mdo sde): 'jam dpal gzhon nur gyur pas nyan thos chen po de dag la 'di skad ces smras so/ /de'i phyir tshe dang ldan pa nyan thos chen po khyed cang ma smra bar thal mo sbyor la sems rtse gcig tu de bzhin gshegs pa yid la gyis te skad cig
243b6(mdo sde): sdod cig dang / de bzhin gshegs pa'i sku dang / de bzhin gshegs pa'i bzhugs pa yang mthong bar 'gyur ro/ /de nas bcom ldan 'das dran pa dang mkhyen bzhin du ting nge 'dzin de las bzhengs so/ /bcom ldan 'das
243b7(mdo sde): ting nge 'dzin de las bzhengs ma thag tu stong gsum gyi stong chen po'i 'jig rten gyi khams 'di rnam pa drug dang ltas bcwa brgyad du g.yos/ rab tu g.yos/ kun du rab tu g.yos so/ /'gul rab tu 'gul/ kun du
243b8(mdo sde): rab tu 'gul lo/ /ldeg rab tu ldeg /kun du rab tu ldeg go/ /'khrugs rab tu 'khrugs/ kun du rab tu 'khrugs so/ /'ur 'ur/ rab tu 'ur 'ur/ kun du rab tu 'ur 'ur ro/ /chem chem rab tu chem chem/ kun du
244a1(mdo sde): rab tu chem chem mo/ /shin du lam me/ shin du thal le/ shin du lhang nge'o/ /bcom ldan 'das la mchod pa'i phyir/ lha'i me tog gi char mngon par bab cing / lha'i sil snyan dang / glu dbyangs kyang len to/ /de nas tshe dang
244a2(mdo sde): ldan pa shA ra dwa ti'i bu stan las langs te/ bla gos phrag pa gcig tu gzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das
244a3(mdo sde): la 'di skad ces gsol to/ /bcom ldan 'das ting nge 'dzin gang la bzhugs pas de bzhin gshegs pa'i sku nyan thos chen po rnams kyi shes rab kyi mig gis mi mthong ba'i ting nge 'dzin 'di ci 'dra/ bcom ldan 'das
244a4(mdo sde): de bzhin gshegs pa'i bzhugs pa de ci 'dra/ de skad ces gsol pa dang / bcom ldan 'das kyis tshe dang ldan pa shA ra dwa ti'i bu la 'di skad ces bka' stsal to/ /shA ra dwa ti'i bu ting nge 'dzin 'di ni nyan thos dang / rang
244a5(mdo sde): sangs rgyas thams cad kyi sa ma yin gyi/ shA ra dwa ti'i bu 'di ni de bzhin gshegs pa'i sa ste/ sangs rgyas kyi rnam par 'phrul pa dang / cho 'phrul chen po 'di ni bsam gyis mi khyab bo/ /'on kyang shA ra dwa ti'i bu legs
244a6(mdo sde): par rab tu nyon la yid la zung shig dang / de bzhin gshegs pa'i sku'i phyogs tsam zhig ngas khyod la bshad de bstan to/ /bcom ldan 'das legs so zhes gsol te/ tshe dang ldan pa shA ra dwa ti'i bu bcom ldan 'das
244a7(mdo sde): kyi ltar nyan pa dang / de la bcom ldan 'das kyis 'di skad ces bka' stsal to/ /shA ra dwa ti'i bu de bzhin gshegs pa'i sku yang dag pa nyid de ni mig thams cad kyi lam las yang dag par 'das pa nam mkha' dang
244a8(mdo sde): mtshungs pa ste/ de ni lus med pa/ ma byas pa/ ma skyes pa/ ma 'gags pa/ ma byung ba/ yang dag par ma byung ba/ rab tu ma byung ba/ thob pa med pa/ gdags pa med pa/ ma zhugs pa/ mngon par ma grub pa/ mtha'
244b1(mdo sde): med pa/ mu med pa/ zhi ba/ rab tu zhi ba/ nye bar zhi ba/ gnas med pa/ skye ba med pa/ tshig gi lam ma yin pa/ rnam par rig pa med pa/ kun du 'byung ba med pa/ rgyu ba med pa/ rab tu rgyu ba med pa/ rgyu ba dang bral ba/ shin du rnam
244b2(mdo sde): par dag pa/ ci yang ma yin pa/ ci yang med pa/ len pa med pa/ blang ba med pa/ g.yo ba med pa/ spyod pa med pa/ rten pa med pa/ ma skyes pa/ ma byung ba/ las med pa/ rnam par smin pa med pa/ ma mthong ba/ ma thos pa/ rnam par
244b3(mdo sde): ma shes pa/ ma chags pa/ ma bcings pa/ ma grol ba/ yod pa ma yin pa/ dran pa ma yin pa/ ma bsdams pa/ ma nyams pa/ ma mthong ba/ rnam par rig pa med pa/ rnam par rig par bya ba ma yin pa/ rnam par rig pa
244b4(mdo sde): med pa'i mtshan nyid sems med pa/ bsam gyis mi khyab pa/ bsam par bya ba ma yin pa/ sems ma yin pa/ sems pa dang bral ba/ sems mnyam pa nyid dang ldan pa/ mnyam pa med pa/ sems kyi 'jug pas mi chud
244b5(mdo sde): pa/ 'gro bar ma song ba/ 'gro ba med pa/ 'gro ba dang bral ba/ 'gro ba thams cad chad pa/ mi chod pa/ dpags pa med pa/ gcad du med pa/ phrag med pa/ bltar med pa/ rmad du byung ba/ rdzas med pa/ rdzas ma yin
244b6(mdo sde): pa/ dngos po med pa/ tha dad pa ma yin pa/ tha dad pa med pa/ ma byung ba/ yang dag par ma byung ba/ mi 'khrugs pa/ mi rtog pa/ rnam par mi rtog pa/ rtsom pa med pa/ ma grub pa/ kun du ma grub pa/ ma bsgrubs pa/ khyab
244b7(mdo sde): pa med pa/ mi g.yo ba/ mi gsal ba/ ma reg pa/ 'dod par bya ba ma yin pa/ 'od med pa/ mi snang ba/ gzung ba med pa/ snang ba med pa/ mun pa med pa/ mun pa ma yin pa/ mun pa dang bral ba/ gsal ba ma yin pa/
244b8(mdo sde): gnas med pa/ gnas dang bral ba/ ma zhi ba/ rab tu ma zhi ba/ zhi ba med pa/ zhi ba dang bral ba/ zhi ba mnyam pa/ dag pa/ rnam par dag pa/ yongs su dag pa/ ci yang med pa/ len pa med pa/ nye bar len pa med pa/
245a1(mdo sde): mdza' ba med pa/ 'thab pa med pa/ 'thab pa dang bral ba/ mi gnas pa'i tshul gyis gnas pa/ mdud pa med pa/ mdud pa dang bral ba/ dang ba/ rnyog pa med pa/ shi 'pho med pa/ shi 'phor gyur pa med pa/
245a2(mdo sde): chos med pa/ chos ma yin pa med pa/ zhing med pa/ zhing ma yin pa med pa/ mi zad pa/ zad par bya ba ma yin pa/ zad pa dang bral ba/ rdul med pa/ skad cig pa/ mi 'khrugs pa/ yi ge yongs su spangs pa/
245a3(mdo sde): sgra yongs su spangs pa/ dbyangs yongs su spangs pa/ bshad pa yongs su spangs pa/ bsgom pa yongs su spangs pa/ sems pa yongs su spangs pa/ sems yongs su spangs pa/ rigs pa med pa/ rigs
245a4(mdo sde): pa med pa ma yin pa/ rigs pa dang bral ba ma yin pa/ ldan pa ma yin pa/ ldan pa med pa ma yin pa/ zad pa med pa/ zad pa med pa ma yin pa/ 'chi ba med pa/ 'chi ba med pa ma yin pa/ zhi bar bya ba ma yin pa/
245a5(mdo sde): mtshan ma med pa/ mtshan ma med pa ma yin pa/ dpag tu med pa/ dpag tu med pa ma yin pa/ dpag par bya ba ma yin pa/ ma song ba/ ma 'ongs pa/ gnyis su med pa/ gnyis su med pa ma yin pa/ dmigs pa med
245a6(mdo sde): pa/ tshu rol ma yin pa/ pha rol ma yin pa/ gzhi med pa/ gnas med pa/ mi 'byung ba/ mi 'jig pa/ ma 'phos pa/ mnyan du med pa/ pha rol gnon pa med pa/ len pa med pa/ 'dor ba med pa/ mtshan nyid med pa/
245a7(mdo sde): mtshan nyid dang bral ba/ mtshan nyid ma yin pa/ mtshan nyid yongs su spangs pa/ las med pa/ las med pa ma yin pa/ mtshan med pa/ mtshan med pa ma yin pa/ mtshan gyis brgyan pa/ sgo med pa/ mi chags pa/
245a8(mdo sde): chags pa dang bral ba/ dad par byed pa/ sbyar ba med pa/ sbyar ba dang bral ba/ bde bar byed pa/ mchog tu bde bar byed pa/ skye mched drug las grol ba/ mi snang ba/ de bzhin nyid kyis rab tu phye ba de kho na nyid/ de bzhin nyid
245b1(mdo sde): sems can rnams mi sgrol ba'i tshul gyis sgrol ba/ sems can rnams mi 'grol ba'i tshul gyis 'grol ba/ sems can rnams yongs su mi sbyong ba'i tshul gyis sbyong ba/ sems can rnams la mi skyob pa'i tshul gyis
245b2(mdo sde): skyob pa/ gnyis su med pa'i tshul gyis sems can rnams la chos ston pa/ mnyam pa med pa/ mi mnyam pa dang / mnyam pa/ 'dra ba med pa/ zla med pa/ mi 'chi ba dang mnyam pa/ nam mkha' dang mnyam pa/ gnas
245b3(mdo sde): med pa dang mnyam pa/ shin du mnyam pa/ ma skyes pa/ skye ba med pa dang mnyam pa/ mi dmigs pa/ dmigs pa med pa dang mnyam pa/ ma zhi ba/ zhi ba dang bral ba/ zhi ba nyams pa/ zhi ba rab tu zhi ba/ nye bar zhi ba/
245b4(mdo sde): 'jam pa/ mnyen pa/ shin du dri ma med pa/ shin du dul ba/ rtag pa ma yin pa/ chad pa ma yin pa/ spyod pa las ldog pa/ ldog pa med pa des pa/ 'jigs pa las ldog pa/ phyir mi ldog pa/ 'dzin pa thams cad
245b5(mdo sde): gcod pa/ mdud pa thams cad gcod pa/ gsal ba/ tha dad pa med pa/ gnyis su med pa/ gnyis dang bral ba/ gnyis su med par yongs su bstan pa/ ma byas pa'i ngo bo nyid rang bzhin gyis 'od gsal ba
245b6(mdo sde): shin du kun du 'byung ba med pa/ rnam par ma grol ba'i tshul gyis spyod pa las rnam par grol ba/ 'du ba med pa/ bral ba med pa/ ring po ma yin pa/ thung ngu ma yin pa/ zlum po ma yin pa/ gru bzhi ma yin pa/ kun du
245b7(mdo sde): dkyil 'khor ma yin pa/ sbom po ma yin pa/ phung pos rab tu phye ba ma yin pa/ khams kyis rab tu phye ba ma yin pa/ skye mched kyis rab tu phye ba ma yin pa/ 'dus byas su rnam par brtag pa ma yin pa/ 'dus
245b8(mdo sde): ma byas las byung ba ma yin pa/ 'phel ba med pa/ 'bri ba med pa/ sogs pa med pa/ ma skyes pa/ sus kyang ma mthong ba/ ma thos pa/ rnam par ma shes pa/ yang dag pa ma yin pa/ yang dag pa ma yin pa'ang ma
246a1(mdo sde): yin pa/ ma skyes pa/ 'chi 'pho ma yin pa/ 'jig rten dang lhan cig pa ma yin pa/ lhan gcig pa ma yin pa 'ang ma yin pa ste/ lus de ni g.yo ba med pa/ 'khrul pa med pa/ rgod pa med pa/ rgyu ba med pa/
246a2(mdo sde): rnam par rgyu ba med pa/ bsgom pa med pa/ bsgom pa dang bral ba ma yin pa/ 'byung ba ma yin pa/ 'jig pa ma yin pa/ ngo bo nyid ma yin pa/ ngo bo nyid med pa'ang ma yin pa/ sems pa med pa/ ston pa med pa/
246a3(mdo sde): sbyor ba med pa/ mi sbyor ba/ mi sbyor ba'ang ma yin pa/ 'dod pa la 'dod chags pa ma yin pa/ 'dod pa la 'dod chags med pa ma yin pa/ med pa med pa ma yin pa/ mtshan nyid med pa/ mtshan nyid med pa ma
246a4(mdo sde): yin pa/ mya ngan las 'da' ba med pa/ yongs su mya ngan las ma 'das pa/ gnas pa med pa/ gnas pa med pa ma yin pa ste/ shA ra dwa ti'i bu de bzhin gshegs pa'i sku'i gnas pa de lta bu ni mtshan ma la gnas pa'i sems can lta ba gnyis su
246a5(mdo sde): lhung ba gang gis kyang shes par nus sam/ shA ra dwa ti'i bus gsol pa/ bcom ldan 'das de ni gnas ma lags te/ skabs ma mchis so/ /de ci'i slad du zhe na/ bcom ldan 'das de bzhin gshegs pa'i sku ni mtshan ma dang / mtshan
246a6(mdo sde): ma thams cad dang bral ba lags so/ /bcom ldan 'das kyis bka' stsal pa/ shA ra dwa ti'i bu de de bzhin no/ /de de bzhin te/ de bzhin gshegs pa'i sku ni mtshan ma dang / mtshan ma thams cad dang bral ba'o/ /de nas bcom
246a7(mdo sde): ldan 'das kyis de bzhin gshegs pa'i ye shes kyi phyag rgya'i ting nge 'dzin 'di rgyas par bstan pa dang / shin du rgyas pa yang rgya cher yongs su rdzogs par bya ba'i phyir de'i tshe tshigs su bcad pa 'di dag bka' stsal to/ /lus de
246a8(mdo sde): lus ma yin zhing lus las yongs su grol/ /sus kyang ma byas ma bshig rnyed par gyur pa'ang med/ /chos rnams gang na'ang kun du ldan med mi ldan med/ /bde bar gshegs pa rnams kyi sku de de ltar gdags/ /'du med 'bral
246b1(mdo sde): ba med cing gnas med rdzas kyang med/ /ma bzung ma grol mnyam pa med cing ring ba med/ /rtsom pa med cing thogs med ci la'ang gnas pa med/ /bde bar gshegs pa rnams kyi sku ni de 'drar bstan/ /gzung ba med cing ma byas
246b2(mdo sde): gnas med ci yang med/ /gzugs med sems med gnyis ma yin zhing gcig kyang min/ /dngos med dngos med ma yin ma byung med pa ste/ /yang dag nyid du rgyal ba'i sku ni 'di 'dra'o/ /snying po med cing nyams chung ma yin bcad pa'ang med/
246b3(mdo sde): ma bcad ma byung kun du ma byung zhig pa'ang med/ /thob pa med cing rdul tsam dag kyang bshig med de/ /rdul med rnams kyi sku de de 'drar shes par bya/ /ma mthong ma thos ma bsnams reg par gyur pa med/ /rnam par rig med ma
246b4(mdo sde): brtags mig yor 'dra ba ste/ /srog chags mthong nas rang gi 'dzin pas sems kyang rangs/ /'di ni sangs rgyas dag gi sku 'grub bstan pa'o/ /phung po ma yin khams min mi brdzun mi bden te/ /dag med rnam par dag med
246b5(mdo sde): dbang pos mi reg pa/ /rtog pa med cing rnam par mi rtog chu zla 'dra/ /bde bar gshegs pa'i sku 'di lta bar su 'dod pa/ /sku ni rgyu dang rkyen las gyur te rang bzhin med/ /ma skyes ma 'gags song ba med cing 'phos pa'ang med/ /
246b6(mdo sde): brtags na 'jig rten gsum ni sgyu ma bzhin du snang / /rgyal ba rnams kyi sku ni mi rtog de 'drar ltos/ /zhi med rab zhi ma yin zhi bral sbyor ba'ang med/ /chags med rigs med 'di na chad pa stong pa bzhin/ /yang na ngo bo nyid kyis
246b7(mdo sde): nam mkha' lta bu ste/ /de ltar mthong na nyin mtshan sangs rgyas mchod pa yin/ /zhing rnams bye ba stong phrag ji tsam phyogs rnams su/ /srid pa'i rtse mo bar du rin chen gang ba dag /sangs rgyas rnams la bskal mang phye ma'i mthar
246b8(mdo sde): 'bul ba/ /sbyin pa de ni mdo sde 'di bris char mi phod/ /gang gA'i bye ma snyed pas mang ba'i bskal par yang / /'gro la snyoms pa'i sems kyis byams pa bsgoms pa bas/ /gang zhig ye shes phyag rgya ting 'dzin mchog mos pa/ /
247a1(mdo sde): tshul khrims de ni bzod pa 'di yi char mi phod/ /ji tsam sngon gyi 'khor ba dag ni mtha' yas pa/ /de srid bskal par srog chags kun la rtag bzod pa/ /rgyal ba'i phyag rgya 'di la dad pa gcig bskyed na/ /'dir dad bsod nams dang
247a2(mdo sde): ni ri rab yungs 'bru bzhin/ /ji tsam 'jig rten gsum gyi sems can rnams mang skyes/ /de dag mi gang bskal pa mang por mgor thogs shing / /lus kyang mi ngal nam du'ang g.yo ba mi skyed pa/ /brtson 'grus de ni bzod pa 'di yi
247a3(mdo sde): char mi phod/ /zhing brgya'i bye ma ji snyed de bas lhag pa yi/ /bskal pa mang por gang rnams bsam gtan byed pa bas/ /mdo sde 'di la nyin zhag gcig tsam sbyor ba yang / /bsod nams de ni bzod pa 'di yi dper mi rung / /rdul khams
247a4(mdo sde): ji snyed pa yi bskal pa grangs med par/ /shes rab mtha' gnyis spangs la mngon par brtson pa bas/ /gang gis ji skad bshad pa'i ye shes 'di rtogs pa/ /bsod nams de yang rgya mtsho dang ni chu thigs bzhin/ /rgyal ba
247a5(mdo sde): la ni gzugs dang mtshan mar ma lta shig / byis pa lta bus bde bar gshegs la sems ma lta/ /gang gis rab 'byor lta bur nga ni mthong gyur pa/ /des ni stong gsum kun gyi sbyin pa thams cad sbyangs/ /de nas bcom ldan 'das
247a6(mdo sde): kyis tshigs su bcad pa de dag gsungs nas/ yang gnas brtan shA ra dwa ti'i bu la 'di skad ces bka' stsal to/ /shA ra dwa ti'i bu de bzhin gshegs pa'i ye shes kyi phyag rgya'i ting nge 'dzin 'di ni phyogs bcu'i 'jig rten gyi khams
247a7(mdo sde): kyi byang chub sems dpa' thams cad kyi sgrib pa med pa'i ye shes mthong ba yongs su rdzogs par 'gyur ba'o/ /shA ra dwa ti'i bu gang zhig sangs rgyas bcom ldan 'das rnams mthong bar 'dod na lhag pa'i bsam pas ting nge 'dzin
247a8(mdo sde): 'di la rab tu sbyar bar bya'o/ /byang chub sems dpa' lhag pa'i bsam pas sbyor ba ni nyin zhag gcig kho nas de bzhin gshegs pa mthong bar 'gyur ro/ /shA ra dwa ti'i bu gzhan yang byang chub sems dpa' phyogs bcu'i sangs
247b1(mdo sde): rgyas kyi zhing thams cad kyi sangs rgyas bcom ldan 'das rnams mthong bar 'dod pa des ting nge 'dzin 'di la nyin mtshan du sbyar bar bya ste/ lhag pa'i bsam pas 'jug pa'i byang chub sems dpa' ni phyogs bcu'i sangs rgyas
247b2(mdo sde): kyi zhing thams cad kyi sangs rgyas bcom ldan 'das rnams mthong bar 'gyur ro/ /shA ra dwa ti'i bu de bzhin gshegs pa'i ye shes kyi phyag rgya'i ting nge 'dzin 'di ni byang chub sems dpa' rnams kyi sgo mtha' yas pa sgrub pa'i
247b3(mdo sde): gzungs kyi chos kyi tshul sgrub par 'gyur ba'o/ /'di ni gzungs kyi sgo rnams kyi gnas so/ /'di la gzungs kyi sgo rnams 'byung ngo / /ting nge 'dzin 'di ni byang chub sems dpa' rnams kyi skyes bu chen po'i mtshan sum bcu
247b4(mdo sde): rtsa gnyis yongs su 'grub par 'gyur ba dang / dpe byad bzang po brgyad bcu yongs su rdzogs par 'gyur ba'o/ /byang chub sems dpa'i ting nge 'dzin 'di la rab tu sbyor ba ni las kyi sgrib pa thams cad yongs su dag pa 'thob bo/ /
247b5(mdo sde): bdud kyi las thams cad las kyang yang dag par 'da'o/ /'gro ba dang bcas par de bzhin gshegs pa la bsnyen bkur byed pa ma yin/ spyod pa ma yin/ byang chub sems dpa'i ting nge 'dzin 'di la sbyor ba ni gang ci smra ba de dag
247b6(mdo sde): thams cad 'khrul pa med do/ /de'i lus kyi las gang ci yin pa de dag thams cad kyang skyon med do/ /ngag gi las gang ci yin pa de dag thams cad kyang kun du 'byung ba med do/ /yid kyi las gang ci yin pa de dag thams cad kyang
247b7(mdo sde): kun nas nyon mongs pa med do/ /shA ra dwa ti'i bu byang chub sems dpa' de bzhin gshegs pa rnams kyi ldem po ngag khong du chud par 'dod pas ting nge 'dzin 'di la sbyar bar bya'o/ /chos bstan par khong du chud par 'dod pas ting
247b8(mdo sde): nge 'dzin 'di la sbyar bar bya'o/ /chos kyi mtshams sbyar ba ston par 'dod pas ting nge 'dzin 'di la sbyar bar bya'o/ /bden pa'i tshul khong du chud par 'dod pas ting nge 'dzin 'di la sbyar bar bya'o/ /yang dag pa'i mtha' mngon du bya bar 'dod
248a1(mdo sde): pas ting nge 'dzin 'di la sbyar bar bya'o/ /rten cing 'brel par 'byung ba khong du chud par 'dod pas ting nge 'dzin 'di la sbyar bar bya'o/ /sems can gyi mos pa ji lta ba bzhin du shes par 'dod pas ting nge 'dzin 'di la sbyar bar bya'o/ /
248a2(mdo sde): bsam pa ji lta ba bzhin du sangs rgyas kyi zhing gi yon tan bkod pa phun sum tshogs pa yongs su bzung bar 'dod pas ting nge 'dzin 'di la sbyar bar bya'o/ /'od phun sum tshogs pa sgrub par 'dod pas ting nge 'dzin 'di la sbyar
248a3(mdo sde): bar bya'o/ /'khor phun sum tshogs pa yongs su rdzogs par 'dod pas ting nge 'dzin 'di la sbyar bar bya'o/ /tshe phun sum tshogs pa yongs su rdzogs par 'dod pas ting nge 'dzin 'di la sbyar bar bya'o/ /bkod pa phun sum
248a4(mdo sde): tshogs pa yongs su rdzogs par 'dod pas ting nge 'dzin 'di la sbyar bar bya'o/ /bstan pa phun sum tshogs pa yongs su rdzogs par 'dod pas ting nge 'dzin 'di la sbyar bar bya'o/ /byang chub sems dpa' sems dpa' chen
248a5(mdo sde): po bdag dang gzhan gyi bsam pa thams cad yongs su rdzogs par 'dod pas ting nge 'dzin 'di la sbyar bar bya'o/ /yongs su tshol ba dang / mos pa dang / yi ger 'dri ba dang / klog pa dang / 'dzin pa dang / 'chang ba dang / bsgom
248a6(mdo sde): pa'i phyir ting nge 'dzin 'di la sbyar bar bya'o/ /de ci'i phyir zhe na/ de dag thams cad de la dka' bar mi 'gyur ba'i phyir ro/ /shA ra dwa ti'i bu 'di lta ste/ dper na yid bzhin gyi nor bu rin po che chen po 'dod pa thams cad sbyin pa zhes
248a7(mdo sde): bya ba 'am/ 'dod pa thams cad sbyin pa'i shing gis sems can rnams kyi bsam pa thams cad yongs su rdzogs par byed do/ /shA ra dwa ti'i bu de bzhin du ting nge 'dzin 'di yang byang chub sems dpa' sems dpa' chen po rnams kyi bsam
248a8(mdo sde): pa thams cad rnam pa thams cad du yongs su rdzogs par byed do/ /de nas bcom ldan 'das kyis de'i tshe tshigs su bcad pa 'di dag bka' stsal pa/ /ye shes mtha' yas phyag rgya mdo sde 'di/ /ye shes phung po ye shes khyad
248b1(mdo sde): 'phags mchog / ye shes 'od dang ye shes 'byor pa'i mdzod/ /ye shes 'byung gnas ye shes sgor 'jug pa/ /shes dbang shes rab 'byung gnas shes rab sa/ /shes rab sgron ma shes rab 'od mun sel/ /shes rab mi zad shes
248b2(mdo sde): rab tshul rab bshad/ /nyi ma bzhin du 'jig rten gsum na lhan/ /mnyam pa 'byor pa mnyam pa nyid la gnas/ /'dzin pa thams cad gcod dang bden pa'i tshul/ /ting 'dzin kun sgo ye shes phyag rgya ni/ /sangs rgyas so
248b3(mdo sde): so yang dag rig pa'i rig / zad mi shes pa'i nor mdzod pha rol 'gro/ /shes rab rdzu 'phrul shes rab 'byung gnas gter/ /bsam pa ji bzhin dga' bde'i rtsa ba ste/ /ting 'dzin phyag rgya 'di ni bde gshegs nor/ /rin chen ldan pa'i yul
248b4(mdo sde): 'khor rgyal pos bsten/ /rin chen dam pa rin chen mchog 'byung gnas/ /'dod chags rdul dang zhe sdang dri ma sel/ /mdo bshad 'di ni rin chen rtsa ba'o/ /zhi zhing zhi la yid ni zhi byed pa/ /mdzes pa byed dang bdag tu lta ba sbyong / /
248b5(mdo sde): sangs rgyas gzungs kyi phyag rgya 'di rnyed pas/ /dpa' bo'i mtshon gyis bdud ni rab tu 'jom/ /shes bya'i srog chags ye shes shes byed pa/ /ye shes 'byung gnas ye shes 'byor shes rab/ /ye shes snang ba pha rol
248b6(mdo sde): mtha' yas te/ /mdo sde 'di ni ye shes sgo 'byung gnas/ /dul ba dul ba mdud pa gnyis gcod pa/ /lta byas drug bcu gnyis kyi lta ba sbyong / /rgyal ba'i sgo ste bdud rtsi 'thob par 'gyur/ /'di ni sum bcu rtsa gnyis mtshan
248b7(mdo sde): 'byung gnas/ /byang chub shin du byang chub rang bzhin 'thun/ /mu stegs shes byed byang chub rgyu shes byed/ /byang chub 'di ni gnyid log sad byed pa/ /byang chub tshul 'dir mtha' yas zad mi shes/ /chos kyi tshul dang rigs pa
248b8(mdo sde): rnam par sgom/ /mtha' yas pa'i gzungs rnams rab tu sgrub/ /stobs bcu rnams kyi chos la 'jug pa ste/ /gzungs 'di nyid ni rgya mtsho lta bu'o/ /'di ni sbyin pa'i pha rol phyin pa sgrub/ /'di ni tshul khrims pha rol phyin
249a1(mdo sde): dang bzod/ /brtson 'grus bsam gtan shes rab mi zad de/ /'dir gnas pha rol phyin pa phun sum tshogs/ /las dang nyon mongs pa la 'jigs ma byed/ /blo gros ngan pa'i bdud kyis ma 'jigs shig /'di la sbyor la rab
249a2(mdo sde): tu mchod med de/ /ji ltar bsam bzhin byang chub de 'tshang rgya/ /mdo sde 'di ni yongs su gzung ba'i phyir/ /phyogs bcu gang lhags byang chub mi phyed snod/ /sras rnams dag ni bskal pa bzang 'di la/ /'dug pa de dag dbang du
249a3(mdo sde): gyur pa yin/ /'di ni 'das pa'i sangs rgyas rnams kyi yum/ /mdo sde 'di ni ma byon rnams kyi yum/ /da ltar byung ba thams cad 'di las byung / /de phyir rgyal ba'i spun rnams 'dir sbyor cig /gang dag mdo 'di tshul la rab gnas pa/ /
249a4(mdo sde): de dag de bzhin gshegs pa'i nor 'thob cing / /las kyang rnam dag spyod pa rdzogs par 'gyur/ /mi ldog sa 'thob 'dam las rgal bar 'gyur/ /bcom ldan 'das kyis chos kyi rnam grangs 'di bshad pa na/ byang chub sems
249a5(mdo sde): dpa' khrag khrig gang gA'i klung sum bcu'i bye ma snyed kyis ting nge 'dzin 'di thob bo/ /byang chub sems dpa' khrag khrig phrag drug bcu rtsa brgyad ni bskal pa brgya stong nas bsags pa'i las kyi sgrib pa rnam par dag nas/ bla na med pa
249a6(mdo sde): yang dag par rdzogs pa'i byang chub las phyir mi ldog par gyur te/ de dag thams cad kyis skad cig mi zad pa zhes bya ba'i gzungs thob po/ /lha dang mi'i skye dgu dkrigs pa phrag drug bcu po gang dag sngon bla na med pa yang dag par
249a7(mdo sde): rdzogs pa'i byang chub tu sems ma bskyed pa de dag thams cad ni bla na med pa yang dag par rdzogs pa'i byang chub tu sems bskyed nas/ thams cad ting nge 'dzin 'di la rjes su yi rang ngo / /de dag ting nge 'dzin 'di la rjes su yi rang ba
249a8(mdo sde): dang ldan pa'i dge ba'i rtsa ba des bla na med pa yang dag par rdzogs pa'i byang chub las phyir mi ldog par gyur nas/ de dag thams cad bcom ldan 'das kyis bskal pa 'bum phrag sum bcu na 'jigs pa med pa zhes bya ba'i de
249b1(mdo sde): bzhin gshegs pa dgra bcom pa yang dag par rdzogs pa'i sangs rgyas su 'gyur ro zhes lung bstan te/ /de dag las kha cig yun ring po nas smon lam btab pa dang ldan pa dag ni bzod pa thob bo/ /kha cig smon lam myur du 'debs pa
249b2(mdo sde): de dag ni sangs rgyas kyi zhing sna tshogs su bla na med pa yang dag par rdzogs pa'i byang chub mngon par rdzogs par 'tshang rgya ste/ thams cad kyang 'di lta ste/ 'jigs pa med pa zhes bya bar ming 'thun par 'gyur ro/ /de nas bcom
249b3(mdo sde): ldan 'das kyis thams cad dang ldan pa'i 'khor la rnam par gzigs nas/ 'jam dpal gzhon nur gyur pa la bka' stsal pa/ 'jam dpal de lta bas na/ khyod mi dmigs pa'i tshul du gnas shing spros pa med pa
249b4(mdo sde): la dga' bas mi gnas par spyad par bya'o/ /chos thams cad la mi gnas par bla na med pa yang dag par rdzogs pa'i byang chub bskal pa grangs med pa bye ba khrag khrig brgya stong du bsgrubs pa 'di kun du bsrung bar bya'o/ /
249b5(mdo sde): gzung ba dang / bcangs pa dang / gzhan dag la yang rgya cher yang dag par rab tu bstan par bya'o/ /spros pa med pa la dga' bar bya'o/ /gnas med par spyod pa dang / chos thams cad la mi gnas pa dang / phrag dog
249b6(mdo sde): med par bya'o/ /de nas 'jam dpal gzhon nur gyur pa stan las langs te/ gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba
249b7(mdo sde): btud nas/ bcom ldan 'das la 'di skad ces gsol to/ /bcom ldan 'das chos thams cad gzung du ma mchis pa'i slad du bdag bla na med pa yang dag par rdzogs pa'i byang chub 'di kun du bsrung zhing rab tu
249b8(mdo sde): bsrung bar spro'o/ /bcom ldan 'das byang chub gang lags pa de ni gang gi yang ma lags/ gang nas kyang ma lags/ gang na yang ma lags/ gang gis kyang ma lags/ ci yang ma lags te/ mi snang ba/ gzung du ma mchis pa
250a1(mdo sde): thob pa ma lags pa/ chud zos pa ma lags pa'o/ /de nas 'khor de las byang chub sems dpa' bye ba brgya phrag sum bcu stan las langs nas/ thal mo sbyar te bcom ldan 'das la 'di skad ces gsol to/ /
250a2(mdo sde): bcom ldan 'das bdag cag kyang de bzhin gshegs pa'i bla na med pa yang dag par rdzogs pa'i byang chub bskal pa grangs ma mchis pa/ bye ba khrag khrig brgya stong du bsgrubs pa 'di bsrung ba dang / gzung ba dang / bstan
250a3(mdo sde): pa dang / gzhan dag la yang rgya cher yang dag par rab tu bstan par spro'o zhes gsol nas/ byang chub sems dpa' de dag thams cad kyis rang rang gi gos bcom ldan 'das kyi sku la mngon par gsol te/ smon lam
250a4(mdo sde): yang btab bo/ /de nas bcom ldan 'das kyis byang chub sems dpa' sems dpa' chen po byams pa la bka' stsal pa/ byams pa phyi ma'i tshe phyi ma'i dus lnga brgya pa tha ma la dam pa'i chos yongs su gzung ba'i
250a5(mdo sde): bsam pas soms shig / 'di khyod kyi las yin no/ /de nas byang chub sems dpa' sems dpa' chen po byams pa stan las langs nas bla gos phrag pa gcig tu gzar te/ pus mo g.yas pa'i lha nga sa la btsugs
250a6(mdo sde): nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /bcom ldan 'das dam pa'i chos yongs su bzung ba'i bsam pas bsams lags so/ /de skad
250a7(mdo sde): ces gsol pa dang / bcom ldan 'das kyis byang chub sems dpa' sems dpa' chen po byams pa la 'di skad ces bka' stsal to/ /byams pa byang chub sems dpa' bye ba brgya phrag sum bcu po 'di dag gi nang na
250a8(mdo sde): brgyad stong ni dam pa'i chos 'dzin pa/ dam pa'i chos yongs su 'dzin par gnas par 'gyur ro/ /byang chub sems dpa' lhag ma ni dmu rgod dmigs par 'dzin pa la mngon par zhen pa/ dam pa'i chos 'dzin pa ma yin
250b1(mdo sde): par 'gyur te/ de dag phyi ma'i tshe phyi ma'i dus lnga brgya pa tha ma'i tshe/ nga yi bla na med pa yang dag par rdzogs pa'i byang chub bskal pa grangs med pa bye ba khrag khrig brgya stong du bsgrubs pa 'di spong bar 'gyur/ 'gal
250b2(mdo sde): bar byed par 'gyur/ mi ston par 'gyur/ mi 'dzin par 'gyur te/ rab tu 'dzin par mi 'gyur ro/ /de ci'i phyir zhe na/ byams pa rnam pa bdun gyis byang chub sems dpa' byang chub tu sems skyed do/ /
250b3(mdo sde): bdun gang zhe na/ 'di lta ste/ sangs rgyas bcom ldan 'das rnams kyis byang chub sems dpa' byang chub tu sems skyed pa dang / dam pa'i chos rnam par 'jig pa'i dus na dam pa'i chos yongs su bsrung
250b4(mdo sde): ba'i phyir byang chub sems dpa' byang chub tu sems skyed pa dang / sdug bsngal sna tshogs kyis yongs su gzir ba'i sems can gyi khams mthong nas snying rje chen po skyes te byang chub sems dpa' byang chub
250b5(mdo sde): tu sems bskyed pa dang byang chub sems dpas byang chub sems dpa' byang chub tu sems bskyed pa dang / sti stang du byas te sbyin pa bzang po yid du 'ong ba byin nas/ byang chub sems dpa' bdag nyid byang
250b6(mdo sde): chub tu sems bskyed pa dang / gzhan yang byang chub tu sems bskyed pa mthong nas/ byang chub sems dpa' byang chub tu sems bskyed pa dang / de bzhin gshegs pa'i sku'i mtshan dang dpe byad bzang po'i
250b7(mdo sde): rgyan sna tshogs kyi yon tan bsngags pa yongs su rdzogs pa thos nas byang chub sems dpa' byang chub tu sems bskyed pa ste/ byams pa rnam pa bdun po de dag gis byang chub sems dpa' byang chub tu
250b8(mdo sde): sems bskyed do/ /byams pa de la gang byang chub sems dpa' sangs rgyas bcom ldan 'das rnams kyis byang chub tu sems bskyed pa gang yin pa dang / gang dam pa'i chos rnam par 'jig pa'i dus
251a1(mdo sde): na dam pa'i chos yongs su bsrung bar bya ba'i phyir byang chub sems dpa' byang chub tu sems bskyed pa gang yin pa dang / gang sdug bsngal sna tshogs kyis yongs su gzir ba'i sems can gyi khams mthong nas sems can thams
251a2(mdo sde): cad la snying rje chen po skyes te/ byang chub sems dpa' byang chub tu sems bskyed pa gang yin pa dang / byams pa sems bskyed pa 'di gsum ni sangs rgyas bcom ldan 'das rnams kyi byang chub bsrung ba yin te/ myur du bla na med pa yang
251a3(mdo sde): dag par rdzogs pa'i byang chub las phyir mi ldog par 'gyur ro/ /byams pa sems bskyed pa de dag las lhag ma bzhi ni byang chub sems dpa' dmu rgod dam pa'i chos 'dzin pa ma yin par 'gyur ba'o/ /byams pa byang chub sems dpa' chos
251a4(mdo sde): lnga dang ldan na phyir mi ldog pa'i chos su rig par bya'o/ /lnga gang zhe na/ 'di lta ste/ sems can thams cad la sems mnyam pa yin/ pha rol gyi rnyed pa dang / bkur sti la phrag dog med pa yin/ srog gi phyir yang dam pa'i chos 'dzin
251a5(mdo sde): pa'i dge slong rnams kyi bsngags pa ma yin pa mi smra ba yin/ shes kyi khe dang / rnyed pa dang / bkur sti dang / tshigs su bcad pa la mi chags pa yin/ chos zab mo la mos pa yin te/ 'jig rten gyi bya ba sna tshogs la mos pa ma yin
251a6(mdo sde): gyi chos thams cad la chos zab mo dang ldan pa yin te/ byams pa byang chub sems dpa' chos lnga po 'di dag dang ldan na/ phyir mi ldog pa'i chos su rig par bya'o/ /byams pa byang chub sems dpa' chos lnga dang ldan na byang chub
251a7(mdo sde): sems dpa' dmu rgod du rig par bya'o/ /lnga gang zhe na/ 'di lta ste/ gzi brjid chung zhing bka' blo mi bde ba yin/ dman pa la mos shing thams cad la dman pa'i chos ston pa yin/ shes kyi khe dang / rnyed pa dang / bkur sti
251a8(mdo sde): la chags shing slong ba ster ba'i khyim la ser sna byed pa yin/ sgyu dang ldan zhing g.yo byed pa yin/ stong pa nyid la ngag gi las lhur len pas mi drang ba yin te/ byams pa byang chub sems dpa' chos lnga po de dag dang ldan na de dmu rgod
251b1(mdo sde): du rig par bya'o/ /byams pa byang chub sems dpa' chos lnga dang ldan na phyir mi ldog pa'i chos su rig par bya'o/ /lnga gang zhe na/ 'di lta ste/ bdag mi dmigs shing bdag la mi stod pa dang / sems can mi dmigs pa
251b2(mdo sde): dang / chos kyi dbyings rnam par rtog pas mi ston pa dang / byang chub mi dmigs pa dang / de bzhin gshegs pa'i sku la gzugs kyi mtshan ma mi lta ba ste/ byams pa byang chub sems dpa' chos lnga po de dag dang ldan na bla na med pa
251b3(mdo sde): yang dag par rdzogs pa'i byang chub las phyir mi ldog pa'i chos su rig par bya'o/ /de nas bcom ldan 'das kyis de'i tshe tshigs su bcad pa 'di dag bka' stsal to/ /phrag dog can dang shes kyi khe 'dod dang / /gnod pa byed dang
251b4(mdo sde): 'chos dang zur za dang / /smra ba tsam dang dman pa'i tshul can gyis/ /bde gshegs byang chub 'di ni bsrung mi nus/ /bas mthar dga' zhing dgon dben spyod yul ba/ /tshig tsam ma yin zab mo bzod pa dang / /bse lta bu dang
251b5(mdo sde): shes khe bde bsrings pa/ /de ni byang chub 'jig par 'gyur ba srungs/ /tshogs las bsrings shing rab tu zhi la mos/ /ri dgas lta bur 'jigs shing gnas med rgyu/ /nam mkha' rlung bzhin rnyed la mi chags pa/ /de 'dra
251b6(mdo sde): de ni rgyal ba'i chos 'dzin yin/ /lus la mi lta srog don mi gnyer na/ /shes kyi khe 'dod par lta ga la 'gyur/ /brtson brtsams bdag gi ma yin ci yang min/ /de ni ma 'ongs dus na byang chub snod/ /phyi ma'i dus na sems can 'byung
251b7(mdo sde): ba ni/ /bdag cag byang chub la ni spyod ces 'dzer/ /de dag sems rgod tshul 'chos nyon mongs bcas/ /de dag rnams kyis chos 'di bsrung mi nus/ /'dren pa mar me mdzad kyi pha rol gyi/ /bskal pa dag ni stong phrag bye ba na/ /
251b8(mdo sde): sangs rgyas zla ba'i tog ces bya ba byung / /'gro ba rnams la ting 'dzin 'di bshad dran/ /rgyal ba de yi 'dus pa dang po ni/ /phyir mi ldog pa khrag khrig brgyad bcu ste/ /'dus pa gnyis pa khrag khrig bdun bcu yin/ /'dus pa gsum pa
252a1(mdo sde): bdun bcu rtsa gsum mo/ /rgyal ba'i tshe ni bskal pa bye ba mang / /'od kyang dpag tshad drug bcu rtsa gsum pa/ /dge 'dun bye ba dgu bcu rtsa dgu ste/ /thams cad dgra bcom dbang ldan gyur pa'o/ /de yi tshe na rgyal po byung ba ni/ /
252a2(mdo sde): 'khor los sgyur ba bsod nams 'phags shes bya/ /'dzam bu'i gling gi tshad du gyur pa ni/ /mtshungs par dpag tshad stong phrag nyi shu'o/ /gling bzhi rnams kyi tshad kyang de bzhin no/ /rgyal po'i sras ni bye ba drug bcu tham/ /
252a3(mdo sde): bu ni stong tham pa ste nyung ma yin/ /rgyal po'i pho brang dga' ba'i 'od ces bya/ /grong khyer dag ni bye ba brgyad bcur gyur/ /thams cad bskyed mos tshal rgyas mdzes par gnas/ /thams cad lo legs bde zhing dga' ba
252a4(mdo sde): ste/ /sum bcu rtsa gsum rnam rgyal khang gnas 'dra/ /rgyal pos rmi lam du ni zla ba'i tog /sangs rgyas byung ngo zhes ni thos gyur nas/ /g.yog 'khor bye ba brgya phrag drug bcu dang / /rgyal ba de yi drung du nyer song nas/
252a5(mdo sde): des ni ting 'dzin zab mo rgyal ba'i sku/ /mdo sde bshad pa 'di ni thos nas su/ /ston pa ji ltar bzhed bzhin spyad gsol zhes/ /rgyal srid thams cad sangs rgyas de la phul/ /grong khyer kun du de bzhin gshegs pa yis/ /
252a6(mdo sde): gtsug lag khang ni tsan dan rgyus bsgrubs byas/ /des ni thams cad rtse rgod bcas par phul/ /'chag pa'i sa ni gser gyi gyim bag g.yogs/ /lo ni stong phrag brgyad bcur tshang bar yang / /rgyal po las gzhan mi
252a7(mdo sde): byed mchod pa byed/ /rgyal po nam du'ang rmugs dang gnyid mi bskyed/ /'dod la mi 'dun rgyal srid srid ma yin/ /ting nge 'dzin 'di rab tu 'dod pa'i phyir/ /de bzhin gshegs pa nyi ma re re zhing / /bkod pa gang dag phul
252a8(mdo sde): bar gyur pa ni/ /thams cad tshig gis bshad par mi nus so/ /lkog du song nas rtog pa skyed gyur pa/ /ting 'dzin 'di ni mchog tu zab pa ste/ /zang zing 'dzin pas ye shes phyag rgya yi/ /ting 'dzin 'di ni bsgrub par mi nus snyam/ /
252b1(mdo sde): de ni rab byung rgyal srid thams cad spangs/ /sha na ka yi ras gyon bsod snyoms spyod/ /lo ni stong phrag brgyad bcu tshang bar yang / /gnyid kyis ma non ting nge 'dzin sgom mo/ /skabs der sangs rgyas kyis ni ji tsam gang / /
252b2(mdo sde): rab tu bshad pa'i chos rnams des bzung nas/ /bde gshegs yongs su mya ngan 'das 'og des/ /mchod rten bye ba drug bcu rtsa bzhi byas/ /rin chen bdun gyis spras shing mdzes byas pa'i/ /gdugs ni lnga brgya kun
252b3(mdo sde): la rab tu phul/ /kun la sil snyan khrol ba brgya rnams dang / /mar me stong phrag brgya yang rab tu phul/ /yo byad bsnyungs pa'i tshul la gnas nas su/ /lo ni bye ba stong phrag bdun bcu gsum/ /zang zing med
252b4(mdo sde): pa'i sems kyis gnas nas ni/ /ting nge 'dzin 'di 'khor la rab tu bshad/ /legs shes bya ba'ang 'dod pa ma yin na/ /shes kyi khe 'dod par lta ga la 'gyur/ /de'i tshe chos bsrung ba yi bsam pa yis/ /'gron du
252b5(mdo sde): bos pa thams cad rnam par spangs/ /de bzhin gshegs pa bye ba brgyad bcu dang / /khrag khrig bdun bcu des ni mnyes par byas/ /de dag kun la de 'dra'i bkod pa byas/ /thams cad las kyang ting 'dzin 'di thob bo/ /
252b6(mdo sde): gang dag byang chub 'di ni bsrung 'dod pa/ /de dag 'dod pa med cing mos pa dang / /g.yo med lhag pa'i bsam pas sgom pa yis/ /rgyal po de 'dra bar ni bslab par gyis/ /chos 'dod ma yin rnyed pa don gnyer la/ /bsdams
252b7(mdo sde): pa min dag byang chub slob bo zhes/ /smra 'gyur kha cig phyi ma'i dus 'byung ste/ /smra la dga' zhing thams cad stong zhes smra/ /stong nyid ji bzhin stong pa mi shes te/ /'tsho chags tha bar bcas shing nyon mongs bcas/ /tshig
252b8(mdo sde): gis 'di dag stong nyid 'dzin 'jug cing / /bdag ni byang chub the tsom med ces smra/ /de tshe rgyal mchog tshe ni dpag med gyur/ /bu stong dag ni bskal pa bzang 'di pa/ /mdun na 'dug pa'i 'khor rnams ji snyed pa/ /de dag thams
253a1(mdo sde): cad de tshe rab tu byung / /rgyal ba bye ba khrag khrig rnams dran te/ /de las rab tu byung ste de dag gis/ /gang ci bshad pa ngas kun sgra tsam bshad/ /ngas ni gnas pas stong pa nyid kyang bsgoms/ /de lta'i thabs kyis bskal
253a2(mdo sde): pa mtha' yas par/ /ngas ni gnas pas sangs rgyas gang dag mchod/ /nga ni de yi byang chub ma thob kyi/ /gzhan du 'di la gnas te bsgrubs pas na/ /mar me mdzad pa mthong ma thag tu ni/ /som nyi spangs nas mnyam pa
253a3(mdo sde): nyid mthong bas/ /de nas khyod ni shAkya seng ge yi/ /sangs rgyas 'gyur zhes 'dren pas bdag lung bstan// //'phags pa de bzhin gshegs pa'i ye shes kyi phyag rgya'i ting nge 'dzin ces bya ba theg pa chen po'i mdo//
253a4(mdo sde): bam po gnyis pa ste tha ma/ de nas rgyal po gzugs can snying po'i btsun mo dam pa ma skyes dgra'i ma dpal bzangs shes bya ba dang / rgyal po gzugs can snying po'i btsun mo dam pa bye ba ldan gyi bu mo
253a5(mdo sde): gser mchog snang ba zhes bya ba yang 'khor de nyid du 'dus par gyur te 'khod do/ /de nas rgyal po'i btsun mo dpal bzangs dang / gser mchog snang gnyis stan las langs nas/ bcom ldan 'das ga la ba der nye bar song
253a6(mdo sde): ste phyin pa dang / bla gos phrag pa gcig tu gzar te/ pus mo g.yas pa'i lha nga sa la btsugs nas/ bcom ldan 'das ga la ba de logs su thal mo sbyar ba btud de/ gus pa dang bcas/ zhe sa dang bcas par so so nas
253a7(mdo sde): ras bcos ma brgya stong ri ba phrugs res bcom ldan 'das kyi sku la mngon par gsol to/ /rin po che sna bdun gyi me tog gi skon bu lnga brgyas kyang / bcom ldan 'das la mngon par gtor nas 'di skad ces gsol to/ /
253a8(mdo sde): bcom ldan 'das bdag cag gnyis slad ma'i tshe slad ma'i dus lnga brgya pa tha ma la ting nge 'dzin dkon mchog 'di la mos par bgyi/ yid ches par bgyi/ gzung bar bgyi/ bcang bar bgyi/ bklag par bgyi/ kun chub par
253b1(mdo sde): bgyi/ gzhan dag la yang rgya cher yang dag par rab tu bstan par bgyi'o/ /chos smra ba mdo sde 'di lta bu 'dzin pa'i gang zag de dag la yang bdag cag gis gos dang / zas dang / mal cha dang / na ba'i gsos sman dang /
253b2(mdo sde): yo byad rnams kyis bsnyen bkur dang / rim gro bgyi bar spro'o/ /sems can rnams kyang bla na med pa yang dag par rdzogs pa'i byang chub la yongs su smin par bgyi'o/ /stong pa nyid spangs bar mi bgyi'o/ /tshig
253b3(mdo sde): lhur blang bar mi bgyi'i nan tan gyis bsgrub par bgyi'o/ /bcom ldan 'das lus dang srog la yang blta bar mi bgyi na/ slad rol gyi dngos po rnams la lta smos kyang ci 'tshal/ btsun mo dam pa de gnyis 'di
253b4(mdo sde): lta bur rjes su slob pa na/ rgyal po gzugs can snying po'i btsun mo'i 'khor bud med brgya stong stan las langs nas thal mo sbyar te/ gang dag bla na med pa yang dag par rdzogs pa'i byang chub tu yang dag par zhugs
253b5(mdo sde): pa de dag ni ting nge 'dzin 'di la rjes su yi rang ngo / /rjes su yi rang nas kyang tshig 'di skad ces smras so/ /bcom ldan 'das bdag cag kyang slad ma'i tshe/ slad ma'i dus lnga brgya pa tha ma la dam pa'i chos yongs su gzung
253b6(mdo sde): bar spro'o/ /yul ma ga d+hA'i dge bsnyen ma yul ma ga d+hA na 'khod pa drug khri las gang dag bla na med pa yang dag par rdzogs pa'i byang chub tu yang yang dag par zhugs pa de dag ni ting nge 'dzin 'di la rjes su yi rang ngo / /
253b7(mdo sde): rjes su yi rang nas kyang tshig 'di skad ces slad ma'i tshe slad ma'i dus lnga brgya tha ma la dam pa'i chos gzung bar spro'o zhes gsol to/ /de nas de'i tshe bcom ldan 'das kyis 'dzum pa mdzad do/ /'di ni sangs rgyas
253b8(mdo sde): bcom ldan 'das rnams kyi chos nyid de/ gang gi tshe 'dzum pa mdzad pa de'i tshe/ bcom ldan 'das kyi zhal gyi sgo nas 'od 'phro ba kha dog du ma kha dog tha dad pa kha dog brgya stong dang ldan pa 'di lta ste/ sngon po dang /
254a1(mdo sde): ser po dang / dmar po dang / dkar po dang / leb rgan dang / shel dang / dngul gyi kha dog lta bu byung ngo / /de dag zhal gyi sgo nas byung nas kyang 'jig rten gyi khams mtha' yas mu med pa snang bar byas te/ bdud kyi
254a2(mdo sde): gnas thams cad spa bkong nas tshangs pa'i 'jig rten gyi bar du mngon par 'phags te/ nyi ma dang zla ba'i 'od zil du brlag par byas nas/ sems can dmyal ba dang / dud 'gro'i skye gnas dang / gshin rje'i 'jig rten
254a3(mdo sde): du skyes pa de dag thams cad kyi sdug bsngal gyi tshor ba thams cad zhi bar byas te/ slar log nas bcom ldan 'das la lan brgya stong du mar bskor ba byas te/ bcom ldan 'das kyi dbu'i gtsug tu nub par gyur to/ /de nas dpal
254a4(mdo sde): bzang dang / bye ba ldan pa'i bu mo gser mchog snang ba gnyis stan las langs te/ gos phrag pa gcig tu gzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud
254a5(mdo sde): nas/ tshigs su bcad pa'i dbyangs kyis bcom ldan 'das la mngon par bstod de 'dzum pa mdzad pa'i don zhus pa/ mi mchog yon tan mnga' ba srid pa gsum na mtshungs ma mchis/ /nam mkha' zla ba 'dra ba yon tan brgya
254a6(mdo sde): rnams shin du rgyas/ /rab tu bzhad pa legs par mdzes pa mchog tu snyan pa'i gsung / /stobs bcu ji slad 'dzum pa mdzad pa 'di ni bka' stsal gsol/ /sems can dam pa zla ba 'dra ba'i zhal ni rab 'dzum 'jig rten mig
254a7(mdo sde): sbyin pa/ /shin du mdzes shing mchog tu dri med tshangs pa'i dbyangs dang 'jam pa'i sgra dang dbyangs/ /sems la snum zhing lus la sim pa bde bas sems ni rab tu tshim mdzad pa/ /mi yi dam pa seng ge'i 'dzum mdzad de yi rgyu ni
254a8(mdo sde): 'dren pa lung bstan gsol/ /'khrugs pa mi mnga' ba dang ma rnyogs ma tshang mi mnga' gsung / /shin du ldan zhing rab tu mnyam la mchog tu mdzes par snyan/ /pha rol spyod pa'i tshul ni khrag khrig brgya dag rnam par 'byed/ /
254b1(mdo sde): ci yi slad du yon tan mnga' ba 'dzum mdzad bka' stsal gsol/ /gsung ni brgyad dang ldan zhing yan lag drug bcu rnams dang ldan/ /skad ni bdun brgya dag dang yi ge bye ba drug bcu ldan/ /sangs rgyas gsung gi rigs pa
254b2(mdo sde): bye ba khrag khrig bcu dang brgyad bcu ste/ /'dzum mdzad don gyi gling bzhi dpag tu ma mchis bka' stsal gsol/ /ri bo mchog dang mtshungs 'dra pha rol tshogs kyis mi g.yos pa/ /tshul brgya rnam par 'byed cing yid gnyis
254b3(mdo sde): rnam par 'thor mdzad pa/ /srid pa'i sdug bsngal zhi bar mdzad pa 'gro la bde sbyin pa/ /'di ltar sdug pa 'dzum mdzad spyod pa ji bzhin dbye bar gsol/ /gser gyi ri ltar dga' zhing rin chen mchod sdong 'dra ba'i sku/
254b4(mdo sde): zhal ras pad ma 'dab ma brgya pa rgyas 'dra blta ba'i 'os/ /ri dgas dbang po'i sgra sgrog seng ge'i rnam gnon stobs ldan pa/ /rab tu bzhad pa bzhad pa'i don gyi rigs pa lung bstan gsol/ /srid pa gsum na
254b5(mdo sde): mtshungs pa ma mchis dri gsum dri mi mnga'/ /mdzes par spyod pas srid pa brgya dag nye bar zhi mdzad dgyes/ /khyod kyi 'dzum pa mdzad pa phyogs bcu dag tu rgya cher gsal/ /bdud rtsi mun pa sel ba rnam par dbye ba
254b6(mdo sde): myur du gsungs/ /pi bang rdza rnga rgyud gcig rgyud gsum pa dang gling bu dang / /mi 'am ci dang ka la ping ka dag dang khu byug dang / /ngang pa khrung khrung dag dang rnga dang rdza rnga pheg rdob rnams/ /dus gcig sbyar ba bgyis
254b7(mdo sde): kyang sangs rgyas gsung gi brgya char mi 'gyur ro/ /phyogs bcu dag nas lhags par gyur pa'i 'khor yangs 'di dag ni/ /mang 'dzin blo gros mang zhing blo gros ngan par ltung ba ste/ /ci nas 'bras bcas brtul zhugs
254b8(mdo sde): grub nas phyogs phyogs mchi 'gyur bar/ /ji ltar 'di dag sred pa'i 'khri shing btsal ba de 'dra gsungs/ /bye ba'i zhing nas lhags pa 'khor gyi mtha' yas phyogs bcu yi/ mi mchog dag gis chos 'dod pa
255a1(mdo sde): dag rab bkye ba/ /de dag ci nas dngos grub thob nas rga ste 'chi 'gyur bar/ /de dag la ni 'dzum pa'i gleng gzhi chos char dbab tu gsol/ /de nas bcom ldan 'das kyis rgyal po'i btsun mo dpal bzangs dang /
255a2(mdo sde): gser mchog snang la slar tshigs su bcad de bka' stsal pa/ dran pa bskal pa dpag tu med pa gang gA'i bye snyed na/ /gang tshe bsod nams 'od zer zhes bya 'jig rten 'dren pa byung / /ston pa de yi tshe lo bye ba phrag ni
255a3(mdo sde): bdun bcu ste/ /chos kyi rgyal po de yi nyan thos dge 'dun mtha' yas gyur/ /'khor los sgyur ba'i rgyal po shes rab kha lo sgyur ba byung / /de yi chung ma tog gi rgyal po dang yang gnyis pa ni/ /'od 'phro zhes bya dngos
255a4(mdo sde): po kun la ma chags mngon par byung / /chos 'dod rab tu byung nas lo ni bye bar chos tshul bsrungs/ /des ni 'dren pa bye ba drug bcu dag dang gzhan yang ni/ /dkrigs phrag sum bcu'i chos tshul mthun par mtha'
255a5(mdo sde): dus der bsrungs te/ /ma 'ongs 'jig rten mgon po gang gA sum bcu'i bye snyed kyi/ /chos tshul nyams par 'gyur tshe mthun par der ni srung bar 'gyur/ /tshe rabs de dang der ni khyed mthun sems can dag gyur pa/ /
255a6(mdo sde): rgyal po 'khrugs med shes rab kha lo sgyur ba'i chung mar 'gyur/ /chos bsrungs pas na phyi ma'i dus na bud med dngos spangs te/ /bde ba can gyi de bzhin gshegs pa mtha' yas 'od mthong 'gyur/ /phyi bzhin 'brang ba
255a7(mdo sde): gzhan yang ji snyed de dag 'thun par ni/ /zad 'gyur dus na byang chub bsrung bar bsam pa thag pas zhugs/ /bde ba can du pad ma 'dab ma rgyas par 'dug pa yi/ /rgyal ba'i sras po mtshan rnams sum bcu dag gis
255a8(mdo sde): brgyan par 'gyur/ /de dag der dong nas ni gus par ston pa mchod byas nas/ /bskal pa bkod pa'i rgyal po zhes bya dgra rnams med pa la/ /de dag thams cad der ni byang chub dam pa 'tshang rgyar 'gyur/ /lha mi'i
255b1(mdo sde): skye dgu dag kyang chos sgrub phyir ni gnas par 'gyur/ /zhing de na ni bdud kyi las rnams thams cad yongs med cing / /de yi dus na nyan thos rnams kyang grag par mi 'gyur te/ /las skyon med cing ngan song med la
255b2(mdo sde): srog chags mngal gnas med/ /der ni rtag tu byang chub sems dpa' mtha' yas 'du bar 'gyur/ /gang zhig rgyal ba rnams kyi byang chub bsrung phyir lus bor te/ /shes kyi khe 'dod med cing srog la'ang lta bar
255b3(mdo sde): mi 'gyur ba/ /de ni myur du byang chub dam pa 'tshang rgya 'dir gnas nas/ /bsam pa ji bzhin 'dod par sangs rgyas zhing rnams kun du 'gro/ /de lta bas na thab mo chen po'i tshe 'ang phan tshun du/ /'thun byos
255b4(mdo sde): sangs rgyas dga' skyed gus bcas phrag dog med par ni/ /nga yi byang chub srungs shig bye 'gyur phyi ma'i dus na yang / /gang dag rnyed la brkam pa de dag rjes su ma slob shig /gang don sangs rgyas chos tshol
255b5(mdo sde): ba ni bskal pa bye bar ni/ /nga yis chung ma bu pho bu mo rgyal srid mgo mig btang / /nga yi chos de rigs pa mi ldan de dag rnyed rgyus 'jig /shes kyi khe dang rnyed phyir phan tshun zhe sdang byed par 'gyur/ /zad 'gyur
255b6(mdo sde): dus na bsam pa thag pas byang chub bsrung ba'i phyir/ /srog chags bye ba brgyad bcu mchi ma'i shugs kyis zhugs par 'gyur/ /stong gsum g.yos nas lha yis me tog char yang rab tu phab/ /gang dag
255b7(mdo sde): mdo 'dir dga' ba de dag rnyed pa legs par rnyed/ /phyogs bcu'i 'dren pa ji snyed pa la'ang dga' bar gyur pa yin/ /lha rnams kyis kyang de dag bsngags phreng dam pa rjod par 'gyur/ /gang dag phyi dus ye shes phyag
255b8(mdo sde): rgya'i mdo thos sgom byed pa/ /de dag rnams la lha yang mchod byed gnod sbyin srung bar byed/ /gang zhig sangs rgyas zhing ni gang gA'i bye ma snyed kyi rnams/ /gser bkang bskal pa gang gA'i bye snyed 'dren
256a1(mdo sde): pa phul ba ni/ /gang zhig ye shes phyag rgya'i mdo sde 'di la bzod gyur na/ /'di la gang sbyor byed pa'i bsod nams de yi grangs mi 'gro/ /mi 'dod pa la nan gyis byang chub su la'ang sbyin mi bya/ /sangs rgyas kyi ni rmad byung thos
256a2(mdo sde): nas byang chub sems bskyed cing / /ji ltar mdo sde dam pa 'di las rjes su bstan bshad pa/ /de ltar sbyor ba ring por mi thogs 'jig rten mgon por 'gyur/ /gang zhig sangs rgyas byang chub dam pa rgya chen reg 'dod pa/ /dgon par
256a3(mdo sde): gnas nas gus dang bcas par so sor thar bsdams te/ /sdom pa gsum gyis sems can kun la ma bur 'du shes nas/ /yang dag dga' bya mdun byas dpa' dang ston pa'i 'du shes bskyed/ /gang zhig ye shes phyag rgya'i ting
256a4(mdo sde): 'dzin 'di ni yi ger bris/ /'chang zhing ston la klog cing gang zhig gzhan la rab 'chad pa/ /de yi bsod nams phung po dpag tu med cing bsam mi lang / /rgyal ba'i sras po bde ba can gyi 'jig rten khams su 'gro/ /de nas
256a5(mdo sde): bcom ldan 'das la byang chub sems dpa' sems dpa' chen po byams pas 'di skad ces gsol to/ /btsun pa bcom ldan 'das sems can gang dag slad ma'i tshe slad ma'i dus lnga brgya tha ma la/ de bzhin gshegs pa'i ye
256a6(mdo sde): shes kyi phyag rgya'i ting nge 'dzin 'di yongs su 'dzin par 'gyur ba dang len par 'gyur ba de dag ji snyed cig 'byung bar 'gyur/ de skad ces gsol pa dang / bcom ldan 'das kyis byang chub sems dpa' sems dpa' chen po byams pa la
256a7(mdo sde): 'di skad ces bka' stsal to/ /byams pa phyi ma'i tshe phyi ma'i dus na/ sdug bsngal ba/ mchog tu sdug bsngal ba/ gzu lums can/ mchog tu gzu lums can/ bzod par dka' ba/ mos par dka' ba/ dge ba'i rtsa ba rnam par
256a8(mdo sde): 'jig par byed pa 'byung bar 'gyur ro/ /byams pa gal te ma 'ongs pa'i tshe ma 'ongs pa'i dus na byang chub sems dpa' rnams kyi rnam par 'jig par 'gyur ba ci 'dra ba 'byung ba/ de thams cad khyod la bstan kyang de dag byams pa khyod la snang bar mi 'gyur ro/ /
256b1(mdo sde): de skad ces bka' stsal pa dang / bcom ldan 'das la byang chub sems dpa' sems dpa' chen po byams pas 'di skad ces gsol to/ /bdag cag thams cad la thugs brtse bar dgongs te/ bcom ldan 'das bshad du
256b2(mdo sde): gsol/ bde bar gshegs pa bshad du gsol/ bcom ldan 'das byang chub sems dpa' gang dag yang dag par slob par 'tshal bar 'gyur ba de dag ni thos nas de bzhin nyid du bslabs kyang de bzhin nyid du sgrub par 'gyur
256b3(mdo sde): te/ ji nas bla na med pa yang dag par rdzogs pa'i byang chub las yongs su nyams par mi 'gyur ba de ltar sgrub par 'gyur ro/ /de skad ces gsol pa dang / bcom ldan 'das kyis byang chub sems dpa' sems dpa'
256b4(mdo sde): chen po byams pa la 'di skad ces bka' stsal to/ /byams pa sems can gang dag sngon sangs rgyas brgya la byang chub tu sems bskyed cing dge ba'i rtsa ba bskyed par gyur pa de dag ni phyi ma'i tshe phyi ma'i dus na byang chub kyi sems nyams par
256b5(mdo sde): 'gyur te/ shin du rgyas pa la yang mi mos shing spong bar 'gyur ro/ /byams pa sems can gang dag sngon gyi sangs rgyas stong la byang chub tu sems bskyed cing dge ba'i rtsa ba yang bskyed par gyur pa de dag ni phyi ma'i tshe phyi ma'i dus
256b6(mdo sde): na byang chub kyi sems skye yang shin du rgyas pa spong bar 'gyur gyis mos par mi 'gyur/ yi ger 'dri bar mi 'gyur/ 'dzin par mi 'gyur/ 'chang bar mi 'gyur/ lung nod par mi 'gyur/ dad par mi 'gyur ro/ /byams pa sems can
256b7(mdo sde): gang dag sangs rgyas 'bum la byang chub tu sems bskyed cing / dge ba'i rtsa ba yang bskyed par gyur pa de dag ni phyi ma'i tshe phyi ma'i dus na byang chub kyi sems skye bar 'gyur/ shin du rgyas pa la yang mos par 'gyur zhing mi
256b8(mdo sde): spong yang lung nod par mi 'gyur/ don go bar mi 'gyur ro/ /byams pa sems can gang dag sangs rgyas bye ba la byang chub tu sems bskyed cing / dge ba'i rtsa ba yang bskyed par gyur pa de dag ni phyi ma'i tshe phyi ma'i dus na byang chub
257a1(mdo sde): kyi sems skye bar 'gyur/ shin du rgyas pa'ang thos par 'gyur/ yi ger 'dri bar 'gyur/ 'chang bar 'gyur/ mos par 'gyur/ lung nod par 'gyur/ don go bar 'gyur yang byang chub la bzod par mi 'gyur ro/ /
257a2(mdo sde): ting nge 'dzin 'di thob par mi 'gyur/ spobs par mi 'gyur ro/ /byams pa sems can gang dag sangs rgyas bye ba phrag bcu la byang chub tu sems bskyed cing dge ba'i rtsa ba yang bskyed par gyur pa de dag ni phyi ma'i tshe phyi ma'i dus na
257a3(mdo sde): byang chub kyi sems skye bar 'gyur/ shin du rgyas pa yang thos par 'gyur/ mos par 'gyur la/ yi ger 'dri bar 'gyur/ 'dzin par 'gyur/ lung nod par 'gyur/ bzod par 'gyur yang ting nge 'dzin 'di thob par mi 'gyur/
257a4(mdo sde): spobs par mi 'gyur ro/ /byams pa sems can gang dag sangs rgyas bye ba phrag sum bcu la byang chub tu sems bskyed cing dge ba'i rtsa ba yang bskyed par gyur pa de dag ni phyi ma'i tshe phyi ma'i dus na byang chub kyi sems skye bar 'gyur/
257a5(mdo sde): shin du rgyas pa yang thos par 'gyur/ mos par 'gyur zhing spong bar mi 'gyur la/ yid ches par 'gyur/ 'don par 'gyur yi ger 'dri bar 'gyur/ klog par 'gyur/ kha ton byed par 'gyur/ kun chub par byed par 'gyur/
257a6(mdo sde): 'dzin par 'gyur/ kun 'dzin par 'gyur/ don yang rtogs par 'gyur/ gzhan dag la yang rgya cher yang dag par rab tu ston par 'gyur/ bsgom par 'gyur/ byang chub la bzod pa yang thob par 'gyur yang de bzhin gshegs
257a7(mdo sde): pa'i ye shes kyi phyag rgya'i ting nge 'dzin 'di thob par mi 'gyur/ spobs par mi 'gyur ro/ /byams pa sems can gang dag sangs rgyas bye ba phrag brgyad bcu la byang chub tu sems bskyed cing dge ba'i rtsa ba yang bskyed par gyur pa de
257a8(mdo sde): dag dang / sangs rgyas bye ba phrag brgyad bcu las de bzhin gshegs pa'i ye shes kyi phyag rgya'i ting nge 'dzin 'di thos par 'gyur/ bzung kun du bzung bar gyur pa de dag ni phyi ma'i tshe phyi ma'i dus na byang chub tu sems bskyed par 'gyur/
257b1(mdo sde): shin du rgyas pa'ang thos par 'gyur/ mos par 'gyur/ yid ches par 'gyur zhing spong bar mi 'gyur la/ 'don par 'gyur/ dad par 'gyur/ kha ton byed par 'gyur/ yi ger 'dri bar 'gyur/ klog par 'gyur/ kun chub
257b2(mdo sde): par byed par 'gyur/ 'dzin par 'gyur/ kun 'dzin par 'gyur/ don kyang rtogs par 'gyur/ gzhan dag la yang rgya cher yang dag par rab tu ston par 'gyur/ sgom par 'gyur/ byang chub la bzod pa'ang thob par 'gyur/
257b3(mdo sde): de bzhin gshegs pa'i ye shes kyi phyag rgya'i ting nge 'dzin 'di yang thob par 'gyur/ chos thams cad dbyer med cing dmigs su med pas sangs rgyas kyi byang chub ston par 'gyur/ bdud kyi las kyis mi 'phrogs par 'gyur/
257b4(mdo sde): chos kyi sgrib pas mi 'phrogs par 'gyur ro/ /de dag gis bskal pa grangs med par gang sdig pa'i las mngon par 'dus byas par gyur pa de dag gi de yang phyi ma'i tshe phyi ma'i dus na glad pa na ba tsam gyis thams cad
257b5(mdo sde): byang bar 'gyur/ sems nyam nga ba tsam gyis thams cad byang bar 'gyur/ skur pa btab pa tsam gyis thams cad byang bar 'gyur/ brnyas pa tsam gyis thams cad byang bar 'gyur/ thing slad byas pa tsam gyis thams
257b6(mdo sde): cad byang bar 'gyur/ co dres byas pa tsam gyis thams cad byang bar 'gyur/ rnyed pa chung bas thams cad byang bar 'gyur/ skye ba gcig kho nas thams cad byang bar 'gyur ro/ /byams pa gang dag phyi ma'i tshe phyi ma'i dus na byang
257b7(mdo sde): chub kyi sems la sgyid lug par mi 'gyur zhing yang dag par blangs pa bstan la/ bsam pa thag pa nas byang chub la zhugs pa'i byang chub sems dpa' de dag ni sangs rgyas grangs med pa mang po la bsnyen bkur byas pa
257b8(mdo sde): yin no/ /byams pa byang chub sems dpa' de dag gis ngan song myong bar 'gyur ba'i las gang 'dus byas pa de dag gi de yang phyi ma'i tshe phyi ma'i dus na mdog ngan par gyur pa tsam gyis byang bar 'gyur/ gdul dka' ba
258a1(mdo sde): tsam gyis byang bar 'gyur/ nad mang ba tsam gyis byang bar 'gyur/ gzi brjid chung bas byang bar 'gyur/ dma' ba'i rigs su skyes pas byang bar 'gyur/ ma grags pa'i rigs su skyes pas byang bar 'gyur/ dbul po'i rigs
258a2(mdo sde): su skyes pas byang bar 'gyur/ mtha' 'khob kyi skye bo'i rigs su skyes pas byang bar 'gyur/ ngan pa'i rigs su skyes pas byang bar 'gyur/ phongs pa'i rigs su skyes pas byang bar 'gyur/ log par lta ba'i rigs su skyes pas
258a3(mdo sde): byang bar 'gyur/ bran po dang / bran mo dang / kla klo'i rigs su skyes pas byang bar 'gyur/ sems can skal ba mi mnyam pa dang phrad pas byang bar 'gyur/ 'phags pa ma yin pa'i sems can dang phrad pas byang bar 'gyur/ sems
258a4(mdo sde): la mya ngan mang bas byang bar 'gyur/ rgyal srid 'khrugs pa dang / yul 'khrugs pa dang ljongs 'khrugs pa dang / grong dang / grong khyer dang / grong rdal dang / yul 'khor dang / rgyal po'i pho brang 'khor 'khrugs pa dang / khyim 'khrugs
258a5(mdo sde): pa dang / sdug pa dang bral bas 'khrugs pa dang / mu ges 'khrugs pa dang / dge ba'i bshes gnyen mi mthong ba dang / rgyun du chos mnyan pa mi thob pa dang / gos dang / zas dang / mal cha dang / na ba'i gsos sman dang / yo byad rnams
258a6(mdo sde): yun ring pos rnyed pa dang / ngan pa rnyed pa dang / chung ngu rnyed pa dang / skye bo phal pa dga' ba dang / skye bo ya rabs la ma mos pa dang / dge ba'i rtsa ba la brtson pa'i bar chad 'byung ba dang / rtog pa chung ba dang / bsam gtan la sems g.yeng
258a7(mdo sde): ba dang / sems kyi gnas ma rnyed pa dang / byang chub kyi yan lag rnams ma rnyed pa dang / chos kyi mtshams sbyar ba khong du ma chud pas kyang las kyi sgrib pa de byang bar 'gyur ro/ /tha na rmi lam na sdig pa mthong ba rmis pas kyang las
258a8(mdo sde): kyi sgrib pa de dag byang bar 'gyur ro/ /las kyi sgrib pa des nyen par gyur na ni bdud sdig can gyi zil gyis non par 'gyur ro/ /de dag bdud sdig can gyi zil gyis non par gyur na ni bdud kyi skyon rtogs par mi 'gyur ro/ /de dag bdud
258b1(mdo sde): kyi skyon khong du ma chud pas de la gang dag rnyed pa dang ldan pa de dag ni ma rnyed pa dag la brnyas so/ /gang dag mdzes par gyur pa de dag ni mdzes pa ma yin pa dag la brnyas so/ /gang dag blta na sdug par gyur pa de dag ni blta na mi sdug pa
258b2(mdo sde): dag la brnyas so/ /gang dag mthong na dga' bar gyur pa de dag ni mthong na dga' ba ma yin pa dag la brnyas so/ /gang dag mang du thos par gyur pa de dag ni mang du thos pa ma yin pa dag la brnyas so/ /gang dag spobs pa dang ldan
258b3(mdo sde): par gyur pa de dag ni spobs pa dang mi ldan pa dag la brnyas so/ /gang dag stong pa la mos par gyur pa de dag ni ser sna can dag la brnyas so/ /gang dag tshul khrims dang ldan par gyur pa de dag ni ngang tshul ngan pa can dag la brnyas so/ /
258b4(mdo sde): gang dag bzod pa tsam rnyed par gyur pa de dag ni gnod sems can dag la brnyas so/ /gang dag brtson 'grus dang ldan par gyur pa de dag ni le lo can dag la brnyas so/ /gang dag bsam gtan la bsam gtan byed par gyur pa de dag
258b5(mdo sde): ni sems rnam par g.yengs pa dag la brnyas so/ /gang dag shes rab dang ldan par gyur pa de dag ni 'chal pa'i shes rab can dag la brnyas so/ /gang dag thabs la mkhas par gyur pa de dag ni thabs la mi mkhas pa dag la
258b6(mdo sde): brnyas so/ /de dag chos yid du 'ong ba gang dang gang rnyed par gyur pa de yang de dag nyid kyis gzhan la brnyas so/ /byams pa gang dag 'thun par gyur nas lag gcig ste/ dbyer med pas sngon sangs rgyas brgya la dge ba'i rtsa ba
258b7(mdo sde): bskyed par gyur pa de dag kyang phyi ma'i tshe phyi ma'i dus na dbye bar 'gyur na/ de las gzhan pa'i sems can bsam pa ma nges pa dge ba'i rtsa ba ma bskyed pa/ blo rgod pa rnams lta smos kyang ci dgos/ byams pa de ltar phyis 'jig rten
258b8(mdo sde): mi bzad pa 'byung bar 'gyur ro/ /byams pa de lta bas na byang chub sems dpa' khyod kyis go cha chen po sra ba shin du bgo bar bya/ lhag pa'i bsam pas bsgrub pa dang / bzod pa'i stobs dang ldan par bya/ chos zab mo la 'jug
259a1(mdo sde): pa'i ye shes la mkhas par bya/ dmigs pa med pa'i lta ba can du 'gyur bar bya/ sems brtan par bya/ brtson 'grus brtan par bya/ rtul ba brtan pa dang / sbyor ba brtan par bya/ phyi ma'i tshe phyi ma'i dus na dam
259a2(mdo sde): pa'i chos yongs su blang ba dang / dam pa'i chos gzung ba dang / dam pa'i chos kun du bsrung ba dang / dam pa'i chos ring du gnas par bya ba la spro bar bya/ brtson 'grus brtsam par bya/ brtson par bya/ gzhan yang gzung bar bya'o/ /
259a3(mdo sde): de nas mchog tu dga' ba'i rgyal po dang / 'jam dpal la sogs pa sems dpa' dpe med pa drug bcu dang / byams pa dang / seng ge rab snang la sogs pa/ bskal pa bzang po'i byang chub sems dpa' sems dpa' chen
259a4(mdo sde): po rnams kyis bcom ldan 'das kyis dam pa'i chos yongs su gzung ba bstan pa 'di thos nas/ phyi ma'i tshe phyi ma'i dus de na dam pa'i chos yongs su gzung bar spro bar 'gyur te/ de dag gis bcom ldan 'das la 'di skad
259a5(mdo sde): ces gsol to/ /bcom ldan 'das bdag cag lhan cig tu 'thun par g.yo dang / sgyu thams cad spangs shing / nga rgyal dang / rgyags pa dang / dregs pa thams cad spangs la dga' ba dang / mi dga' ba dang / srid pa thams
259a6(mdo sde): cad bsal te/ zab mo mi dmigs pa la mos shing de bzhin gshegs pa'i sangs rgyas kyi byang chub bskal pa grangs ma mchis pa bye ba khrag khrig brgya stong du bsgrubs pa 'di kun du bsrung bar bgyi/ yongs su gzung
259a7(mdo sde): bar bgyi/ gzhan dag la yang rgya cher yang dag par rab tu bstan par bgyi zhing / bdag cag lus dang srog la mi blta bar sangs rgyas kyi byang chub 'di kun du bsrung bar bgyi'o/ /de nas bcom ldan 'das kyis mchog
259a8(mdo sde): tu dga' ba'i rgyal po dang / 'jam dpal la sogs pa sems dpa' dpe med pa drug bcu dang / byams pa dang / seng ge rab snang la sogs pa bskal pa bzang po'i byang chub sems dpa' sems dpa' chen po de dag
259b1(mdo sde): la rjes su bstan pa'i phyir tshigs su bcad pa 'di dag bka' stsal to/ /g.yo med sgyu med nga med tha ba med/ /dran ldan blo gros ldan zhing gnas med gnas/ /zab mo bzod la mi g.yeng legs gnas te/ /stobs bcu nor 'di rab tu
259b2(mdo sde): bsrung bar gyis/ /sgyu med gcam med 'dod med nga med dang / /gzung med dga' dang rnam par 'dzin bral dang / /nam mkha'i lam ltar mnyam nyid rab ldan par/ /de ltar sbyor ba ting 'dzin 'di 'thob bo/ /rtag tu byang chub 'dun
259b3(mdo sde): pa brtan par gyis/ /zab mo rgyal ba dag gi tshul yang bsgoms/ /dga' ba kun la 'dris la mi lta na/ /des ni ting 'dzin dkon mchog 'di 'thob bo/ /rtag tu dga' dang mi dga' sems snyoms shing / /skyes bu
259b4(mdo sde): mchog la ston pa lta bu yi/ /'du shes skyed cing dga' bya rtag dga' ba/ /des ni myur du ting 'dzin 'di rtogs so/ /snang ba zad mi shes pa mchog gi gter/ /spobs pa phyag rgya tshul ni bye ba brgyas/ /nyi ma'i 'od
259b5(mdo sde): zer rab rib sel lta bu/ /ye shes 'jug pa'i tshul ni 'dir brjod do/ /nyi ma zla ba dang ni skar ma dang / /ji ltar sa dang gangs kyi ri bo dang / /gling bzhi'i bdag po brgya byin tshangs pa dang / /sman pa lta bu'i mdo sde 'di zung
259b6(mdo sde): shig / 'di ni sems dag 'di ni las zad byed/ /'di ni bdud rtsi 'di ni bdud 'dul ba/ /'di ni pha rol sems spyod rdzu 'phrul mig /'di ni sems can thams cad rtogs byed sgra/ /'di ni bskal pa khrag khrig dran par byed/ /
259b7(mdo sde): 'di ni dra ba thams cad ma lus zad/ /sangs rgyas phyag rgya 'di ni bde gshegs bstod/ /'di dang ldan pa'i lag tu byang chub gnas/ /ji ltar stong nyid rang bzhin 'dir gnas pa/ /de ltar de yis stong nyid 'di rtogs te/ /
259b8(mdo sde): rtog dang rnam par rtog pa'i spros pa 'di/ /gnyi ga yongs su spangs na chos 'dzin yin/ /nga ni mya ngan 'das phyi la la zhig /chos 'di rmi lam lta bur blta zhes 'dzer/ /gang chos ma byung sus kyang byas ma yin/ /rang gi
260a1(mdo sde): shes pas de dag de la rtog / /stong nyid ma skyes sus kyang byas ma yin/ /ma mthong 'ongs pa ma yin 'pho min na/ /dmigs gnas bdag cag stong nyid legs bslab shes/ /'dzer pa de dag chos kyi rkun po yin/ /gang
260a2(mdo sde): dag las ni chos 'di thos nas su/ /mchi ma 'byung zhing ba spu rab g.yos nas/ /de ni byang chub phyir mi ldog ces 'dzer/ /phyi nas bsngags pa ma yin brgya dag smra/ /ma rabs khyim du nor mang zad nas ni/ /bde ba'i ched
260a3(mdo sde): du de dag rab 'byung ste/ /bstan pa 'di la bde ba kun rnyed nas/ /nga yi sras rnams la ni sdang bar byed/ byang chub don gnyer kha cig 'dir rab 'byung / /byang chub smra ste byang chub gnas ma yin/ /rgya mtsho chu mtha' pha
260a4(mdo sde): mtha' ring ba ltar/ /'dir yang ma bsdams byang chub de bzhin no/ /rnyed dang mdza' bo'-i khyim la sten pa'i phyir/ /bdag cag yang dag rab tu byung ba ste/ /spyod lam dang ni dgon par rnam dag cing / /mkhan po dang ni
260a5(mdo sde): mdza' bos dag ces 'dzer/ /gang dag nga yi bstan 'dir rab byung nas/ /pad ma chu ltar 'jig rten chos gnas te/ /tshul 'di ji bzhin mdo sde 'dir brtson pa/ /de dag nga yi byang chub yang dag srung / /mchog tu dga'
260a6(mdo sde): ba'i rgyal po khyod bstan gyis/ /blo ngan de dag lta bur bslab mi bya/ /nan tan gyis ni sangs rgyas yon tan thob/ /de phyir rtog pa med par rab tu sbyor/ /khrag khrig zhing gi mi rnams ji snyed pas/ /gang gA'i bye snyed blangs
260a7(mdo sde): nas btab pa dag / de la bye snyed sa bon ji tsam par/ /'bras bu re re byung bar gyur pa yi/ /de lta'i thabs kyis bye ma rgya che ba/ /stong 'gyur du ni yongs su bsgyur byas nas/ /ji snyed zhing rnams mtha' yas rab 'das
260a8(mdo sde): shing / /gcig ces bya bar mtshan ma bzhag gyur la/ /de lta'i tshul gyis snga na yod pa yi/ /bye ma dag ni thams cad zad gyur pa/ /de tsam tshad kyi phyogs bcu ji snyed pa/ /zhing rnams rgyal ba rnams kyis yongs
260b1(mdo sde): gang la/ /sangs rgyas re re'ang de snyed dbur gyur te/ /dbu kun la yang de snyed ljags gyur la/ /de dag bskal pa gang gA'i bye snyed du/ /mdo sde 'dir gnas de yi bsngags brjod kyang / /ri rab yungs 'bru nam
260b2(mdo sde): mkha' rtswa tsam dang / /rgya mtsho las ni thigs gcig blangs pa bzhin/ /de ltar de yi yon tan brjod gyur pa/ /de phyir rtog med tshul du rab tu sbyor/ /de nas mchog tu dga' ba'i rgyal po dang / 'jam dpal
260b3(mdo sde): gzhon nur gyur pa la sogs pa sems dpa' dpe med drug bcu dang / byams pa dang / seng ge rab snang la sogs pa bskal pa bzang po'i byang chub sems dpa' sems dpa' chen po de dag gis bcom ldan
260b4(mdo sde): 'das la 'di skad ces gsol to/ /bcom ldan 'das chos chos shes bgyi ba'i chos de chos gang gi tshig bla dgas lags/ de skad ces gsol pa dang / bcom ldan 'das kyis mchog tu dga' ba'i rgyal po dang / 'jam dpal la sogs
260b5(mdo sde): pa sems dpa' dpe med drug bcu dang / byams pa dang / seng ge rab snang la sogs pa/ bkal pa bzang po'i byang chub sems dpa' sems dpa' chen po de dag la 'di skad ces bka' stsal to/ /rigs kyi bu dag chos chos shes bya ba'i
260b6(mdo sde): chos de ni 'gyur ba med cing rnam par rtog pa med pa'i tshig bla dgas so/ /gsol pa/ bcom ldan 'das 'gyur ba ma mchis shing / rnam par rtog pa ma mchis pa de yang gang gi tshig bla dgas lags/ bcom ldan 'das
260b7(mdo sde): kyis bka' stsal pa/ rigs kyi bu dag 'gyur ba med cing rnam par rtog pa med pa zhes bya ba de ni dmigs pa med pa'i tshig bla dgas so/ /gsol pa/ bcom ldan 'das dmigs pa ma mchis pa de yang gang gi tshig bla dgas lags/
260b8(mdo sde): bcom ldan 'das kyis bka' stsal pa/ rigs kyi bu dag dmigs pa med pa zhes bya ba de ni mi zad pa'i tshig bla dgas so/ /gsol pa/ bcom ldan 'das mi zad pa de yang gang gi tshig bla dgas lags/ bcom ldan 'das kyis
261a1(mdo sde): bka' stsal pa/ rigs kyi bu dag mi zad pa zhes bya ba de ni mi skye ba'i tshig bla dgas so/ /gsol pa/ bcom ldan 'das mi skye ba de yang gang gi tshig bla dgas lags/ bcom ldan 'das kyis bka' stsal pa/ rigs
261a2(mdo sde): kyi bu dag mi skye ba zhes bya ba de ni mi 'gog pa'i tshig bla dgas so/ /gsol pa/ bcom ldan 'das mi 'gog pa de yang gang gi tshig bla dgas/ bcom ldan 'das kyis bka' stsal pa/ rigs kyi bu dag mi 'gog pa zhes
261a3(mdo sde): bya ba de ni sdud pa med pa'i tshig bla dgas so/ /gsol pa/ bcom ldan 'das sdud pa ma mchis pa de yang gang gi tshig bla dgas lags/ bcom ldan 'das kyis bka' stsal pa/ rigs kyi bu dag sdud pa med pa zhes bya
261a4(mdo sde): ba de ni yongs su gzung ba med pa'i tshig bla dgas so/ /gsol pa/ bcom ldan 'das yongs su gzung ba ma mchis pa de yang gang gi tshig bla dgas lags/ bcom ldan 'das kyis bka' stsal pa/ rigs kyi bu dag yongs
261a5(mdo sde): su gzung ba med pa zhes bya ba de ni gnas med pa'i tshig bla dgas so/ /gsol pa/ bcom ldan 'das gnas ma mchis pa de yang gang gi tshig bla dgas lags/ bcom ldan 'das kyis bka' stsal pa/ rigs kyi bu dag
261a6(mdo sde): gnas med pa zhes bya ba de ni 'gyur ba med pa'i tshig bla dgas so/ /gsol pa/ bcom ldan 'das 'gyur ba ma mchis pa de yang gang gi tshig bla dgas lags/ bcom ldan 'das kyis bka' stsal pa/ rigs kyi bu dag
261a7(mdo sde): 'gyur ba med pa zhes bya ba de ni 'dus ma byas kyi tshig bla dgas so/ /gsol pa/ bcom ldan 'das 'dus ma bgyis pa de yang gang gi tshig bla dgas lags/ bcom ldan 'das kyis bka' stsal pa/ rigs kyi bu dag 'dus
261a8(mdo sde): ma byas shes bya ba de ni grangs dang bral ba'i tshig bla dgas so/ /gsol pa/ bcom ldan 'das grangs dang bral ba de yang gang gi tshig bla dgas lags/ bcom ldan 'das kyis bka' stsal pa/ rigs kyi bu dag grangs dang
261b1(mdo sde): bral ba zhes bya ba de ni sems med pa'i tshig bla dgas so/ /gsol pa/ bcom ldan 'das sems ma mchis pa de yang gang gi tshig bla dgas lags/ bcom ldan 'das kyis bka' stsal pa/ rigs kyi bu dag sems med pa zhes bya ba
261b2(mdo sde): de ni rnam par rig pa med pa'i tshig bla dgas so/ /gsol pa/ bcom ldan 'das rnam par rig pa ma mchis pa de yang gang gi tshig bla dgas lags/ bcom ldan 'das kyis bka' stsal pa/ rigs kyi bu dag rnam par rig pa med pa zhes
261b3(mdo sde): bya ba de ni 'du ba med pa'i tshig bla dgas so/ /gsol pa/ bcom ldan 'das 'du ba ma mchis pa de yang gang gi tshig bla dgas lags/ bcom ldan 'das kyis bka' stsal pa/ rigs kyi bu dag 'du ba med pa zhes bya ba de ni
261b4(mdo sde): bral ba med pa'i tshig bla dgas so/ /gsol pa/ bcom ldan 'das bral ba ma mchis pa de yang gang gi tshig bla dgas lags/ bcom ldan 'das kyis bka' stsal pa/ rigs kyi bu dag bral ba med pa zhes bya ba de ni mnyam pa
261b5(mdo sde): nyid kyi tshig bla dgas so/ /gsol pa/ bcom ldan 'das mnyam pa nyid de yang gang gi tshig bla dgas lags/ bcom ldan 'das kyis bka' stsal pa/ rigs kyi bu dag mnyam pa nyid ces bya ba de ni mi mnyam pa med pa'i
261b6(mdo sde): tshig bla dgas so/ /gsol pa/ bcom ldan 'das mi mnyam pa ma mchis shes bgyi ba de yang gang gi tshig bla dgas lags/ bcom ldan 'das kyis bka' stsal pa/ rigs kyi bu dag mi mnyam pa med pa zhes bya ba de
261b7(mdo sde): ni gnas pa med pa'i tshig bla dgas so/ /gsol pa/ bcom ldan 'das gnas pa ma mchis pa zhes bgyi ba de yang gang gi tshig bla dgas lags/ bcom ldan 'das kyis bka' stsal pa/ rigs kyi bu dag gnas pa
261b8(mdo sde): med pa zhes bya ba de ni dngos po med pa'i tshig bla dgas so/ /gsol pa/ bcom ldan 'das dngos po ma mchis pa zhes bgyi ba de yang gang gi tshig bla dgas lags/ bcom ldan 'das kyis bka' stsal pa/ rigs kyi bu dag
262a1(mdo sde): dngos po med pa zhes bya ba de ni ngo bo nyid med pa'i tshig bla dgas so/ /gsol pa/ bcom ldan 'das ngo bo nyid ma mchis zhes bgyi ba de yang gang gi tshig bla dgas lags/ bcom ldan 'das kyis bka' stsal pa/ rigs kyi
262a2(mdo sde): bu dag ngo bo nyid med pa zhes bya ba de ni kun gzhi med pa'i tshig bla dgas so/ /gsol pa/ bcom ldan 'das kun gzhi ma mchis shes bgyi ba de yang gang gi tshig bla dgas lags/ bcom ldan 'das kyis bka' stsal pa/ rigs kyi
262a3(mdo sde): bu dag kun gzhi med pa zhes bya ba de ni mya ngan las 'das pa'i tshig bla dgas so/ /de nas mchog tu dga' ba'i rgyal po dang / 'jam dpal la sogs pa sems dpa' dpe med drug bcu dang / byams pa dang / seng ge rab snang
262a4(mdo sde): la sogs pa bskal pa bzang po'i byang chub sems dpa' sems dpa' chen po de dag gis bcom ldan 'das la 'di skad ces gsol to/ /bcom ldan 'das gal te chos de dag mtshan nyid de lta bu lags na/ bcom ldan
262a5(mdo sde): 'das 'di la chos nub par gyur pa ni gang lags/ bdag cag gis ni gang bsrung bar bgyi/ de skad ces gsol pa dang / bcom ldan 'das kyis mchog tu dga' ba'i rgyal po dang / 'jam dpal la sogs pa sems dpa'
262a6(mdo sde): dpe med drug bcu dang / byams pa dang / seng ge rab snang la sogs pa bskal pa bzang po'i byang chub sems dpa' sems dpa' chen po de dag la 'di skad ces bka' stsal to/ /rigs kyi bu dag byis pa so so'i skye bo
262a7(mdo sde): rnams ni chos chos su 'du shes shing chos su rtog ste/ chos spros par byed do/ /de dag chos su brtags/ chos su spros pas gnyis su ston to/ /gang dag gnyis su ston pa de dag chos dang 'gal bar zhugs pa yin mod
262a8(mdo sde): kyi/ rigs kyi bu gang don dam par na 'di la chos sam/ chos dang 'gal ba gang yang mi dmigs so/ /de nas bcom ldan 'das kyis don de dag bka' stsal nas/ de'i tshe tshigs su bcad pa 'di dag gsungs so/ /kha cig
262b1(mdo sde): byams pa de nyid 'dus byas te/ /gzhan ni 'dus ma byas 'dzer kha cig gzhan/ /chos la dmigs pas gnyi ga'ang rnam rtog ste/ /spros pa de ni dag pa ma yin smra/ /chos ni gang gis ma byas bshig pa med/ /ma mthong
262b2(mdo sde): ma shes su dang nye ba'ang min/ /yongs rtog spyod yul mi rigs ldan de dag /de dag thams cad stong zhes tshig tu smra/ /gang zhig stong sems de ni rigs min te/ /'di ltar de yis skye med brtags phyir ro/ /rnam rtog
262b3(mdo sde): thams cad bdud kyi zhags pa ste/ /'gyur med chos kyi phyag rgya zhes bya'o/ /med pa'i chos la yongs su rtog pas na/ /byis pa gang yin g.yo ba de yis bcings/ /rnam par rtog pa thams cad brag cha 'dra/ /byis pa
262b4(mdo sde): de dag gnyis su 'dzin pas rtog / shes ldan rnams kyis shes pa gzhar mi rnyed/ /shes ldan las kyang shes pa byung ba med/ /kun rdzob dag la brten nas 'di bstan te/ /'di la shes dang shes ldan mi dmigs so/ /
262b5(mdo sde): gal te chos kyi ngo bo 'ga' yod na/ /de ni 'jig phyir chad pa mya ngan 'da'/ /gal te chos rnams gnas par gyur na ni/ /de tshe mya ngan 'das kun rtag par 'gyur/ /byis pa dag gis spangs dang de bzhin thob/ /byis pas
262b6(mdo sde): mya ngan 'da' byas mtshan nyid med/ /bdag tu dmigs pa dag ni 'dus byas thob/ /mkhas pa yod dang med par 'du shes med/ /rig dang ma rig gnyi ga gnyis su med/ /tha snyad tsam ste de la snying po med/ /spros pa mtshan
262b7(mdo sde): ma spyod yul de dag ni/ /dngos po gzhig phyir mya ngan 'das pa smra/ /sems kyis sems kyi ngo bo nyid mi shes/ /ngo bo nyid kyis sems kyang mi shes te/ /chos rnams thams cad rmi lam ngo bo nyid/ /de ni gnyis su bden
262b8(mdo sde): zhes kha cig smra/ /skye ba'i chos de bden pa ma yin te/ /'gog pa yang ni cung zad bden ma yin/ /sangs rgyas thams cad skye ba'i chos min te/ /de lta'i thabs kyis bden par 'gyur ba yin/ /sangs rgyas ye shes
263a1(mdo sde): cung zad ma rnyed de/ /bstan pa'i chos kyang cung zad bstan pa med/ /sus kyang sems can gang yang bkrol ba med/ /de ltar sangs rgyas mi skye sangs rgyas so/ /gal te 'di ni rang bzhin mya ngan 'das/ /rgyal ba nyan thos
263a2(mdo sde): bcas pa de nyid 'gro/ /ther zug chos ni mya ngan 'da' ma yin/ /spros pa med pa nams kyang mkhas mi 'gyur/ /gang gis sems can sems can don mi mthong / /de ltar 'jig rten kun rdzob sems can bstan/ /sems
263a3(mdo sde): can yang dag ngo bo nyid mthong na/ /de ni mya ngan 'da' ba gzhi med gnas/ /gang dag 'di la phung po bden smra dang / /kha cig srid 'gog lam ni bden zhes 'dzer/ /skye ba med pa bden pa gcig yin na/ /de la kha cig bden
263a4(mdo sde): pa bzhi zhes 'dzer/ /byang chub snying por 'dug nas bden gcig kyang / /grub par ma mthong bzhi lta ga la zhig /de ltar blo gros ngan mang rab byung nas/ /nga yi bstan pa rnam par 'jig par byed/ /dge sbyong yon tan tshol
263a5(mdo sde): bar 'dod pa dag / ting 'dzin 'di la rab tu sbyar ba'i phyir/ /ma bsdams rnams dang 'dris pa med byas te/ /bse ru lta bur dgon par gnas par bya/ /rkang gnyis dam pa bye ba brgyad bcu yis/ /'di la rab tu sbyor la dgongs
263a6(mdo sde): pa mdzad/ /gang dag bden pa mthong ba'i lha mang po/ /de dag nyin dang mtshan du de la srung / /gang dag ting 'dzin blta dka' 'di sgom la/ /sangs rgyas kyis ni de yi rmi lam du/ /snang ba gsal ba mtha' yas mi zad pa/ /
263a7(mdo sde): bsgrub pa 'jug pa'i sgor 'jug sbyin par 'gyur/ /de nas bcom ldan 'das kyis 'jam dpal gzhon nur gyur pa la bka' stsal pa/ 'jam dpal byang chub sems dpa' sems dpa' chen po sangs rgyas kyi byang chub
263a8(mdo sde): mngon par rdzogs par 'tshang rgya bar 'dod pas ting nge 'dzin 'di la brtson par bya'o/ /byang chub sems dpa' mtshan dang dpa byad bzang po yongs su sgrub par 'dod pas ting nge 'dzin 'di la brtson par bya'o/ /byang chub sems
263b1(mdo sde): dpa' sangs rgyas kyi chos ma 'dres pa bcwa brgyad thob par 'dod pas ting nge 'dzin 'di la brtson par bya'o/ /byang chub sems dpa' stobs dang / mi 'jigs pa dang / byams pa chen po dang / snying rje chen po thob par 'dod
263b2(mdo sde): pas ting nge 'dzin 'di la brtson par bya'o/ /byang chub sems dpa' sangs rgyas kyi spyan dang / rang byung nyid dang / sangs rgyas kyi zhing phun sum tshogs pa dang / tshe phun sum tshogs pa dang / bkod pa phun sum tshogs pa thob par
263b3(mdo sde): 'dod pas ting nge 'dzin 'di la brtson par bya'o/ /byang chub sems dpa' 'khor phun sum tshogs pa dang / gzugs phun sum tshogs pa dang / byang chub sems dpa' mtshan phun sum tshogs pa dang / nyan thos phun
263b4(mdo sde): sum tshogs pa thob par 'dod pas ting nge 'dzin 'di la brtson par bya'o/ /byang chub sems dpa' snang ba dang / ye shes dang / gzungs dang / sems can gyi skad kyi brda dang / rigs pa dang / tshul dang / sgo thob par
263b5(mdo sde): 'dod pas ting nge 'dzin 'di la brtson par bya'o/ /byang chub sems dpa' lam la 'jug pa dang / 'od phun sum tshogs pa dang / so so yang dag par rig pa'i stobs bskyed pa dang / rnam par gdon mi za ba'i
263b6(mdo sde): stobs bskyed pa la mkhas pa thob par 'dod pas ting nge 'dzin 'di la brtson par bya'o/ /byang chub sems dpa' spobs pa phun sum tshogs pa dang / lta ba phyin ci ma log pa dang / mnyam pa nyid rtogs par khong du
263b7(mdo sde): chud par 'dod pas ting nge 'dzin 'di la brtson par bya'o/ /de ci'i phyir zhe na/ 'di ltar byang chub sems dpa' ting nge 'dzin 'di la brtson pa ni yon tan gyi phan yon 'di thams cad 'thob bo/ /de ltar byang chub sems
263b8(mdo sde): dpa' yon tan gyi phan yon dang ldan pa ni sangs rgyas shes bya'o/ /'dren pa zhes bya'o/ /rnam par 'dren pa zhes bya'o/ /yongs su 'dren pa zhes bya'o/ /ston pa zhes bya'o/ /thams cad mkhyen pa zhes bya'o/ /
264a1(mdo sde): rgyal ba zhes bya'o/ /'jig rten gyi mgon po zhes bya'o/ /rang byung zhes bya'o/ /de bzhin gshegs pa zhes bya'o/ /'dul ba smra ba de bzhin byed pa zhes bya'o/ /mnyam pa med pa dang / mi mnyam pa dang /
264a2(mdo sde): mnyam pa dang / mtshungs pa med pa zhes bya'o/ /mchog du smra ba/ yang dag par smra ba/ bde ba smra ba/ dus su smra ba zhes bya'o/ /'dul ba smra ba zhes bya'o/ /bla na med pa zhes bya'o/ /mi'i dam pa zhes bya'o/ /de ci'i phyir zhe na/
264a3(mdo sde): 'jam dpal ngas ting nge 'dzin 'di la gnas nas bcom ldan 'das mar me mdzad de bzhin gshegs pa mthong ma thag tu byang chub thob bo/ /'jam dpal gyis gsol pa/ gal te bcom ldan 'das de bzhin gshegs pa
264a4(mdo sde): mar me mdzad gzigs ma thag tu byang chub brnyes nas/ bcom ldan 'das ci'i slad du slar bskal pa grangs ma mchis par 'khor ba na 'khor/ bcom ldan 'das kyis bka' stsal pa/ 'jam dpal sangs rgyas kyi bya
264a5(mdo sde): ba byed cing sems can yongs su smin par bya ba dang / sngon gyi smon lam phun sum tshogs pa thob par bya ba'i phyir bskal pa grangs med par 'khor ba na 'khor mod kyi/ 'on kyang 'jam dpal der ngas byang chub dang / de nyid du
264a6(mdo sde): yongs su mya ngan las 'das pa bzung ngo / /de nas bcom ldan 'das kyis don 'di nyid rgya cher bstan pa'i phyir de'i tshe tshigs su bcad pa 'di dag bka' stsal to/ /'di dang ldan pa 'dren par 'gyur te blo gros mtha' yas blo
264a7(mdo sde): gros mchog / phyogs bcu'i sangs rgyas bye ba phrag brgya mang po dag gis dgongs par 'gyur/ /mdo sde brgya yi tshul dag shin tu rab 'byed bsam yas dpag med de/ /mdo sde 'di la rab tu sbyor ba mi zad gzungs 'thob rnyed par 'gyur/
264a8(mdo sde): 'di ni ye shes ting 'dzin rnam par gdon mi za ba skad kun sgo/ /rab tu rtogs dang rnam par grol dang chags med 'dzin pa thams cad zhi/ /mi skye ba dang 'gog dang gzhi med mya ngan 'das dang rims nad med/ /stobs dang mtshan dang
264b1(mdo sde): dpe byad bzang dang rgyal ba'i yon tan kun sgrub pa/ /dbyangs kyi yan lag kun dang sna tshogs mtha' yas skad rnams yongs su sbyong / /rjes su rtogs dang tshim pa dang ni spyod dang 'dzin pa thams cad bral/ /shin du rnam par shes dang
264b2(mdo sde): gdon mi za mchog nyon mongs thams cad zad/ /mdo sde 'di la rab tu sbyor ba byang chub drung du song ba yin/ /rtse gcig yid kyis mngon sum du ni 'di la tshul bzhin rab sbyor la/ /gnyid dang le lo ma byed shes kyi khe bde mngon par dga' ma
264b3(mdo sde): byed/ /rtag tu tshul khrims gnyen dang phrag dog med dang byams pa'i yid du byos/ /dga' ba'i ngang tshul gus dang bcas pas ting 'dzin mchog 'di rnyed par 'gyur/ /mnyam sems shin du bsdams pa drang po rtag tu rnam par dga'
264b4(mdo sde): ba dang / /gnas med 'dris med shes kyi khe dang bde la pad ma chu bzhin byos/ /ji ltar bya bzhin nga med mos pa brtan zhing sred dang g.yo med pa/ /de ni phyi ma'i dus na gzungs mchog rgyal po 'di ni 'thob par 'gyur/ /stong gsum dag ni
264b5(mdo sde): rab tu g.yos nas lha brgya sil snyan dkrol bar byed/ /nam mkha' las ni byug pa gos dang phye ma dag dang rgyal mtshan brgya/ /mdzes phreng mgul rgyan rna cha zla gam dung dang rkang gdub do shal brgya/ /nor bu mu tig dpung rgyan gtsug
264b6(mdo sde): rgyan sor gdub sna tshogs 'thor bar byed/ /lha dang lha yi bu mo klu dang dri za mdab bzangs tshogs mang po/ /nam mkha' lding dang lha min dbang po dge bsnyen dge slong brgya mang dang / /de bzhin dge slong ma dang dge bsnyen ma ni mang
264b7(mdo sde): po dga' 'gyur langs/ /rang gi gos dag dang ni rgyan rnams phul nas byang chub sems bskyed do/ /chos 'di shin du bstan tshe sems can mang po byang chub zhugs pa dang / /kha cig phyir mi ldog par gyur pa bstan cing tshad gzung
264b8(mdo sde): nus ma yin/ /dgra bcom nyid du btul bar gyur pa gang gA bye ma snyed/ /'dren pa blta phyir zhing ni brgya nas lhags pa de dag dga' nas dong / /bcom ldan 'das kyis chos kyi rnam grangs 'di bshad pa na/ sems can grangs med pa bla na med pa
265a1(mdo sde): yang dag par rdzogs pa'i byang chub tu yang dag par zhugs so/ /byang chub sems dpa' khrag khrig phrag brgyad bcu ni bla na med pa yang dag par rdzogs pa'i byang chub las phyir mi ldog par gyur to/ /byang chub sems dpa'
265a2(mdo sde): bye ba phrag drug bcu dang / 'bum phrag gsum ni de bzhin gshegs pa'i ye shes kyi phyag rgya'i ting nge 'dzin 'di thob bo/ /dge slong dang / dge slong ma dang / dge bsnyen dang / dge bsnyen ma dpag tu med pa dang / sems can tshad med
265a3(mdo sde): pa dag gis ni dgra bcom pa nyid thob bo/ /phyogs bcu'i 'jig rten gyi khams nas 'dus pa'i byang chub sems dpa' de dag thams cad kyis ni de bzhin gshegs pa'i ye shes kyi phyag rgya'i ting nge 'dzin 'di thob bo/ /bcom
265a4(mdo sde): ldan 'das kyis de skad ces bka' stsal nas/ nyan thos chen po de dag dang / mchog tu dga' ba'i rgyal po dang / 'jam dpal la sogs pa byang chub sems dpa' dpe med drug bcu dang / byams pa dang / seng ge rab snang dang snang
265a5(mdo sde): byed la thugs pa'i bar la sogs pa bskal pa bzang po'i byang chub sems dpa' sems dpa' chen po thams cad dang / phyogs bcu'i 'jig rten gyi khams nas 'dus pa'i byang chub sems dpa' sems dpa' chen po dang /
265a6(mdo sde): rgyal po'i btsun mo dpal bzangs dang / gser mchog snang dang / thams cad dang ldan pa'i 'khor de dang / lha dang mi dang / lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la
265a7(mdo sde): mngon par bstod do/ / //'phags pa de bzhin gshegs pa'i ye shes kyi phyag rgya'i ting nge 'dzin ces bya ba theg pa chen po'i mdo/ rdzogs so// // rgya gar skad du/ Ar+ya shU rang ga ma sa mA d+hi nA ma ma
265a8(mdo sde): hA yA na sU tra/ bod skad du/ 'phags pa dpa' bar 'gro ba'i ting nge 'dzin ces bya ba theg pa chen po'i mdo/ bam po dang po/ sangs rgyas dang byang chub sems dpa' thams cad la phyag 'tshal lo/ /'di skad bdag gis
265b1(mdo sde): thos pa dus gcig na/ bcom ldan 'das rgyal po'i khab na/ bya rgod kyi phung po'i ri la dge slong sum khri nyis stong gi dge slong gi dge 'dun chen po mngon par shes pas mngon par shes pa sha stag dang / thabs gcig tu bzhugs
265b2(mdo sde): so/ /byang chub sems dpa' bdun khri nyis stong dang yang thabs gcig ste/ thams cad kyang mngon par shes pa'i ye shes thob pa/ gzungs kyis mi brjed pa'i chos dang ldan pa/ spobs pa mi zad pa'i chos dang ldan pa/ ting nge 'dzin
265b3(mdo sde): la shin du gnas pas mi g.yo ba/ shes rab kyi mig sgrub pa shes pa la mkhas pa/ bzod pa thob pa/ gzungs kyi tshul thob pa/ chos zab mo'i tshul la zhugs pa/ bskal pa grangs med pa bye ba tshar phyin pa/ smon
265b4(mdo sde): lam phun sum tshogs pa/ bdud dang phyir rgol ba bcom pa/ sangs rgyas kyi zhing bkod pa chen po dang ldan pa yongs su bzung ba/ byams pa chen po'i go cha bgos pa/ snying rje chen po yongs su bzung ba/ brtson 'grus
265b5(mdo sde): chen po la rtul ba/ tshig thams cad kyi nges pa'i tshig ston pa shes pa la mkhas pa/ spyod pa yongs su dag pa/ rnam par thar pa'i sgo gsum la gnas pa/ ye shes dus gsum la ma chags pa thob pa/ khams gsum
265b6(mdo sde): las mngon par byung ba/ sangs rgyas dang chos la mos pa mang ba/ chos kyi 'khor lo skor ba/ sgra thogs pa med pa/ sgra yid du 'ong bas go bar byed pa/ spyod lam thams cad yongs su brtags pa ma yin pa/ dkris pa dang
265b7(mdo sde): bral ba/ mtshan gyis legs par brgyan pa/ sems can thams cad yongs su mi gtong ba'i go cha bgos pa/ dran pa dang / blo gros dang / rtogs pa dang ldan pa/ ngo tsha shes pa dang / brtan pa dang ldan pa sha stag la 'di lta ste/
265b8(mdo sde): byang chub sems dpa' sems dpa' chen po thogs pa med par chos kyi 'khor lo skor ba dang / byang chub sems dpa' sems dpa' chen po sems bskyed ma thag tu chos kyi 'khor lo skor ba dang / byang chub sems dpa'
266a1(mdo sde): sems dpa' chen po sgrib pa med pa'i chos kyi 'khor lo skor ba dang / byang chub sems dpa' sems dpa' chen po mig gtsang zhing dri ma med par yongs su sbyong ba dang / byang chub sems dpa' sems dpa' chen po kun nas ldang
266a2(mdo sde): ba thams cad rnam par sel ba dang / byang chub sems dpa' sems dpa' chen po dga' ba dang dad pa'i spyod lam ston pa dang / byang chub sems dpa' sems dpa' chen po mtshan dam pa bkod pa'i rgyal po'i blo gros dang / byang chub
266a3(mdo sde): sems dpa' sems dpa' chen po sems can thams cad mi slu ba'i blo dang ldan pa dang / byang chub sems dpa' sems dpa' chen po yon tan rgya mtsho mtha' yas pa'i blo gros dang / byang chub sems dpa' sems dpa' chen po
266a4(mdo sde): 'du shes ldog pa shes pa la mkhas pa dang / byang chub sems dpa' sems dpa' chen po brtson 'grus brtan zhing rtul ba rtag tu legs par brtsams pa dang / byang chub sems dpa' sems dpa' chen po rtag tu mnyam par
266a5(mdo sde): bzhag cing dbang po mi g.yeng ba dang / byang chub sems dpa' sems dpa' chen po rab tu dga' ba'i sgra 'byin pa'i dbyangs dang / byang chub sems dpa' sems dpa' chen po lha thams cad kyi bstod pa dang / byang chub sems
266a6(mdo sde): dpa' sems dpa' chen po gzungs kyi dbang phyug gi rgyal po dang / byang chub sems dpa' sems dpa' chen po spobs pa'i rgyal po dang / byang chub sems dpa' sems dpa' chen po spobs pa'i rgyan bkod pa'i rgyal po dang / byang chub sems
266a7(mdo sde): dpa' sems dpa' chen po 'jam dpal gzhon nur gyur pa dang / byang chub sems dpa' sems dpa' chen po byams pa dang / byang chub sems dpa' sems dpa' chen po lhun po'i rtsi 'dzin brtsegs pa'i rgyal po dang / byang chub sems
266a8(mdo sde): dpa' sems dpa' chen po yon tan rin po che bkod pa rgya mtsho'i blo gros dang / byang chub sems dpa' sems dpa' chen po brtson 'grus chen po dang / byang chub sems dpa' sems dpa' chen po bkod pa chen po'i blo gros dang / byang chub
266b1(mdo sde): sems dpa' sems dpa' chen po rin po che chen po'i tog dang / byang chub sems dpa' sems dpa' chen po 'od kyi tog dang / byang chub sems dpa' sems dpa' chen po 'od dpal dang / byang chub sems dpa' sems dpa' chen po
266b2(mdo sde): 'od bkod dang / byang chub sems dpa' sems dpa' chen po dad ldan dang / byang chub sems dpa' sems dpa' chen po mchog tu dga' ba'i rgyal po dang / byang chub sems dpa' sems dpa' chen po mthu brtan dang / byang chub
266b3(mdo sde): sems dpa' sems dpa' chen po blo gros brtan pa dang / de dag la sogs pa byang chub sems dpa' sum khri nyis stong dang thabs gcig go/ /gang yang stong gsum gyi stong chen po'i 'jig rten gyi khams 'di na gnas pa'i
266b4(mdo sde): brgya byin dang / tshangs pa dang / 'jig rten skyong ba dang / de ma yin pa gzhan yang lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang / mi ma yin pa/
266b5(mdo sde): gzi brjid che ba/ gzi brjid che ba che zhing che ba 'ongs shing lhags pa/ dge ba'i rtsa ba bskyed pa/ rgya chen po la mos pa de dag thams cad kyang 'khor der tshogs shing 'khod par gyur to/ /de nas byang chub sems dpa' sems
266b6(mdo sde): dpa' chen po blo gros brtan pa 'khor de nyid du 'dus par gyur te 'dug pa de 'di snyam du sems te/ gang bdag gis de bzhin gshegs pa dgra bcom pa yang dag par rdzogs pa'i sangs rgyas la ji lta bu'i zhu ba zhus pas sangs
266b7(mdo sde): rgyas kyi rigs kyang yongs su 'dzin par 'gyur ba dang / chos kyi rigs kyang yongs su bsrungs bar 'gyur ba dang / dge 'dun gyi rigs kyang shin du yongs su 'dzin par 'gyur ba dang / bdud kyi gnas thams cad kyang mog mog
266b8(mdo sde): por byas par 'gyur ba dang / gang zag lhag pa'i nga rgyal can rnams kyang shin du tshar chod par 'gyur ba dang / sems can dge ba'i rtsa ba ma bskyed pa rnams kyang dge ba'i rtsa ba bskyed par 'gyur ba dang / sems can dge
267a1(mdo sde): ba'i rtsa ba bskyed pa rnams kyang dge ba'i rtsa ba rgyas par 'phel bar 'gyur ba dang / sems can gang dag byang chub tu sems ma bskyed pa de dag kyang byang chub tu sems bskyed par 'gyur ba dang / sems can gang dag
267a2(mdo sde): byang chub tu sems bskyed pa de dag kyang phyir mi ldog par 'gyur ba dang / gang dag phyir mi ldog pa de dag kyang myur du bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba dang / sems can
267a3(mdo sde): dmigs pa can thams cad dang / bdag tu mngon par zhen pa rnams kyang lta ba de dag las bskyod par 'gyur ba dang / sems can dman pa la mos pa rnams kyang sangs rgyas kyi chos rgya chen po la mos par 'gyur ba dang /
267a4(mdo sde): sems can rgya chen po la mos pa rnams kyang mgu zhing mchog tu dga' bar 'gyur ba de lta bu'i zhu ba kun zhu bar bya'o snyam mo/ /de nas byang chub sems dpa' sems dpa' chen po blo gros brtan pa stan las langs te/
267a5(mdo sde): bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas bcom ldan 'das la 'di skad ces gsol to/ /gal te zhus
267a6(mdo sde): nas zhu ba lung bstan pa'i slad du bcom ldan 'das kyis bdag la skabs phye na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas la bdag phyogs 'ga' zhig zhu'o/ /de skad ces
267a7(mdo sde): gsol pa dang / bcom ldan 'das kyis byang chub sems dpa' blo gros brtan pa la 'di skad ces bka' stsal to/ /blo gros brtan pa dris pa lung bstan pa'i phyir khyod la de bzhin gshegs pas rtag tu skabs phyes/
267a8(mdo sde): blo gros brtan pa khyod ci dang ci 'dod pa de bzhin gshegs pa la zhus shig dang / zhu ba zhus pa de dang de'i lung bstan pas ngas khyod kyi sems rangs par bya'o/ /de skad ces bka' stsal pa dang / bcom ldan 'das la byang chub
267b1(mdo sde): sems dpa' sems dpa' chen po blo gros brtan pas 'di skad ces gsol to/ /bcom ldan 'das byang chub sems dpa' sems dpa' chen po ting nge 'dzin gang la gnas na myur du bla na med pa yang dag par rdzogs pa'i
267b2(mdo sde): byang chub mngon par rdzogs par 'tshang rgya bar 'gyur ba dang / sangs rgyas bcom ldan 'das rnams dang mi 'bral bar 'gyur ba dang / phyogs bcur snang ba'i phyir snang ba chen po thob par 'gyur ba dang / bdud thams cad
267b3(mdo sde): tshar gcad pa'i phyir shes rab rgya chen po grags pas rnam par 'phrul par 'gyur ba dang / rang byung gi chos thob pa'i phyir ye shes la dbang du 'gyur ba dang / ma bstan pa'i ye shes dang ldan pa'i phyir gzhan gyi dring la
267b4(mdo sde): 'jog par mi 'gyur ba dang / phyi ma'i mtha'i bskal pa bye bar ston pa'i phyir spobs pa rgyun mi 'chad par 'gyur ba dang / tshe bskal pa dpag tu med par 'dzin pa'i phyir rdzu 'phrul gyi rkang pa thob par 'gyur ba dang / sems can nyan thos
267b5(mdo sde): kyi theg pa'i chos la mos pa rnams la nyan thos kyi theg pa ston par 'gyur ba dang / sems can rang sangs rgyas kyi theg pa'i chos la mos pa rnams la rang sangs rgyas kyi theg pa ston par 'gyur ba dang / sems can theg pa
267b6(mdo sde): chen po'i chos la mos pa rnams la sangs rgyas kyi theg pa ston par 'gyur ba dang / nyan thos kyi chos rnams kyang 'tshal cing 'chad la nyan thos kyi nges par gyur pa la yang mi 'jug pa dang / rang sangs rgyas kyi chos rnams
267b7(mdo sde): kyang 'tshal cing 'chad la rang sangs rgyas kyi nges par gyur pa la yang mi 'jug pa dang / sangs rgyas kyi chos rnams kyang 'tshal cing 'chad la shin du yongs su mya ngan las 'das pa yang thob par mi bgyid pa dang / nyan thos kyi kha
267b8(mdo sde): dog dang / gzugs dang / rtags dang / cha byad rnams kyang ston la byang chub kyi sems dang yang mi 'bral ba dang / rang sangs rgyas kyi kha dog dang / gzugs dang / rtags dang / cha byad rnams kyang ston la sangs rgyas kyi
268a1(mdo sde): thugs rje chen po dang yang mi 'bral ba dang / sa bcu'i stobs bskyed pa dang ldan pa'i phyir sgyu ma lta bu'i ting nge 'dzin kyis nges par byung bas de bzhin gshegs pa'i gzugs dang / kha dog dang / cha byad kyang ston pa dang /
268a2(mdo sde): srid pa tha ma dang ldan pas dga' ldan gyi gnas rab na gnas par yang gda' ba dang / dge ba'i rtsa ba'i stobs bskyed pa'i phyir mngal du 'jug pa dang / btsas pa dang / mngon par 'byung ba dang / dka' ba spyod pa dang / bdud
268a3(mdo sde): 'dul ba dang / byang chub kyi snying po yang ston pa dang / shes rab kyi stobs bskyed pa'i phyir byang chub kyang rnam par 'tshang rgya ba dang / gsol ba gdab pa dang / chos kyi 'khor lo bskor ba yang ston pa nas ye shes kyi stobs
268a4(mdo sde): bskyed pa'i phyir sangs rgyas kyi yongs su mya ngan las 'da' ba'i bar du yang yongs su ston pa dang / ting nge 'dzin gyi stobs bskyed pa'i phyir lus 'jig par yang ston pa dang / smon lam gyi stobs bskyed pa'i phyir/
268a5(mdo sde): dam pa'i chos rab tu 'jig par 'gyur ba yang ston pa'i ting nge 'dzin de gang yang mchis sam/ bcom ldan 'das byang chub sems dpa' sems dpa' chen po ting nge 'dzin gang la gnas na sangs rgyas kyi zhing thams
268a6(mdo sde): cad kyi yon tan bkod pa rnam par sprul pa yang ston cing gzugs su mthong ba thams cad kyang ston la/ shin du yongs su mya ngan las 'das pas yongs su mya ngan las 'da' bar yang mi 'gyur ba'i ting nge 'dzin de
268a7(mdo sde): gang lags/ de skad ces gsol pa dang / bcom ldan 'das kyis byang chub sems dpa' blo gros brtan pa la 'di skad ces bka' stsal to/ /blo gros brten pa legs so legs so/ /yang blo gros brtan pa
268a8(mdo sde): khyod skye bo mang po la phan pa dang / skye bo mang po la bde ba dang / 'jig rten la snying brtse ba dang / skye bo phal po che dang / lha dang mi rnams kyi don dang / phan pa dang / bde ba dang / da ltar dang / ma 'ongs pa'i byang chub sems
268b1(mdo sde): dpa' rnams yongs su gzung ba'i phyir zhugs te/ blo gros brtan pa khyod de bzhin gshegs pa la don de zhu bar sems pa legs so/ /legs so/ /'di ltar blo gros brtan pa khyod ni sngon gyi rgyal ba la bya ba byas pa/
268b2(mdo sde): dge ba'i rtsa ba bskyed pa/ sangs rgyas bye ba khrag khrig brgya stong mang po la bsnyen bkur byas pa/ theg pa chen po 'di la yongs su sbyang ba byas pa/ theg pa thams cad kyi nges par 'byung ba'i lam rnams su
268b3(mdo sde): nges par byung ba/ bdud dang / nyon mongs pa dang / phyir rgol ba bcom pa/ chos la phan gdags pa'i phyir sangs rgyas kyi chos la rang dbang yod pa'i ye shes dang ldan pa/ byang chub sems dpa'i ye shes yang dag
268b4(mdo sde): par 'dzin du 'jug pa/ byang chub sems dpa' yongs su sdud pa/ sangs rgyas thams cad kyi chos kyi mdzod 'dzin pa'o/ /'di ltar blo gros brtan pa khyod ni sangs rgyas bcom ldan 'das gang gA'i klung gi bye ma
268b5(mdo sde): snyed la zhu ba zhus pa'i lung bstan pa tshar phyin pa'o/ /blo gros brtan pa ngas ni skyes bu dam pa khyod lta bu theg pa chen po la yang dag par zhugs pa go cha chen po bgos pa ma gtogs par 'khor 'di na/ lha 'am/
268b6(mdo sde): klu 'am/ gnod sbyin nam/ dri za 'am/ lha ma yin nam/ nam mkha' lding ngam/ mi 'am ci 'am/ lto 'phye chen po 'am/ mi 'am mi ma yin pa 'am/ nyan thos kyi theg pa la yang dag par zhugs pa 'am/ rang sangs
268b7(mdo sde): rgyas kyi theg pa la yang dag par zhugs pa yang rung ste/ gang de bzhin gshegs pa la don 'di 'dri nus pa de ma mthong ngo / /blo gros brtan pa de'i phyir legs par rab tu nyon la yid la zung shig dang / byang chub sems
268b8(mdo sde): dpa' sems dpa' chen po ting nge 'dzin gang dang ldan na yon tan gyi bye brag de dag dang de bas kyang shin du ches khyad par du 'phags pa gzhan dag kyang thob par 'gyur ba'i ting nge 'dzin de ngas khyod la bstan to/ /
269a1(mdo sde): bcom ldan 'das legs so zhes gsol nas/ byang chub sems dpa' blo gros brtan pa bcom ldan 'das kyi ltar nyan pa dang / bcom ldan 'das kyis 'di skad ces bka' stsal to/ /blo gros brtan pa dpa' bar 'gro ba'i
269a2(mdo sde): ting nge 'dzin ces bya ba yod de/ byang chub sems dpa' sems dpa' chen po dag ting nge 'dzin de la gnas na/ sangs rgyas kyi zhing thams cad kyi yon tan bkod pa rnam par sprul pa yang ston la shin du yongs su mya ngan las 'da' bar yang mi
269a3(mdo sde): 'gyur/ gzugs su ston pa thams cad kyang ston la gzugs kyi de bzhin nyid las chos rnams 'khrugs par yang mi byed/ sangs rgyas kyi zhing thams cad du yang 'gro la sangs rgyas kyi zhing sna tshogs su 'du shes pa yang med/
269a4(mdo sde): sangs rgyas thams cad dang phrad par yang 'gyur la chos kyi dbyings tha dad par yang mi byed/ spyod pa thams cad du yang snang la de dag la spyod pa yongs su dag pa yang shes/ lha dang mi thams cad kyi bdag po yang yongs su 'dzin la de
269a5(mdo sde): dag rgyags shing bag med par 'gyur ba'ang mi skyed/ bdud kyi yul thams cad kyang ston la bdud kyi las la gnas pa yang ma yin/ khams gsum thams cad du yang spyod la chos kyi dbyings kyi rang bzhin shes pa las kyang mi g.yo/
269a6(mdo sde): 'chi bar yang mi 'gyur/ skye bar yang mi 'gyur/ 'gro ba thams cad du yang skye la 'gro ba sna tshogs su 'du shes pa yang ma yin/ chos kyi tshig rab tu dbye ba thams cad kyang ston la yi ge mnyam pa nyid dang / chos kyi tshul rtogs
269a7(mdo sde): pa las kyang mi g.yo/ gcig tu mnyam par yang bzhag la sems can yongs su smin par byed par spyod par yang snang la mi zad pa dang mi skye ba la bzod pa dang yang ldan pa chos rnams kyi skye ba dang / 'gog pa yang rnam par 'jog /
269a8(mdo sde): thams cad du ma zhum pa'i phyir seng ge'i rtsal gyis kyang 'gro zhing 'jig rten pa dang 'jig rten las 'das pa'i bya ba thams cad na yang snang la pad ma bzhin du mi chags pa'i phyir rtag tu chos kyi kun dga' mchog la
269b1(mdo sde): dga' zhing mos par yang 'gyur ro/ /de nas nyan thos chen po de dag dang / brgya byin dang / tshangs pa dag dang / 'jig rten skyong ba dag dang / lha'i bu dag dang / thams cad dang ldan pa'i 'khor de 'di snyam du sems te/ bdag cag gis dpa'
269b2(mdo sde): bar 'gro ba'i ting nge 'dzin gyi ming tsam yang sngon ma thos na/ rgya cher rnam par phye zhing bshad pa lta ci smos te/ gang bdag cag gis dpa' bar 'gro ba'i ting nge 'dzin gyi ming thos pas na bdag cag gis rnyed pa legs par rnyed do/ /
269b3(mdo sde): bdag cag 'khor 'dir legs par 'ongs so/ /bdag cag gis de bzhin gshegs pa legs par mthong ngo / /byang chub sems dpa'i theg pa ba'i rigs kyi bu 'am/ rigs kyi bu mo gang dag dpa' bar 'gro ba'i ting
269b4(mdo sde): nge 'dzin rnam par phye ste bshad pa 'di thos nas mos shing yid ches la dad pa de dag the tsom med par bla na med pa yang dag par rdzogs pa'i byang chub las phyir mi ldog par 'gyur na/ gang dag thos nas len pa dang / 'dzin
269b5(mdo sde): pa dang / klog pa dang / kun chub par byed pa dang / gzhan dag la yang rgya cher ston pa dang / de bzhin nyid du nan tan byed pa lta ci smos snyam mo/ /de nas brgya byin dag dang / tshangs pa dag dang / 'jig rten skyong ba dag
269b6(mdo sde): dang / lha'i bu de dag 'di snyam du sems te/ gang bdag cag gis de bzhin gshegs pa la mchod pa bya ba'i phyir khri gang la bzhugs nas/ de bzhin gshegs pa dpa' bar 'gro ba'i ting nge 'dzin 'di ston pa'i
269b7(mdo sde): chos kyi khri/ skyes bu dam pa'i khri/ bkod pa chen po'i khri/ chos kyi 'khor lo chen po bskor ba'i khri'i seng ge'i khri nges par bsham par bya'o snyam mo/ /khri de la de bzhin gshegs pa bzhugs nas dpa' bar 'gro ba'i
269b8(mdo sde): ting nge 'dzin 'di 'chad par 'gyur ro snyam mo/ /de nas lha'i bu re re zhing yang bdag ni de bzhin gshegs pa'i seng ge'i khri shom gyi gzhan ni ma yin no snyam mo/ /de nas lha'i bu dag dang / brgya byin dang / tshangs pa dang / 'jig rten
270a1(mdo sde): skyong ba de dag gis de bzhin gshegs pa la mchod pa bya ba'i phyir rang rang gis seng ge'i khri sna tshogs pa/ blta na sdug pa/ 'phang mtho ba/ rgya che ba/ yangs pa/ ras bcos ma brgya stong du ma bting ba/ steng gi bar snang las
270a2(mdo sde): rin po che'i gdugs dang / rgyal mtshan dang / dra bas g.yogs pa/ kho ra khor yug tu rin po che'i stegs bus bskor ba/ g.yas g.yon du rin po che'i shing ljon pa du mas brgyan pa/ dar gyi lda ldi bres pa/ mu tig gi phreng ba spyangs
270a3(mdo sde): pa/ gdugs dang / rgyal mtshan dang / ba dan sgreng ba/ bla re bres pa/ gser gyi dril bu g.yer kha'i dra bas g.yogs pa/ me tog sna tshogs bkram pa/ gser dang / dngul dang / mu tig dang / nor bus brgyan pa/ rnam pa thams cad
270a4(mdo sde): kyi mchog dang ldan pa'i rgyan gyi bkod pas legs par brgyan pa/ gser phye bkram pa/ lha'i tsan dan dang / spos dang / phreng ba dang / phye ma dang / byug pa dang / spos thams cad kyis bsgos pa/ me tog sna tshogs gtor ba/ snying po dam
270a5(mdo sde): pa dang ldan pa'i pog phor nas bdug pa bshams par gyur te/ de ltar de'i skad cig thang cig yud tsam la de bzhin gshegs pa la mchod pa'i las bya ba'i phyir seng ge'i khri bye ba khrag khrig brgya stong phrag brgyad bcu rtsa bzhi bshams
270a6(mdo sde): par gyur kyang 'khor dang sa chen po la sgrib par yang mi byed/ lha'i bu gcig gis lha'i bu gcig shos kyi khri bshams pa yang ma mthong ste/ lha'i bu re re zhing yang bdag gis bcom ldan 'das kyi seng ge'i khri bshams pas bdag
270a7(mdo sde): gi seng ge'i khri la de bzhin gshegs pa bzhugs te/ dpa' bar 'gro ba'i ting nge 'dzin 'di 'chad par shes so/ /de nas brgya byin dang / tshangs pa dang / 'jig rten skyong ba dag dang / de ma yin pa'i lha'i bu gzhan dag gis kyang
270a8(mdo sde): bcom ldan 'das kyi seng ge'i khri bshams nas/ bcom ldan 'das la 'di skad ces gsol to/ /bcom ldan 'das bdag gi seng ge'i khri 'di nyid la bzhugs te/ dpa' bar 'gro ba'i ting nge 'dzin 'di bshad du gsol/ de nas
270b1(mdo sde): bcom ldan 'das kyis de'i tshe ji lta bu'i rdzu 'phrul mngon par 'du bya ba mngon par mdzad pas/ seng ge'i khri bye ba khrag khrig brgya stong phrag brgyad bcu rtsa bzhi po de la sangs rgyas bye ba khrag khrig brgya stong phrag brgyad bcu rtsa bzhi mngon
270b2(mdo sde): par sprul nas/ seng ge'i khri de dag thams cad la de bzhin gshegs pa dag bzhugs par snang ba de 'dra ba'i rdzu 'phrul mngon par 'du bya ba mngon par mdzad nas/ de na lha'i bu re re zhing bdag bdag gi seng ge'i khri la de bzhin
270b3(mdo sde): gshegs pa bzhugs par mthong gi phan tshun du gcig gis gcig gi khri ni ma mthong ste/ de ni brgya byin re re zhing brgya byin gnyis pa la kye grogs po de bzhin gshegs pa kho bo'i seng ge'i khri la bzhugs kyis ltos shig
270b4(mdo sde): ces ston to/ /gnyis pa yang gsum pa la kye grogs po de bzhin gshegs pa kho bo'i seng ge'i khri la bzhugs kyis ltos shig ces smra'o/ /de bzhin du brgya byin dang / tshangs pa dang / 'jig rten skyong ba de dag thams cad dang /
270b5(mdo sde): lha de dag thams cad kyang phan tshun gcig la gcig kye grogs po dag de bzhin gshegs pa kho bo'i seng ge'i khri la bzhugs kyis ltos shig ces ston to/ /de na re re zhing yang re re dag la de bzhin gshegs pa dpa' bar 'gro ba'i ting
270b6(mdo sde): nge 'dzin 'chad pa kho bo'i seng ge'i khri la bzhugs kyi khyod kyi la ni ma yin no zhes de skad ces smra'o/ /de nas bcom ldan 'das kyis brgya byin dang / tshangs pa dang / 'jig rten skyong ba de dag dang / lha'i bu de dag gdul ba'i dbang dang
270b7(mdo sde): dpa' bar 'gro ba'i ting nge 'dzin 'di yang brtsam pa tsam bstan pa dang / theg pa chen po yongs su bsdu ba bstan pa'i phyir de'i tshe ci nas kyang brgya byin dang / tshangs pa dang / 'jig rten skyong ba thams cad dang / lha'i bu
270b8(mdo sde): de dag gis seng ge'i khri bye ba khrag khrig brgya stong phrag brgyad bcu rtsa bzhi po de dag la sangs rgyas bye ba khrag khrig brgya stong phrag brgyad bcu rtsa bzhi bzhugs par mthong ba de lta bu'i ltas bstan to/ /de na 'khor de dag
271a1(mdo sde): thams cad ngo mtshar du gyur nas bdag bdag gi stan de dag las langs te/ thams cad kyis thal mo sbyar nas de bzhin gshegs pa la phyag 'tshal te/ tshig 'di skad ces legs so legs so/ /'di ltar de bzhin
271a2(mdo sde): gshegs pas lha'i bu 'di dag gi bsam pa yongs su rdzogs par mdzad pa ni ngo mtshar te/ sangs rgyas bcom ldan 'das rnams kyi yul bsam gyis mi khyab po zhes smras so/ /de ltar lha'i bu ji snyed kyis sangs rgyas
271a3(mdo sde): kyi seng ge'i khri bshams pa de dag thams cad kyis de bzhin gshegs pa'i rnam par 'phrul pa'i cho 'phrul 'di lta bu 'di mthong nas/ thams cad kyis bla na med pa yang dag par rdzogs pa'i byang chub tu sems bskyed nas
271a4(mdo sde): tshig 'di skad ces/ bcom ldan 'das bdag cag ni de bzhin gshegs pa la mchod pa bgyi ba dang / sems can thams cad kyi sdug bsngal zhi bar bgyi ba dang / dam pa'i chos yongs su gzung ba dang / sangs rgyas kyi tshul rgyun
271a5(mdo sde): mi 'chad par bgyi ba'i slad du bla na med pa yang dag par rdzogs pa'i byang chub tu sems bskyed do/ /bcom ldan 'das ji ltar da ltar na/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas rnam par 'phrul
271a6(mdo sde): pa de bzhin du bdag cag kyang ma 'ongs pa'i dus na sangs rgyas kyi yul la gnas te/ rnam par 'phrul par bgyi'o/ /de nas bcom ldan 'das kyis lha'i bu de dag la legs so zhes bya ba byin te/ legs so legs so/ /
271a7(mdo sde): lha'i bu dag de de bzhin no/ /lha'i bu dag ji skad smras pa de bzhin te/ gang sems can thams cad kyi sdug bsngal zhi bar bya ba dang / dam pa'i chos yongs su gzung ba dang / sangs rgyas kyi tshul rgyun mi chad par bya ba'i phyir bla na med
271a8(mdo sde): pa yang dag par rdzogs pa'i byang chub tu sems bskyed pa de ni de bzhin gshegs pa la mchod pa'i dam pa yin no/ /de nas tshangs pa'i 'khor de'i nang nas tshangs pa mnyam pa nyid la gnas pa zhes bya bas bcom ldan 'das la
271b1(mdo sde): 'di skad ces gsol to/ /de bzhin gshegs pa yang dag pa gang dag gi seng ge'i khri la bzhugs pa lags sam/ gang gzhan gyi seng ge'i khri la bzhugs pa lags/ de skad ces gsol pa dang / bcom ldan 'das kyis
271b2(mdo sde): tshangs pa mnyam pa nyid la gnas pa la 'di skad ces bka' stsal to/ /tshangs pa chos thams cad ni bdag po med pa'i phyir sgyu ma lta bur byung ba/ rnam par sgrub pas nye bar gnas pa'i mtshan nyid byed pa med pa/ yongs
271b3(mdo sde): su rtogs pa las byung ba ste/ de dag ni ji lta ji ltar 'dod pa de lta de ltar rnam par sgrub bo/ /tshangs pa de bzhin gshegs pa 'di dag thams cad ni yang dag pa ma yin no/ /tshangs pa ji ltar na de bzhin gshegs pa 'di dag thams
271b4(mdo sde): cad yang dag pa ma yin zhe na/ 'di dag ni bden pa ma yin te/ 'di dag ni mi bden pas na de'i phyir 'di dag ni yang dag pa ma yin no/ /byung ba ma yin/ 'byung bar 'gyur ba yang ma yin pas na/ de'i phyir 'di dag ni yang dag pa ma yin
271b5(mdo sde): no/ /'di dag ni 'byung ba chen pos ma bsdus pas na de'i phyir 'di dag ni yang dag pa ma yin no/ /'di dag ni phung pos ma bsdus/ khams kyis ma bsdus/ skye mched kyis ma bsdus pas na/ de'i phyir 'di dag ni yang dag pa ma yin
271b6(mdo sde): no/ /'di dag ni yang dag pa ma yin/ skyes pa ma yin/ byung ba ma yin pas na/ de'i phyir 'di dag ni yang dag pa ma yin no/ /'di dag ni yang dag pa ma yin te/ thog ma ji lta bar tha mar yang de bzhin/ bar du yang de bzhin pas na
271b7(mdo sde): de'i phyir 'di dag ni yang dag pa ma yin no/ /tshangs pa de bzhin gshegs pa 'di dag thams cad ni mnyam pa ste khyad par med do/ /gsol pa/ bcom ldan 'das ci'i slad du na de bzhin gshegs pa 'di dag thams cad
271b8(mdo sde): mnyam ste khyad par ma mchis pa lags/ bcom ldan 'das kyis bka' stsal pa/ tshangs pa de bzhin gshegs pa 'di dag ni gzugs kyi de bzhin nyid kyis mnyam/ tshor ba dang / 'du shes dang / 'du byed dang / rnam par shes
272a1(mdo sde): pa'i de bzhin nyid kyis mnyam pas na de'i phyir 'di dag ni mnyam mo/ /tshangs pa de bzhin gshegs pa 'di dag thams cad ni thog ma'i mtha'i de bzhin nyid kyis mnyam/ tha ma'i mtha'i de bzhin nyid kyis mnyam/ da ltar byung
272a2(mdo sde): ba'i de bzhin nyid kyis mnyam mo/ /tshangs pa de bzhin gshegs pa 'di dag ni sgyu ma'i chos kyi de bzhin nyid kyis mnyam/ mig yor gyi chos kyi de bzhin nyid kyis mnyam pas na/ de'i phyir 'di dag ni mnyam mo/ /tshangs pa
272a3(mdo sde): de bzhin gshegs pa 'di dag ni ma 'ongs pa'i de bzhin nyid kyis mnyam/ da ltar byung ba'i de bzhin nyid kyis mnyam/ ma chags pa'i de bzhin nyid kyis mnyam pas na de'i phyir 'di dag ni mnyam pa zhes bya'o/ /chos thams
272a4(mdo sde): cad gang dang mnyam pa 'di dag kyang de dang mnyam/ sems can thams cad gang dang mnyam pa 'di dag kyang de dang mnyam/ sangs rgyas thams cad gang dang mnyam pa 'di dag kyang de dang mnyam/ sangs rgyas kyi zhing thams cad
272a5(mdo sde): gang dang mnyam pa 'di dag kyang de dang mnyam pas na tshangs pa de bzhin gshegs pa 'di dag ni mnyam pa nyid las mi 'da' ste/ de'i phyir 'di dag ni mnyam mo/ /tshangs pa de bas na de bzhin gshegs pa 'di dag ni mnyam pa nyid las
272a6(mdo sde): ma 'das te/ de'i phyir 'di dag ni mnyam mo/ /tshangs pa de lta bas na de ltar de bzhin gshegs pas chos thams cad mnyam par mngon par rdzogs par sangs rgyas te/ de'i phyir de bzhin gshegs pa chos thams cad kyi mnyam pa
272a7(mdo sde): nyid la gnas pa zhes bya'o/ /de nas bcom ldan 'das la tshangs pa mnyam pa nyid la gnas pas 'di skad ces gsol to/ /bcom ldan 'das de bzhin gshegs pa ni de ltar chos thams cad kyi mnyam pa nyid mngon par rdzogs
272a8(mdo sde): par sangs rgyas la/ gzugs kyi sku yongs su grub pa yang sems can rnams la ston pa ngo mtshar to/ /bcom ldan 'das kyis bka' stsal pa/ tshangs pa de ni sngon dpa' bar 'gro ba'i ting nge 'dzin sbyangs pa'i khyad
272b1(mdo sde): par yin te/ de'i phyir de bzhin gshegs pa de ltar chos thams cad kyi mnyam pa nyid mngon par rdzogs par sangs rgyas nas/ gzugs kyi sku yongs su grub pa yang sems can rnams la ston to/ /de bzhin gshegs pa la blta
272b2(mdo sde): ba bstan pa 'di bshad pa na/ tshangs pa mnyam pa nyid la gnas pas chos la rjes su 'thun pa'i bzod pa thob bo/ /lha'i bu khris kyang chos la rjes su 'thun pa'i bzod pa thob par gyur to/ /de nas bcom ldan 'das kyis de 'dra ba'i
272b3(mdo sde): rdzu 'phrul bsdus nas/ de bzhin gshegs pa'i sku de dag thams cad mi snang bar byas pa dang / 'khor de dag thams cad kyis de bzhin gshegs pa gcig pu mthong ngo / /de nas bcom ldan 'das kyis byang chub sems dpa'
272b4(mdo sde): blo gros brtan pa la bka' stsal pa/ blo gros brtan pa dpa' bar 'gro ba'i ting nge 'dzin ni byang chub sems dpa' sa dang po la gnas pas mi 'thob/ sa gnyis pa la gnas pas ma yin/ sa gsum pa la gnas pas
272b5(mdo sde): ma yin/ sa bzhi pa la gnas pas ma yin/ sa lnga pa la gnas pas ma yin/ sa drug pa la gnas pas ma yin/ sa bdun pa la gnas pas ma yin/ sa brgyad pa la gnas pas ma yin/ byang chub sems dpa' sa dgu pa la
272b6(mdo sde): gnas pas mi 'thob kyi/ blo gros brtan pa dpa' bar 'gro ba'i ting nge 'dzin ni byang chub sems dpa' sa bcu pa la gnas pas 'thob po/ /blo gros brtan pa de la dpa' bar 'gro ba'i ting nge 'dzin de gang zhe na/ 'di lta ste/ nam mkha'i
272b7(mdo sde): khams bzhin du sems bskyed pa shin du yongs su sbyang ba byas pa dang / sems can thams cad kyi sems la rtog pa mngon sum du gyur pa dang / sems can thams cad kyi dbang po mchog dang / mchog ma yin pa shes pa dang / gnas
272b8(mdo sde): dang gnas ma yin pa la rnam par lta ba mngon sum du gyur pa dang / las rnam par 'byed pa thams cad la las kyi rnam par smin pa la 'jug pa shes pa dang / mos pa sna tshogs la 'jug pa mi brjed pa dang / khams sna
273a1(mdo sde): tshogs dang / khams du ma dag mngon sum du gyur pa dang / tshangs pa'i dbyangs dang / ting nge 'dzin gyis rnam par rtse ba dang / rdo rje lta bu'i ting nge 'dzin mthong zhing shes pa dang / ting nge 'dzin dang / snyoms par
273a2(mdo sde): 'jug pa thams cad gcig tu gyur pa dang / thams cad du 'gro ba'i lam shes pas rnam par lta ba dang / sngon gyi gnas rjes su dran pa'i shes pa la sgrib pa med pa dang / lha'i mig thogs pa med pas mthong ba dang / zag pa
273a3(mdo sde): zad par bya ba dang / spang bar bya ba'i phyir dus gcig tu 'thob pa shes pa dang / gzugs dang gzugs med pa'i mnyam pa nyid la 'jug pa shes pa dang / gzugs thams cad ston cing rnam par 'phrul pas rnam par rtse
273a4(mdo sde): ba dang / sgra skad thams cad brag cha'i sgra dang mnyam pa dang / dbyangs kyi yan lag rnam par dag pa dang / gzungs la 'jug pa shes pa dang / sems can thams cad legs par bshad pas tshim par byed pa dang / so so ci rigs par
273a5(mdo sde): chos 'chad pa dang / dus dang dus ma yin pa la rnam par lta ba dang / dbang po 'gyur ba shes pa dang / chos 'chad pa don med pa ma yin pa dang / yang dag pa'i mtha' la 'jug pa shes pa dang / sems can thams cad rab tu gzung ba dang /
273a6(mdo sde): tshar gcad pa la mkhas pa shes pa dang / pha rol tu phyin pa thams cad yongs su rdzogs pa dang / spyod lam ma brtags pa dang / rtog pa dang / rnam par rtog pa dang / yongs su rtog pa thams cad yang dag par bcom pa dang /
273a7(mdo sde): chos kyi dbyings tha mi dad pa mnyam pa'i ngos la 'jug pa shes pa dang / de bzhin gshegs pa thams cad kyi zhabs kyi drung du skad cig gis lus ston pa dang / de bzhin gshegs pa thams cad kyis chos bshad pa 'dzin cing
273a8(mdo sde): mi brjed pa dang / mig yor lta bu'i lus 'jig rten gyi khams thams cad du rnam par 'phrul pa dang / theg pa thams cad kyi nges par 'byung ba ston pa la mkhas pa dang / theg pa chen po las mi nyams pa dang / dkon mchog
273b1(mdo sde): gsum gyi rigs 'dzin pa dang / phyi ma'i mtha'i mur thug pa'i bskal par go cha sra zhing yongs su mi skyo ba dang / skye ba'i gnas thams cad du ci rigs par byed par ston pa dang / sems can thams cad yongs su smin par bya ba shes
273b2(mdo sde): pa la mkhas pa dang / nyan thos dang / rang sangs rgyas thams cad kyi ye shes kyis gting dpag dka' ba dang / dbyangs kyi yan lag thams cad mngon par sgrub pa bstan pa shes pa dang / chos thams cad las mngon par
273b3(mdo sde): 'phags pa'i gnas shes pa dang / bskal pa gcig tu bskal pa grangs med pa 'jug pa dang / bskal pa grangs med pa la bskal pa gcig 'jug pa dang / zhing thams cad du zhing gcig yang dag par 'du zhing
273b4(mdo sde): 'jug pa dang / zhing gcig la zhing thams cad ston pa shes pa dang / skra'i khyon gcig la sangs rgyas kyi zhing bsam gyis mi khyab pa'i 'du shes su gyur pa 'jug pa shes pa dang / sems can gcig gi lus la sems
273b5(mdo sde): can thams cad kyi lus yang dag par 'du zhing 'jug pa shes pa dang / sangs rgyas kyi zhing thams cad nam mkha' dang mnyam pa nyid du rtogs pa dang / rang gi lus la sangs rgyas kyi zhing ma lus pa thams cad rgyas par
273b6(mdo sde): 'gengs pa dang / rang gi lus lus thams cad kyi rjes su 'jug pa dang / chos thams cad mtshan nyid med par rtogs pa la mkhas pa dang / thabs thams cad la mkhas pa dang / thabs thams cad la mkhas pa'i bya ba
273b7(mdo sde): shes pa dang / sgra skad gcig phyung bas chos kyi dbyings thams cad du grags pa dang / tshig gcig la brtsams nas bskal pa grangs med par 'chad pa dang / chos thams cad sangs rgyas kyi chos su rtogs pa dang /
273b8(mdo sde): chos kyi tshig rab tu dbye ba thams cad bstan pa la mkhas pa shes pa dang / 'gre ba dang 'gre ba ma yin pa la mkhas pa shes pas rnam par dpyod pa dang / zung gi rim pa dang / snrel zhi'i rgyud bstan pa shes pa dang / bdud
274a1(mdo sde): kyi las thams cad las yang dag par 'da' ba shes pa dang / thabs chen po la mkhas pas shes rab dang / ye shes kyi 'od zer gtong ba dang / lus dang ngag dang / yid kyi las ye shes sngon du 'gro ba dang / mngon par 'du mi byed pa'i
274a2(mdo sde): rdzu 'phrul mngon du gyur cing thob pa dang / so so yang dag par rig pa bzhis sems can gyi khams thams cad tshim par byed pa dang / chos kyi dbyings thams cad kyis klas par rnam par 'phrul pa ston pa dang / bsdu ba'i dngos
274a3(mdo sde): po bzhis sems can thams cad yongs su 'dzin pa dang / 'jig rten gyi khams thams cad du sems can gyi tha snyad thams cad rtogs pa dang / sgyu ma lta bu'i chos sgrub pa la the tshom med pa dang / skye ba thams cad la dbang
274a4(mdo sde): thob pa yongs su rdzogs pa dang / yo byad la dbang thob pa dang / sems can thams cad bsam pa bzhin du tshim par byed pa dang / tshul khrims 'chal pa dang / tshul khrims dang ldan pa la sbyin gnas su sems mnyam pa
274a5(mdo sde): dang / byang chub sems dpa'i gsang ba thams cad thob pa dang / 'jig rten gyi khams thams cad du 'od zer gtong ba dang / thams cad mkhyen pa'i rgya mtsho dug can pa gting dpag dka' ba shes pa dang / sems sa dang / chu dang /
274a6(mdo sde): me dang / rlung dang mnyam pa dang / tshig bstan pa thams cad la chos kyi 'khor lo skor ba dang / de bzhin gshegs pa'i sa la 'jug pa dang / ma bstan par rang gis bzod pa dang / ye shes thob pa dang / rin po che lta bu'i sems
274a7(mdo sde): bskyed pas kun nas nyon mongs pa thams cad kyi dri mas mi gos pa dang / spu gcig gi khung bur chu'i phung po thams cad chud par byed la/ chu na gnas pa'i sems can la yang gnod par mi 'gyur ba dang / dge ba'i rtsa ba tshad
274a8(mdo sde): med pa'i bsod nams stsogs pa'i snying po yongs su bsngo ba la mkhas pa'i bya ba shes pa dang / sems can thams cad kyi spyod pa dang / 'phrul pa la ye shes thogs pa med pa dang / sangs rgyas kyi chos thams cad mngon
274b1(mdo sde): par rdzogs par byang chub pa la dbugs phyin pa thob pa dang / rang gi lus kyi smon lam gyis sems can 'dzin pa'i spyod pa'i gnas rgyun ma bcad pa kun du ston pa dang / sangs rgyas thams cad kyi spyod yul la 'jug pa dang /
274b2(mdo sde): de bzhin gshegs pa'i ye shes la rnam par lta ba mngon sum du gyur pa dang / de bzhin gshegs pa'i gsang ba la 'jug pa dang / rtse ba dang / dga' ba dang / longs spyod thams cad kun du ston pa dang / sems zhi zhing rab tu zhi la
274b3(mdo sde): nye bar zhi ba dang / thos pa tshad med pa 'dzin pa rdzogs pa dang / thos pa thams cad kyi nan tan rgyun mi gcod pa dang / 'jig rten gyi bya ba rnam pa sna tshogs kyi rjes su 'jug pa dang / 'jig rten gyi chos thams cad kyis mi
274b4(mdo sde): gos pa dang / bskal pa grangs med pa snga dro gcig tu byin gyis rlob cing chos 'chad pa dang / spyod lam thams cad du lkug pa dang / grum po dang / rna ba mi gsang ba dang / glen pa dang / 'on pa dang / long ba ston cing sems can
274b5(mdo sde): yongs su smin par byed pa dang / lce'i dbang pos sangs rgyas kyi zhing ma lus pa thams cad khebs par byed pa dang / sangs rgyas med pa'i 'jig rten gyi khams su sangs rgyas 'byung ba ston pa dang / lag na rdo rje 'bum rtag tu
274b6(mdo sde): phyi bzhin du 'brang ba dang / sangs rgyas thams cad kyi byang chub rang byung gi ye shes la rnam par lta ba mngon sum du gyur pa dang / rtag par 'du shes pa'i sems can rnams la sreg pa'i bskal pa ston pa dang / tshe'i tshad bskal
274b7(mdo sde): pa tshad med pa bye ba khrag khrig brgya stong du byin gyis rlob pa dang / sems kyis skad cig thang cig yud tsam la sangs rgyas kyi zhing thams cad ston cing 'gro ba shes pa dang / nyan thos dang / rang sangs rgyas thams cad kyi spyod
274b8(mdo sde): lam ston pa dang / byang chub sems dpa'i spyod pa thams cad rgyun mi gcod pa dang / zhi zhing rab tu zhi la nye bar zhi ba dang / mtshan ma med pa la gnas pa dang / sil snyan dang / pheg rdob pa dang / rol mo'i sgra dbyangs
275a1(mdo sde): 'byin pa dang / de bzhin gshegs pa thams cad la blta ba dang / bsnyen bkur bya ba dang / mchod par bya ba rgyun mi gcod pa dang / thos pa dang / mthong ba dang / phyag bya ba dang / 'dod pa dang / 'gro ba dang / bsten pa dang /
275a2(mdo sde): rjes su dran par byas te/ sems can mtha' yas pa/ tshad med pa/ yongs su smin par byed pa dang / sems kyi skad cig sems kyi skad cig la 'dul ba'i sems can ji ltar yongs su smin pa la mngon par rdzogs par byang chub
275a3(mdo sde): pa dang / rnam par grol ba ston pa dang / byang chub sems dpa' dag mngal du 'jug pa dang / btsas pa dang / mngon par 'byung ba dang / dka' ba spyod pa dang / byang chub kyi snying por 'gro ba dang / bdud 'dul ba dang / byang chub mngon
275a4(mdo sde): par rdzogs par 'tshang rgya ba dang / chos kyi 'khor lo bskor ba dang / mya ngan las 'da' ba chen po dang / lus 'jig pa yang ston la byang chub sems dpa'i chos nyid de yang mi gtong zhing shin du phung po med par yang mya ngan las
275a5(mdo sde): mi 'da' ba 'di ni blo gros brtan pa dpa' bar 'gro ba'i ting nge 'dzin ces bya ste/ 'di ni dpa' bar 'gro ba'i ting nge 'dzin gyi yul lo/ /gzhan yang dpag tu med pa dag yod do/ /de la 'di skad ces bya ste/ ji ltar nam mkha' dag gyur
275a6(mdo sde): cing / /rdul gyis gos par mi 'gyur bzhin/ /dpa' 'gro ting 'dzin gnas pa yang / /yid ni de ltar sgom par byed/ /gang phyir lus can thams cad kyi/ /rnam par bcas pa'i sems shes pa/ /des na 'di ni bdag nyid che/ /de yi
275a7(mdo sde): mtshan mar rab tu shes/ /dpa' 'gro rtogs par khong chud pas/ /sems can dag gi dbang po rnams/ /rno ba dag dang rtul ba dang / /gnas dang gnas ma yin pa shes/ /lus kun rnam par phye ba dang / /rnam par smin pa sna tshogs
275a8(mdo sde): dang / /sems can rnams kyi mos pa yang / /bde gshegs sras des shes par 'gyur/ /sems can khams ni mkhas pa la/ /de ni chags par 'gyur ba med/ /gang phyir de yis mi rmongs pas/ /tshangs dbyangs ting
275b1(mdo sde): 'dzin shes par 'gyur/ /rdo rje snying po'i ting nge 'dzin/ /sra ba des ni shes gyur nas/ /ting nge 'dzin la mnyam bzhag ste/ /lag na 'dug bzhin mthong bar 'gyur/ /chos rnams kun gyi lam gyur pa/ /thams cad du ni gang 'gro ba'i/
275b2(mdo sde): dam pa thub pas bshad pa ste/ /de dag 'dis ni rtogs par 'gyur/ /de nas de yi sngon gyi gnas/ /shes pa la ni 'jug par 'gyur/ /lha mig dri ma med pa yis/ /'gro ba dag ni mthong bar 'gyur/ /zag pa dag ni zad byas kyang / /
275b3(mdo sde): mkhas de mya ngan 'da' mi byed/ /gzugs yod pa dang gzugs med pa'i/ /mtshan nyid gcig pa mnyam pa shes/ /ji ltar sgyu ma'i mkhan po dag /sna tshogs rnam par rtse ba ltar/ /dpa' bo des ni gzugs kun kyang / /ting
275b4(mdo sde): nge 'dzin gyis rim gyis ston/ /sgra kun gyi ni mnyam pa nyid/ /brag cha lta bu rnam dag dang / /sems can kun gyi skad rnams kyang / /skad cig tsam gyis des shes so/ /gzungs dang ye shes ldan pas na/ /skad kyi byed la myur du
275b5(mdo sde): 'jug / sgra dbyangs kyi ni thog ma'i mtha'/ /ji lta bzhin du rtogs par 'gyur/ /rdul med dran dang blo gros kyis/ /thub pa gshegs par myur du 'jug /legs bshad pas ni sems can la/ /sdig pa med pa yid
275b6(mdo sde): dga' byed/ /sems can rnams la ci rigs par/ /dgra bcom pa ni chos 'chad de/ /mi yi dus dang dus ma yin/ /blos ni rnam par rtog par byed/ /ji ltar dbang po rnams 'byung ba/ /de lta nyid du phyi phyir zhing / /cho ga
275b7(mdo sde): bzhin du shes gyur nas/ /brtan pa dam pa don yod ston/ /yang dag mtha' ni phra ba nyid/ /nad dang bral bas rtogs par 'gyur/ /sems can bsdu dang tshar gcad la/ /dus rnams kun du mkhas par 'gyur/ /rtog dang rnam
275b8(mdo sde): par rtog kun bcom/ /kun du rtog pas ma bsgribs pa/ /pha rol phyin pa'i pha rol thob/ /spyod lam la ni mi rtog go/ /chos dbyings 'dres pa med pa yang / /ye shes kyis ni rtogs par 'gyur/ /sangs rgyas gang dag phyogs
276a1(mdo sde): bzhugs pa/ /skad cig tu yang kun du snang / /de bzhin gshegs pa thams cad kyi/ /chos bstan gang dag ci yod pa/ /de kun shes rab ldan pas len/ /rmongs pa dag tu 'gyur ba med/ /mig yor lta bu'i lus rnams kyis/
276a2(mdo sde): zhing kun du yang snang bar 'gyur/ /nad med theg pa thams cad pa/ /blo ldan sangs rgyas bzhin du 'chad/ /brtul zhugs brtan par gyur pa de/ /theg chen de las mi nyams te/ /dkon mchog gsum rigs gnas bya'i phyir/
276a3(mdo sde): de ltar rnam pa gsum du 'chad/ /phyi ma'i mthar ni go bgos kyang / /de ni skyo bar mi 'gyur te/ /snying rje las ni byung ba ste/ /sems can ris ni kun na snang / /shin du blo dang ldan pa yis/ /skye ba'i mtshan nyid kun bstan
276a4(mdo sde): te/ /mkhas pas sems can thams cad ni/ /myur du yongs su smin par byed/ /sems can kun gyi bsam pa dang / /sems kyi spyod yul shes pas na/ /de bas de ni nyan thos dang / /lus can kun gyis rtogs par dka'/ /
276a5(mdo sde): gang du gnyis ni med pa der/ /dbyangs kyi yan lag kun bsgrub sgrub/ /chos rnams kun las 'phags zhi ba/ /gzhal yas chos ni ston par byed/ /rnam grol shes pa bskal gcig tu/ /bskal pa du ma ston par
276a6(mdo sde): byed/ /bskal pa rnam pa du ma dag /bskal pa gcig tu ston par byed/ /zhing ni rnam pa du ma dag /zhing gcig tu ni ston par byed/ /zhing gcig rnam pa du ma yi/ /zhing rnams su ni ston par byed/ /skra yi rtse mo
276a7(mdo sde): gcig tu yang / /zhing rnams thams cad ston par byed/ /de bzhin du ni lus gcig la/ /sdig med lus kun ston par byed/ /zhing kun dper na nam mkha' bzhin/ /dag pa nyid du rtogs par 'gyur/ /de ni bdag
276a8(mdo sde): gi lus kyis kyang / /zhing rnams thams cad khyab par byed/ /bdag gi lus dang chos kyi dbyings/ /de gnyis mnyam par rab tu shes/ /chos kyi dbyings ni mtshan ma med/ /snang ba med pa nyid du rtogs/ /
276b1(mdo sde): sna tshogs kyi ni thabs la mkhas/ /sgra bsam mi khyab nam mkha' bzhin/ /don rig tshig gcig brtsams byas nas/ /bskal pa'i bar du 'chad par byed/ /sems can chen po chos kun la/ /sangs rgyas kyis ni chos su rtogs/ /tshig gi rab
276b2(mdo sde): tu dbye bstan la/ /de yi mkhas pa 'jug par 'gyur/ /rgyud kyi rnam pa sna tshogs pa/ /zung dang snrel zhi sgrub par byed/ /bdud kyi lam ni mnan gyur nas/ /lus las 'od zer gtong bar byed/ /de yi lus dang ngag yid kyi/ /las ni ye shes
276b3(mdo sde): sngon du 'gro/ /de ni tshe rabs tshe rabs su/ /rdzu 'phrul mngon par thob par 'gyur/ /so sor rig pa'i stobs bskyed pas/ /dbang ldan chos kyi dbyings su ni/ /rnam par 'phrul pa du ma byed/ /g.yo ba med pa'i gnas 'chad do/ /bsdu ba
276b4(mdo sde): rnam pa bzhi po yis/ /sems can bu gcig bzhin du sdud/ /de dag gi ni smra ba dang / /sgra dang skad kyang shes par 'gyur/ /des ni sgyu ma 'dra ba'i chos/ /byin gyis brlabs nas rnam par 'phrul/ /sems can thams cad skye bar gnas/ /nam
276b5(mdo sde): mkha' lta bur snang bar 'gyur/ /rnam thos bu ni ji bzhin du/ /yo byad kun ldan phyug thob nas/ /sems can rnams kyi 'dod pa yi/ /bsam pa thams cad rdzogs par byed/ /tshul khrims 'chal dang khrims ldan la/ /de yi sems
276b6(mdo sde): ni de tshe mnyam/ /sangs rgyas rnams kyi gsang ba yang / /gang zag dam pas shes par 'gyur/ /'od zer dra ba byas nas kyang / /'jig rten khams rnams khyab byed de/ /shes rab ldan pas gting dpag dka'/ /rgya mtsho chen
276b7(mdo sde): po chu ldan bzhin/ /sa chu me dang mtshungs pa dang / /rlung dang nam mkha' 'dra ba'i yid/ /de ni rtag par sems can la/ /snying brtse ba yi phyir 'jug go/ /srid pa sel ba de yis ni/ /mi skye dam pa'i bzod thob nas/ /nor bu rin
276b8(mdo sde): chen dag pa ltar/ /de bzhin nyon mongs mi gos so/ /spu yi khung bu gcig tu ni/ /chu yi phung po kun 'jug cing / /bskal pa chen po rnam par rtse/ /dge ba phun sum tshogs par byed/ /yongs su bsngo bar bya ba la/ /de yi shes pa mi rmongs te/ /
277a1(mdo sde): sems can rnams kyi spyod shes nas/ /'phrul pa chen po byed par 'gyur/ /chos kun rtogs par bya ba'i phyir/ /de yi sems ni rtag par 'jug /lus ni sbyangs shing rdul med de/ /mya ngan bral ba ser sna med/ /sems can
277a2(mdo sde): rnams ni gang las skye/ /de ni smad pa med pas shes/ /sangs rgyas rnams kyi spyod yul yang / /smra ba'i mchog gis rab tu shes/ /de bzhin gshegs pas gang mkhyen pa/ /de kun la ni rtog par byed/ /sangs rgyas rnams kyi gsang
277a3(mdo sde): ba kun/ /des ni rjes su rtogs par 'gyur/ /gang yang rtse dang dga' ba dang / /de dag thams cad des ston te/ /thos pa dag ni tshad med pas/ /thos pa rgya mtsho thob par 'gyur/ /thos pa tshol bas ngoms pa med/ /'jig rten chos dang
277a4(mdo sde): 'thun 'jug pa/ /'jig rten gyis ni mi gos te/ /mtshe'u 'i pad ma ji bzhin no/ /de ni snga dro gcig tu yang / /bskal pa mang po ston par byed/ /bdag ni glen pa lkug pa yi/ /dbyibs dag tu ni ston par byed/ /lag na rdo rje stong dag dang / /
277a5(mdo sde): 'grogs shing sems can smin par byed/ /rang byung ba ni rtag tu shes/ /de nyid la ni rtog par byed/ /bskal pa bsam gyis mi khyab pa'i/ /tshe ni skad cig gcig la ston/ /de ni nyan thos rang rgyal gyi/ /byed pa dag kyang ston par byed/ /
277a6(mdo sde): byang chub sems dpa'i spyod pa la/ /rtag pa kho nar rjes su 'jug /sems kyis rtag tu zhi ba dang / /nye bar zhi zhing phung po med/ /sems can dga' bar byed pa yi/ /sil snyan dkrol ba kun kyang shes/ /sangs rgyas rnams la phyag
277a7(mdo sde): 'tshal dang / /bsnyen bkur bya ba gtong mi byed/ /mthong ba dang ni thos pa yis/ /sems can mang po smin par byed/ /skad cig tu ni sna tshogs pa'i/ /sems can dag ni ston par byed/ /dpa' bo la lar btsas pa dang / /mngon
277a8(mdo sde): par 'byung dang 'chi ba ston/ /la lar yongs su mya ngan 'da'/ /la lar 'khor lo bskor ba'o/ /la lar bdud rnams rab tu 'jom/ /la lar dka' ba spyod byed kyang / /sems can thar par bya ba'i phyir/ /shin du mya ngan mi 'da'
277b1(mdo sde): yo/ /dpa' bar 'gro ba'i ting 'dzin gyi/ /yul ni 'di 'dra 'di yin te/ /gang gis ting 'dzin de thob pa/ /dri med de ltar rnam par rtse/ /blo gros brtan pa de ni dpa' bar 'gro ba'i ting nge 'dzin ces bya ste/ de yang dpa' bar 'gro ba'i ting nge
277b2(mdo sde): 'dzin gyi yul yin no/ /gzhan dag kyang dpag tu med pa yod do/ /blo gros brtan pa de ltar na dpa' bar 'gro ba'i ting nge 'dzin ni tshad med pa bstan pa'o/ /sangs rgyas thams cad kyi spyod yul dang yul bkod pa ston pa'o/ /sems can
277b3(mdo sde): thams cad nye bar 'tsho ba'o/ /'gro ba thams cad la phan 'dogs pa'o/ /blo gros brtan pa dpa' bar 'gro ba'i ting nge 'dzin ni bshad pa gcig tu mi blta/ spyod yul gcig tu ma yin/ rnam pa gcig tu ma yin/ dmigs pa gcig
277b4(mdo sde): tu ma yin/ don gcig las byung bar mi blta'o/ /de ci'i phyir zhe na/ blo gros brtan pa ting nge 'dzin thams cad dang / snyoms par 'jug pa thams cad dang / rnam par thar pa thams cad dang / rdzu 'phrul dang / mngon par shes pa dang / so so yang
277b5(mdo sde): dag par rig pa'i shes pa de dag thams cad ni dpa' bar 'gro ba'i ting nge 'dzin gyi nang du 'dus shing chud par blta'o/ /blo gros brtan pa 'di lta ste/ dper na chu mig dang / mtshe'u dang / rdzing dang / lteng ka dang / chu bran dang / 'bab chu dang / 'bab
277b6(mdo sde): chu chen po gang ji snyed pa de dag ni rgya mtsho chen por 'dus par blta'o/ /blo gros brtan pa de bzhin du byang chub sems dpa'i ting nge 'dzin dang / snyoms par 'jug pa dang / rnam par thar pa gang ji snyed pa dag dang / rdzu 'phrul thams cad dang / mngon par
277b7(mdo sde): shes pa dang / so so yang dag par rig pa'i shes pa de dag thams cad ni dpa' bar 'gro ba'i ting nge 'dzin gyi nang du 'dus par blta'o/ /blo gros brtan pa 'di lta ste/ dper na rgyal po'i dpung gi tshogs yan lag bzhi pa thams cad ni dpa' bo
277b8(mdo sde): g.yul du 'jug pa'i lag tu song zhing dbang du gyur pa yin te/ dpa' bo g.yul du 'jug pa gang dang gang du 'gro ba de dang der dpung gi tshogs yan lag bzhi pa yang 'gro'o/ /blo gros brtan pa de bzhin du ting nge 'dzin gyi sgo 'am/ snyoms
278a1(mdo sde): par 'jug pa'i sgo 'am/ chos la gnas pa'i sgo 'am/ rnam par thar pa'i sgo 'am/ gzungs kyi sgo 'am/ mngon par shes pa dang / rig pa dang / rnam par grol ba'i sgo gang ji snyed pa chos la gnas pa'i sgo de dag thams cad ni dpa'
278a2(mdo sde): bar 'gro ba'i ting nge 'dzin gyi lag tu song ba yin/ dbang du gyur pa yin/ mngon du gyur pa yin te/ blo gros brtan pa byang chub sems dpa'i dpa' bar 'gro ba'i ting nge 'dzin gang dang gang du 'gro ba de dang de nyid du chos la gnas pa'i sgo thams
278a3(mdo sde): cad 'gro'o/ /blo gros brtan pa 'di lta ste/ dper na 'khor los sgyur ba'i rgyal po gar 'gro ba der rin po che sna bdun yang 'gro'o/ /blo gros brtan pa de bzhin du dpa' bar 'gro ba'i ting nge 'dzin gar 'gro ba der byang chub kyi phyogs kyi chos
278a4(mdo sde): thams cad kyang 'gro zhing rjes su 'brang ste/ de bas na dpa' bar 'gro ba'i ting nge 'dzin ces bya'o// // bam po gnyis pa/ blo gros brtan pa dpa' bar 'gro ba'i ting nge 'dzin la gnas pa'i byang chub sems dpa' ni longs
278a5(mdo sde): spyod btsal te/ sbyin pa bged par byed par mi blta yi/ blo gros brtan pa stong gsum gyi stong chen po'i 'jig rten gyi khams na rin po che gang ji snyed pa rgya mtsho chen po na yod pa'am/ lha'i gnas na yod pa 'am/ klu'i gnas na
278a6(mdo sde): yod pa 'am/ sa chen po'i steng na yod pa 'am/ gnod sbyin gyi lag na yod pa'am/ mi'i 'jig rten na yod pa'i rin po che yang rung / zas dang skom dang gos dang / bzhon pa yang rung ste/ de dag thams cad la de dbang phyug tu gyur pa yin/
278a7(mdo sde): dbang du gyur pa yin no/ /gang la sbyin par 'dod pa de la sbyin par byed de/ de yang sngon gyi bsod nams kyis thob pa yin na/ yid kyis rdzu 'phrul sgrub pa lta ji smos te/ blo gros brtan pa de ni dpa' bar 'gro ba'i ting nge 'dzin la gnas pa'i
278a8(mdo sde): byang chub sems dpa'i sbyin pa'i pha rol du phyin pa yongs su sbyong ba byed pa'i bye brag tu blta'o/ /blo gros brtan pa gzhan yang dpa' bar 'gro ba'i ting nge 'dzin la gnas pa'i byang chub sems dpa' ni tshul khrims len par mi byed
278b1(mdo sde): de/ de ni tshul khrims kyi chos nyid las kyang mi g.yo la sems can gzhan gdul ba'i phyir tshul khrims kyang len par byed/ bslab pa yang yongs su 'dzin par byed/ cho ga dang spyod pa yang ston la ltung ba las byung bar yang shes/ 'thol ba dang /
278b2(mdo sde): 'chags par yang byed la de thams cad du ltung ba med pa'i chos dang yang ldan pa yin/ de sems can yongs su smin par bya ba'i phyir 'dod pa'i khams su skye ste/ 'khor los sgyur ba'i rgyal por gyur nas/ bud med kyi tshogs kyis
278b3(mdo sde): mdun du bdar cing / btsun mo'i 'khor gyi nang du gnas te/ 'dod pa la longs spyod par yang snang zhing / bu pho dang / bu mo dang / chung mas gzir ba'i khyim na yang gnas la/ de yang 'dod chags dang bral ba/ ting nge 'dzin gyi chos
278b4(mdo sde): nyid la gnas pa/ tshul khrims yongs su dag pa/ legs par mthong bas srid pa la skyon du lta ba yin te/ blo gros brtan pa de ni dpa' bar 'gro ba'i ting nge 'dzin la gnas pa'i byang chub sems dpa'i tshul khrims kyi pha rol du
278b5(mdo sde): phyin pa yongs su sbyong ba byed pa'i bye brag tu blta'o/ /blo gros brtan pa gzhan yang dpa' bar 'gro ba'i ting nge 'dzin la gnas pa'i byang chub sems dpa' ni shin du skad cig pas bzod pa la gnas pa yin/ sems can thams cad ma
278b6(mdo sde): skyes pas bzod pa sgom par byed/ chos thams cad ma byung bas bzod pa sgom par byed/ sems la gzugs med pas bzod pa sgom par byed/ bdag kun nas mi slong bas bzod pa sgom par byed/ gzhan mi dmigs pas
278b7(mdo sde): bzod pa sgom par byed/ 'khor ba la rlom sems med pas bzod pa sgom par byed/ mya ngan las 'das pa'i rang bzhin gyis bzod pa sgom par byed/ rang bzhin gyis dbyer med pas bzod pa sgom par byed de/ de bzod pa yang sgom
278b8(mdo sde): la chos gang la yang sgom par mi byed/ sgom pa dang bral bar yang mi byed do/ /de de ltar bzod pa la gnas nas sems can yongs su smin par bya ba'i phyir 'dod pa'i khams su skye ste/ gshe ba'i dbang por yang snang la chos nyid kyis
279a1(mdo sde): gshe bar yang mi byed/ gnod sems dang ldan pa'i dbang por yang snang la ngo bo nyid bsgoms pas gnod sems su yang mi byed/ bsnyen par dka' bar yang snang la chos gang la yang nye ba 'am/ ring bar yang mi gnas/ sems can yongs
279a2(mdo sde): su smin par bya ba'i phyir spyod lam thams cad rnam par 'khrugs par yang byed la/ chos kyi dbyings 'khrugs par yang yang dag par rjes su mi mthong ngo / /de ni bzod pa smra ba yang rjod la rtag pa dang / brtan pa dang / ther zug dang
279a3(mdo sde): mi 'gyur ba'i chos can gang yang mi bzod do/ /de de ltar bzod pa dang ldan pas gnod sems dang / tha ba dang zhe sdang dang / khro ba mang ba'i sems can rnams la gnod sems dang / tha ba dang / zhe sdang dang / khro ba spang ba'i phyir bzod pa'i
279a4(mdo sde): bsngags pa yang rjod la gnod sems dang / bzod pa yang mi dmigs shing / de dus thams cad du ma snang ma nyams so/ /blo gros brtan pa de ni dpa' bar 'gro ba'i ting nge 'dzin la gnas pa'i byang chub sems dpa'i bzod pa yongs su
279a5(mdo sde): sbyong bar byed pa'i bye brag tu blta'o/ /blo gros brtan pa gzhan yang dpa' bar 'gro ba'i ting nge 'dzin la gnas pa'i byang chub sems dpa' ni dge ba'i chos thams cad btsal ba'i phyir brtson 'grus kyang rtsom la lus kyis rtul ba yang ma yin/
279a6(mdo sde): ngag dang sems kyis rtul ba yang ma yin te/ brtson 'grus rtsom pa de yang ji ltar na bdag la bltas te de bzhin nyid du slob cing de bzhin du nan tan byed par 'gyur snyam nas/ sems can le lo can rnams kyi phyir ston to/ /de brtson 'grus
279a7(mdo sde): kyang rtsom la thams cad du rtsom pa yang med do/ /de ci'i phyir zhe na/ de ltar byang chub sems dpa' des chos kyi dbyings gnas pa nyid ma 'ongs ma song ba rtogs pa'i phyir ro/ /de de ltar gnas pas lus dang / ngag dang / sems dang
279a8(mdo sde): bral ba'i brtson 'grus kyang ston la chos gang yang yongs su grub par yang mi mthong ngo / /de brtson 'grus brtsams par yang snang la de phyi 'am nang gi lus rtul ba yang med do/ /sangs rgyas kyi zhing grangs med par 'gro zhing 'ong yang
279b1(mdo sde): lus kyi chos nyid las kyang mi g.yo'o/ /de dge ba thams cad rtsom par yang ston la des dge ba 'am/ mi dge ba'i chos gang yang mi dmigs so/ /thos pa yongs su tshol bar yang snang la de sangs rgyas thams cad kyi byang chub la gzhan
279b2(mdo sde): gyi dring la mi 'jog pa yang yin no/ /mkhan po dang slob dpon yang tshol la lha dang bcas pa'i 'jig rten gyi slob dpon yang yin no/ /thal mo sbyar te chos kun chub par byed par yang snang la de thogs pa med pa'i spobs pa yang thob bo/ /
279b3(mdo sde): gus par byed par yang snang la de la lha dang bcas pa'i 'jig rten yang gus par byed do/ /de mngal na nyal bar yang ston la de mngal gyi dri ma thams cad kyis kyang mi gos so/ /de btsas par yang ston la des chos gang yang skye ba'am/
279b4(mdo sde): 'gags par yang mi mthong ngo / /khye'u yi gzugs su yang ston la de dbang po thams cad kyang yongs su rdzogs so/ /bzo'i gnas dang / las kyi gnas dang / rig pa dang / sngags kyi gnas dang / rtsi dang sman dang / yi ge dang / lag rtsis
279b5(mdo sde): dang / grangs dang / rtsis slob par yang snang la de bzo thams cad kyang rtogs par khong du chud do/ /na bar yang ston la de nyon mongs pa'i nad thams cad dang yang bral lo/ /rga bar yang ston la de dbang po thams cad nyams pa yang med do/ /
279b6(mdo sde): 'chi ba yang ston la de skye ba yang ma yin/ 'chi ba yang ma yin/ 'chi 'pho ba yang ma yin/ 'byung ba yang ma yin no/ /blo gros brtan pa de ltar na dpa' bar 'gro ba'i ting nge 'dzin 'di la gnas pa'i byang chub sems dpa' ni de 'dra
279b7(mdo sde): ba'i brtson 'grus spyod pa dang ldan pa yin no/ /blo gros brtan pa gzhan yang dpa' bar 'gro ba'i ting nge 'dzin 'di la gnas pa'i byang chub sems dpa' ni chos thams cad rang bzhin gyis snyoms par zhugs par yang shes la ting
279b8(mdo sde): nge 'dzin dang / bsam gtan gyi spyod pa rnam par 'byed pa yang ston to/ /de sems can sems rnam par g.yengs pa rnams ting nge 'dzin la gzud pa'i phyir/ bdag bsam gtan la gnas par yang ston la chos kyi dbyings la
280a1(mdo sde): rnam par g.yengs pa'i chos gang yang mi mthong ngo / /chos kyi dbyings gang dang mnyam pa chos thams cad kyang de dang mnyam par yid la nges par sems shing gnas la de ting nge 'dzin dang / sems rtse gcig pa las
280a2(mdo sde): kyang mi g.yo'o/ /mnyam par yang gzhog la 'ong ba dang / 'gro ba dang / 'dug pa dang / 'greng ba dang / 'chag pa dang / nyal bar yang byed do/ /de spyod lam thams cad kyang ston la gcig tu snyoms par zhugs pa yang yin no/ /
280a3(mdo sde): de smra bar yang snang la ting nge 'dzin gyi chos nyid de yang mi gtong ngo / /blo gros brtan pa de ltar na byang chub sems dpa' gang gi tshe na sems can gzhan rnams dang / gang zag gzhan dag la phan gdags pa'i phyir/ grong
280a4(mdo sde): dang / grong khyer dang / grong rdal dang / ljongs dang / yul 'khor dang / rgyal po'i pho brang 'khor du 'gro zhing 'jug pa de'i tshe yang mnyam par bzhag pa nyid yin no/ /gang gi tshe na sems can gzhan rnams dang /
280a5(mdo sde): gang zag gzhan dag la snying brtse ba'i phyir zas za ba de'i tshe yang mnyam par bzhag bzhin du zas za'o/ /de zas za bar yang snang la byang chub sems dpa' de'i lus gcig tu mkhregs pa/ sra ba/ snying por
280a6(mdo sde): gyur pa/ rdo rje lta bu/ khong stong ma yin pa/ mi phyed pa yang yin no/ /byang chub sems dpa' de'i khong na long ka dang pho ba yang med/ bshang ba dang gci ba yang med/ snabs dang mchil ma yang med/ mi gtsang ba yang med/ dri mi zhim pa yang med do/ /
280a7(mdo sde): de za bar yang mi byed la mid par yang mi byed/ za ba yang med do/ /sems can la snying brtse ba'i phyir de za bar yang snang la de thams cad du kha na ma tho ba yang med pa yin te/ blo gros brtan pa de ltar na dpa' bar 'gro ba'i ting nge 'dzin 'di la gnas
280a8(mdo sde): pa'i byang chub sems dpa' ni byis pa so so'i skye bo'i spyad pa thams cad spyod par yang snang la gang du yang spyod pa yang med/ rab tu spyod par yang med/ kun spyod pa yang med de/ spyod pa thams cad las kyang log pa yin no/ /blo gros brtan pa de ni
280b1(mdo sde): dpa' bar 'gro ba'i ting nge 'dzin 'di la gnas pa'i byang chub sems dpa'i bsam gtan gyi pha rol du phyin pa'i nges par 'byung ba'i lam yongs su sbyong ba byed pa'i bye brag tu blta'o/ /blo gros brtan pa gzhan yang dpa' bar 'gro ba'i ting nge 'dzin
280b2(mdo sde): 'di la gnas pa'i byang chub sems dpa' ni dgon pa na gnas par yang snang la de la dgon pa ji lta bar de la grong yang de bzhin no/ /de gos dkar po gyon zhing khyim gyi gnas na gnas par yang snang la de la khyim ji lta bar rab tu byung ba yang de
280b3(mdo sde): bzhin no/ /blo gros brtan pa byang chub sems dpa' ni khyim gyi chos kyis kyang mi gos la rab tu byung ba'i chos kyis kyang rlom sems med do/ /de ni sems can yongs su smin par bya ba'i phyir ya mtshan can thams cad gyi nang du byung
280b4(mdo sde): bar yang snang la de gang du yang ya mtshan can gyi lta bar 'gyur ba yang med/ des dag par yid ches pa yang med do/ /de ya mtshan can thams cad kyi kha dog dang / gzugs dang / rtags kyang ston la de la zhugs pa yang ma yin/ de la gzhol
280b5(mdo sde): ba yang ma yin/ de la 'bab pa yang ma yin/ de la bab pa yang ma yin no/ /blo gros brtan pa 'di lta ste/ dper na 'dron po phal po che'i lam mtshon pa yongs su 'dren pa de ni lam yang ston la lam de nyid du yang 'gro zhing slar yang log
280b6(mdo sde): nas 'dron po phal po che gzhan dag kyang sgrol lo/ /blo gros brtan pa de bzhin du dpa' bar 'gro ba'i ting nge 'dzin 'di la gnas pa'i byang chub sems dpa' yang ji lta bu'i theg pa'i lam la gnas pa'i sems can dpag tu med pa dag la
280b7(mdo sde): lam ston te/ nyan thos kyi theg pa'i lam la gnas pa'i sems can dag la ni nyan thos kyi theg pa'i lam ston/ rang sangs rgyas kyi theg pa'i lam la gnas pa'i sems can dag la ni rang sangs rgyas kyi theg pa'i lam ston/ sangs rgyas kyi
280b8(mdo sde): theg pa'i lam la gnas pa'i sems can dag la ni theg pa chen po'i lam ston te/ nges par byung ba de dag la so so ci rigs par lam bstan nas slar log ste/ sems can gzhan dag kyang sgrol bar byed pas de'i phyir skyes bu dam pa
281a1(mdo sde): de ni lam mtshon pa lta bu zhes bya'o/ /blo gros brtan pa 'di lta ste/ dper na gru legs par sbyar ba byas pa ni sems can tshad med pa bsgral ba'i phyir/ tshu rol gyi 'gram nas pha rol gyi 'gram du 'gro zhing bsgral nas/ sems can gzhan
281a2(mdo sde): bsgral ba'i phyir slar yang pha rol gyi 'gram nas tshu rol gyi 'gram du 'ong ngo / /blo gros brtan pa de bzhin du dpa' bar 'gro ba'i ting nge 'dzin 'di la gnas pa'i byang chub sems dpa' yang 'khor ba'i rgyun la gnas pa'i chu bo bzhis ded pa'i
281a3(mdo sde): sems can dag mthong nas de dag 'khor ba'i rgyun las bsgral ba'i phyir sems can de dag ji ltar mos pa bzhin du mya ngan las 'da' ba ston par byed de/ dpa' bar 'gro ba'i ting nge 'dzin la gnas pa'i byang chub sems dpa' de gal
281a4(mdo sde): te nyan thos kyi theg pas 'dul ba'i sems can dag mthong na/ de dag yongs su mya ngan las bzla ba'i phyir/ de yang de dag dang lhan cig tu yongs su mya ngan las kyang 'da' la/ de dpa' bar 'gro ba'i ting nge 'dzin 'di nyid kyi stobs bskyed
281a5(mdo sde): pas slar skye bar yang ston to/ /de gal te rang sangs rgyas kyi theg pas 'dul ba'i sems can dag mthong na/ de dag yongs su mya ngan las bzla ba'i phyir de yang de dag dang lhan cig tu yongs su mya ngan las kyang 'da' la/ de dpa' bar 'gro
281a6(mdo sde): ba'i ting nge 'dzin 'di nyid kyi stobs bskyed pas slar yang skye bar ston to/ /de 'khor ba las mya ngan las 'das par yang 'gro la sems can gzhan bsgral ba'i phyir slar yang 'khor ba na yang snang ste/ skyes bu de dag ni mnyan pa lta bu zhes
281a7(mdo sde): bya'o/ /blo gros brtan pa 'di lta ste/ dper na sgyu ma mkhan ni skye bo phal po che tshogs pa'i mdun du bdag shi bar ston te/ bdag tshig pa 'am/ zos pa 'am/ rnyis pa 'am/ skams pa 'am/ rnam par 'thor ba bstan nas/
281a8(mdo sde): des sems can de dag las nor blangs te/ slar 'dug par byed do/ /blo gros brtan pa de bzhin du dpa' bar 'gro ba'i ting nge 'dzin la gnas pa'i byang chub sems dpa' yang sems can yongs su smin par bya ba'i phyir skye ba dang /
281b1(mdo sde): rga ba dang / na ba dang / 'chi ba yang ston la/ de skye ba yang med/ rga ba yang med/ na ba yang med/ 'chi ba yang med do/ /blo gros brtan pa de yang dpa' bar 'gro ba'i ting nge 'dzin la gnas pa'i byang chub sems dpa'i ting nge 'dzin yongs su sbyang
281b2(mdo sde): ba byed pa'i bye brag tu blta'o/ /blo gros brtan pa gzhan yang dpa' bar 'gro ba'i ting nge 'dzin la gnas pa'i byang chub sems dpa' ni shes rab dang ldan pa yin te/ shes rab rno bas de sems can gyi rang bzhin yang mi dmigs la
281b3(mdo sde): sems can yongs su smin par bya ba'i phyir sems can sems can zhes tha snyad kyang 'dogs so/ /srog dang gang zag gi rang bzhin yang mi dmigs la srog dang gang zag du tha snyad gdags pa yang tha snyad du 'dogs so/ /las dang
281b4(mdo sde): rnam par smin pa'i rang bzhin yang mi dmigs la las dang rnam par smin pa yang ston to/ /'khor ba'i nyon mongs pa'i rang bzhin yang mi dmigs la 'khor ba'i nyon mongs pa yongs su shes pa yang ston to/ /mya ngan las
281b5(mdo sde): 'da' bar 'gro ba yang mi gtong la mya ngan las 'da' bar 'gro bar bya ba'i phyir chos kyang ston to/ /chos gdags pa yang mi dmigs la dge ba dang / mi dge ba'i chos rnam par gzhag pa yang ston to/ /de shes rab thogs pa med
281b6(mdo sde): pa'i dam pa'i pha rol du phyin pas 'dod pa'i khams la yang mi chags la de na yang snang ngo / /gzugs kyi khams la yang mi chags la de na yang snang ngo / /de gzugs kyi khams kyi bsam gtan la snyoms par zhugs par
281b7(mdo sde): yang snang la 'dod pa'i khams su yang skye'o/ /gzugs med pa'i khams kyi snyoms par 'jug pa la snyoms par zhugs par yang snang la gzugs kyi khams su yang skye'o/ /de ni 'dod pa'i khams na spyod par yang snang la 'du
281b8(mdo sde): shes med 'du shes med min skye mched kyi snyoms par 'jug pa la yang snyoms par 'jug cing 'dod pa'i khams su yang skye'o/ /de bsam gtan dang / bsam gtan gyi yan lag rnams kyang shes shing mnyam par gzhog pa
282a1(mdo sde): dang ldang bar yang byed la sems can yongs su smin par bya ba'i phyir gang dang gang du 'dod pa de dang der skye bar yang byed do/ /de thabs dang shes rab kyi yongs su bzung bas spyod pa thams cad las ldog pa la yang gnas la sems
282a2(mdo sde): can yongs su smin par bya ba'i phyir yang spyod do/ /chos gang la yang nye bar mi spyod la spyod pa thams cad las kyang ma log pa yin no/ /de ni ngar 'dzin pa dang / nga yir 'dzin pa dag dang yang bral ba yin la len pa dang gtong bar yang snang ngo / /
282a3(mdo sde): de shes rab dang ye shes dang ldan pas ye shes kyis byas pa'i las thams cad byed kyi/ nga rgyal gyis byed pa yang ma yin la las dang rnam par smin par brjod pa yang ma yin no/ /sems can yongs su smin par bya ba'i phyir/ de lug
282a4(mdo sde): ltar lkug pa dang / blun pa dang / glen pa dang / 'on par yang ston la de tshangs pa'i sgra dang / skad dang / dbyangs kyi sgra 'byin pa dang ldan pa yang yin no/ /de bzo thams cad kyi pha rol du phyin cing shes rab kyis pha rol tu phyin pas ci zhig
282a5(mdo sde): bshad ces mi rtog / ci zhig smra zhes mi sems/ ji ltar bstan par bya zhes tshol bar yang mi byed la/ 'khor gang dang gang du 'gro ba de dang de dag tu lhun gyis grub cing / dpa' bar 'gro ba'i ting nge 'dzin gyi mthus 'khor thams
282a6(mdo sde): cad kyi dbang po mchog dang / mchog ma yin pa shes pa'i phyir chos la spobs par byed de/ de'i ye shes bri ba 'am/ gang bar yang mi 'gyur zhing / 'khor thams cad kyang legs par bshad pas tshim par byed do/ /blo gros brtan
282a7(mdo sde): pa 'di lta ste/ dper na bud med dam/ skyes pa 'am/ khye'u 'am/ bu mos snod chung ngu yang rung / chen po yang rung ste/ ji tsam pa de khyer nas/ chu mig gam/ mtshe'u 'am/ rdzing ngam/ lteng ka 'am/ 'bab chu 'am/ rgya mtsho chen por
282a8(mdo sde): song ste/ snod de dag thams cad yongs su bkang nas song yang chu mig gam mtshe'u 'am/ rdzing ngam/ lteng ka 'am/ 'bab chu 'am/ rgya mtsho chen po de yang cung zad kyang bri ba yang med la sems can de dag kyang tshim par byed do/ /
282b1(mdo sde): blo gros brtan pa de bzhin du dpa' bar 'gro ba'i ting nge 'dzin 'di la gnas pa'i byang chub sems dpa' yang 'khor gang dang gang du 'gro yang rung ste/ gal te rgyal rigs kyi 'khor tam/ gal te bram ze'i 'khor tam/ gal te khyim bdag
282b2(mdo sde): gi 'khor tam/ gal te dge sbyong gi 'khor tam/ gal te brgya byin gyi 'khor tam/ tshangs pa'i 'khor du 'gro na yang / de dag thams cad la lhun gyis grub cing legs par bshad pas tshim par byed de/ ji lta bur rigs pa dang /
282b3(mdo sde): dbang po dang / mos pa ji lta ba bzhin du chos 'chad pa 'byung yang / byang chub sems dpa' de'i shes rab dang / ye shes dang / spobs pa dang / ston pa yongs su bri ba yang med la 'khor thams cad kyang legs par bshad pas tshim par
282b4(mdo sde): byed do/ /blo gros brtan pa dpa' bar 'gro ba'i ting nge 'dzin 'di la gnas pa'i byang chub sems dpa' ni mthong ma thag tu yang sems can rnams 'dul bar byed do/ /thos pa dang / spyod lam dang / bshad pa dang / mi smra bar 'dug
282b5(mdo sde): pas kyang sems can dag 'dul bar byed do/ /blo gros brtan pa 'di lta ste/ dper na sman gyi rgyal po chen po blta na sdug pa zhes bya ba ni mthong ma thag tu sems can dag gi nad sel bar byed do/ /blo gros brtan pa de bzhin du dpa'
282b6(mdo sde): bar 'gro ba'i ting nge 'dzin 'di la gnas pa'i byang chub sems dpa' yang mthong ma thag tu sems can de dag gi nad 'di lta ste/ 'dod chags dang / zhe sdang dang / gti mug gi nad rnams sel bar byed do/ /blo gros brtan pa 'di lta ste/
282b7(mdo sde): dper na sman gyi rgyal po chen po 'bral ba zhes bya ba des bskus pa'i rnga chen po g.yul gyi ngogs su brdungs na/ rnga'i sgra de thos ma thag tu sems can rnams zug rngu rnams ltung bar 'gyur/ dug thams cad kyang mi gdug par
282b8(mdo sde): 'gyur ro/ /blo gros brtan pa de bzhin du dpa' bar 'gro ba'i ting nge 'dzin 'di la gnas pa'i byang chub sems dpa'i ming thos ma thag tu sems can rnams kyi 'dod chags dang / zhe sdang dang / gti mug gi nyon mongs pa'i zug rngu
283a1(mdo sde): rnams ltung bar 'gyur/ lta bar gyur pa'i dug thams cad kyang mi gdug par 'gyur ro/ /blo gros brtan pa 'di lta ste/ dper na sman gyi shing ljon pa ni rtsa ba nas byung yang sems can rnams kyi nad sel bar byed do/ /sdong po 'am/
283a2(mdo sde): yal ga 'am/ 'dab ma 'am/ me tog gam/ 'bras bu 'am/ shun pa 'am/ gsog gam/ snying po las blangs kyang sems can rnams kyi nad sel bar byed do/ /bsgreng ngam/ 'gyel tam/ dum bu dum bur bcad pa las blangs
283a3(mdo sde): kyang sems can rnams kyi nad sel bar byed do/ /blo gros brtan pa de ltar na sman gyi shing ljon pa ni sems can rnams kyi nad zhi bar bya ba'i 'tsho bar nam yang mi 'gyur ba ma yin no/ /blo gros brtan pa de bzhin du dpa' bar 'gro ba'i ting
283a4(mdo sde): nge 'dzin 'di la gnas pa'i byang chub sems dpa' yang sems can rnams kyi nyon mongs pa'i nad zhi bar bya ba'i 'tsho bar nam yang mi 'gyur ba ma yin te/ gang dag de la phan pa dang / gnod par byed pa de dag gi nye bar 'tsho bar yang 'gyur/
283a5(mdo sde): gang de la bkur sti byed pa dang / bkur sti mi byed pa de dag nye bar 'tsho bar yang 'gyur ro/ /de shi zhing shi ba'i dus byas par gyur pa'i sha la gang dag za ba dud 'gro'i skye gnas su song ba rkang gnyis pa dang / rkang bzhi pa dang / ri dgas dang /
283a6(mdo sde): bya'i tshogs de dag kyang byang chub sems dpa' de'i sngon gyi smon lam dang / tshul khrims kyi stobs bskyed pas de'i 'chi ba'i dus byas te/ shi 'phos ma thag tu bde 'gro mtho ris kyi 'jig rten lha'i nang du skye bar 'gyur te/ de dag ngan
283a7(mdo sde): song dang / nad rnams dang bral bar 'gyur ro/ /blo gros brtan pa de ltar na sman gyi shing ljon pa zhes bya ba de ni dpa' bar 'gro ba'i ting nge 'dzin la gnas pa'i byang chub sems dpa'i tshig bla dgas so/ /blo gros brtan pa dpa' bar
283a8(mdo sde): 'gro ba'i ting nge 'dzin 'di la gnas pa'i byang chub sems dpa' de la ni pha rol tu phyin pa drug po 'di dag ma bstan par tshe rabs thams cad du rtag tu 'jug par 'gyur ro/ /gom pa 'dor ba thams cad la yang pha rol tu phyin pa drug
283b1(mdo sde): po 'di dag 'jug par 'gyur ro/ /dbugs rngub pa dang / 'byung ba thams cad la yang pha rol du phyin pa drug po 'di dag 'jug par 'gyur ro/ /sems bskyed cing sems bskyed pa thams cad la yang pha rol du phyin pa drug po 'di dag 'jug par
283b2(mdo sde): 'gyur ro/ /de ci'i phyir zhe na/ 'di ltar blo gros brtan pa byang chub sems dpa' de'i lus ni chos kyi rang bzhin no/ /gnas pa ni chos kyi rang bzhin no/ /blo gros brtan pa 'di lta ste/ dper na rgyal po 'am/ blon pos yan lag
283b3(mdo sde): gi tshogs 'bum dang ldan pa'i spos kyi phye ma btags pa rdul lta bu zhib mor byas pa sbyar ba las mi la la zhig 'ongs te/ kye lha spos kyi phye ma'i tshogs sbyar ba 'di las spos gzhan dang ma 'bags pa/ spos gzhan dang ma
283b4(mdo sde): 'dres pa'i yan lag gcig blang bar 'tshal lo zhes de skad zer na/ blo gros brtan pa de ji snyam du sems/ spos kyi phye ma sbyar ba de las spos gzhan dang ma 'bags pa/ spos gzhan dang ma 'dres pa'i yan lag gcig blang
283b5(mdo sde): bar nus sam/ gsol pa/ bcom ldan 'das de ni mi nus so/ /bcom ldan 'das kyis bka' stsal pa/ blo gros brtan pa de bzhin du byang chub sems dpa' de'i lus yun ring po nas pha rol du phyin pa thams cad kyis
283b6(mdo sde): bsgos pa dang / pha rol du phyin pa thams cad kyis bsgos pa'i sems dang / sems las byung ba thams cad 'byung bar 'gyur te/ de'i sems bskyed cing sems bskyed pa thams cad la pha rol du phyin pa drug po dag 'byung bar
283b7(mdo sde): 'gyur ro/ /blo gros brtan pa ji ltar na byang chub sems dpa' de'i sems bskyed pa thams cad la pha rol du phyin pa drug po dag 'byung bar 'gyur zhe na/ blo gros brtan pa 'di ltar gang sems kyis btang ba dang / spangs pa dang / mngon
283b8(mdo sde): par ma zhen pa de ni de'i sbyin pa'i pha rol du phyin pa'o/ /gang sems zhi ba dang / rab tu zhi ba dang / nye bar zhi ba dang / shin du zhi gnas su gyur pa de ni de'i tshul khrims kyi pha rol du phyin pa'o/ /gang sems kyi mi zad pa'i chos nyid
284a1(mdo sde): dang / yul thams cad kyis smas par mi 'gyur ba de ni de'i bzod pa'i pha rol du phyin pa'o/ /gang sems kyi rnam par sgrub pa dang / dbye ba dang / dben pa dang / rnam par shes pa de ni de'i brtson 'grus kyi pha rol du phyin pa'o/ /gang sems
284a2(mdo sde): kyi nges par sems pa dang / nye bar rtog pa dang / gang yang de'i shin du sems pa de ni bsam gtan gyi pha rol du phyin pa'o/ /gang sems rab tu shes pa dang / so sor rtog pa dang / rab tu zhi ba dang / nye bar zhi ba dang / mngon sum du shes pa
284a3(mdo sde): de ni de'i shes rab kyi pha rol du phyin pa'o/ /blo gros brtan pa de ltar na dpa' bar 'gro ba'i ting nge 'dzin 'di la gnas pa'i byang chub sems dpa' la ni 'jug pa 'dis sems bskyed pa thams cad la pha rol du phyin pa drug 'jug go/ /
284a4(mdo sde): de nas bcom ldan 'das la byang chub sems dpa' sems dpa' chen po blo gros brtan pas 'di skad ces gsol to/ /bcom ldan 'das ji tsam du byang chub sems dpa' gang dpa' bar 'gro ba'i ting nge 'dzin 'di shin du yongs su
284a5(mdo sde): grub pa de'i gnas pa ni bsam gyis mi khyab ste ngo mtshar to/ /bcom ldan 'das byang chub sems dpa' de bzhin gshegs pa'i gnas pas gnas par 'tshal bas dpa' bar 'gro ba'i ting nge 'dzin 'di la brtson par bgyi'o/ /de ci'i
284a6(mdo sde): slad du zhe na/ de ltar de ni byis pa so so'i skye bo thams cad kyi gnas pa rnams na yang gda' la/ gang la yang chags par mi 'gyur/ zhe sdang bar mi 'gyur/ gti mug par mi 'gyur ro/ /de nas bcom ldan 'das la tshangs
284a7(mdo sde): pa byams pa mchog ces bya ba des 'di skad ces gsol to/ /bcom ldan 'das byang chub sems dpa' byis pa so so'i skye bo thams cad kyis gnas pas gnas par 'tshal bas dpa' bar 'gro ba'i ting nge 'dzin
284a8(mdo sde): 'di la bslab par bgyi'o/ /de ci'i slad du zhe na/ de ltar de ni byis pa so so'i skye bo thams cad kyi gnas pa rnams na yang gda' la/ gang la yang mi chags/ mi 'ching / chags par mi 'gyur/ zhe sdang bar mi
284b1(mdo sde): 'gyur/ gti mug par mi 'gyur ro/ /de nas bcom ldan 'das kyis tshangs pa byams pa mchog la legs so zhes bya ba byin te/ legs so legs so/ /tshangs pa de de bzhin no/ /ji skad smras pa bzhin te/ byang chub sems dpa' byis pa so so'i
284b2(mdo sde): skye bo thams cad kyi gnas pas gnas par 'dod pas bslab pa thams cad la rlom sems med par dpa' bar 'gro ba'i ting nge 'dzin 'di la bslab par bya'o/ /de nas bcom ldan 'das la byang chub sems dpa' blo gros brtan pas 'di
284b3(mdo sde): skad ces gsol to/ /bcom ldan 'das ji ltar slob na byang chub sems dpa' bslab pa thams cad la rlom sems ma mchis par dpa' bar 'gro ba'i ting nge 'dzin 'di la slob pa lags/ de skad ces gsol pa dang / bcom ldan 'das
284b4(mdo sde): kyis byang chub sems dpa' sems dpa' chen po blo gros brtan pa la 'di skad ces bka' stsal to/ /blo gros brtan pa 'di lta ste dper na 'phong gi slob dpon nam/ 'phong gi slob ma ni thog mar ba lang gi ko ba la phog par byed do/ /gang
284b5(mdo sde): gi tshe na ba lang gi ko ba la lobs pa de'i tshe shing leb la phog par byed do/ /gang gi tshe shing leb la lobs pa de'i tshe 'ben la phog par byed de/ gang gi tshe 'ben la lobs pa de'i tshe dbyug gu la phog par byed do/ /gang gi tshe dbyug gu la
284b6(mdo sde): lobs pa de'i tshe skra brgya la phog par byed do/ gang gi tshe skra brgya la lobs pa de'i tshe skra bcu la phog par byed do/ /gang gi tshe skra bcu la lobs pa de'i tshe skra gcig la phog par byed do/ /gang gi tshe skra gcig la lobs pa de'i tshe sgras mtshon
284b7(mdo sde): pa la phog pa la slob par byed do/ /gang gi tshe sgras mtshon pa la lobs pa de'i tshe mi 'chor bar phog par 'gyur ro/ /gang gi tshe mi 'chor bar phog pa de'i tshe 'phong slob pa tshar phyin pa yin te/ de 'dod na nub mo mun pa mun nag gi nang na yang mi
284b8(mdo sde): dang mi ma yin pa gang dang gang dag gi sgra sgrag pa de dag der lhun gyis grub cing mi 'chor ba nyid du mda' 'gro'o/ /blo gros brtan pa de bzhin du byang chub sems dpa' dpa' bar 'gro ba'i ting nge 'dzin 'di la slob pa na thog ma nyid
285a1(mdo sde): du bsam pa la slob bo/ /gang gi tshe bsam pa la lobs par gyur pa de'i tshe sbyor ba la 'jug go/ /gang gi tshe sbyor ba la bslabs par gyur pa de'i tshe lhag pa'i bsam pa la 'jug go/ /gang gi tshe lhag pa'i bsam pa la bslabs par
285a2(mdo sde): gyur pa de'i tshe byams pa chen po la 'jug go/ /gang gi tshe byams pa chen po la bslabs par gyur pa de'i tshe snying rje chen po la 'jug go/ /gang gi tshe snying rje chen po la bslabs par gyur pa de'i tshe dga' ba chen po la 'jug go/ /gang gi tshe
285a3(mdo sde): dga' ba chen po la bslabs par gyur pa de'i tshe btang snyoms chen po la 'jug go/ /gang gi tshe btang snyoms chen po la bslabs par gyur pa de'i tshe byang chub sems dpa'i 'phags pa'i gnas pa bzhi la bslabs pa yin te/ bzhi
285a4(mdo sde): gang zhe na/ byams pa chen po dang / snying rje chen po dang / dga' ba chen po dang / btang snyoms chen po'o/ /gang gi tshe byang chub sems dpa'i 'phags pa'i gnas pa 'di bzhi la bslabs par gyur pa de'i tshe rjes su 'thun pa'i mngon par
285a5(mdo sde): shes pa lnga po mi nyams pa dag la slob bo/ /gang gi tshe rjes su 'thun pa'i mngon par shes pa lnga po mi nyams pa dag la bslabs par gyur pa de'i tshe pha rol du phyin pa drug tshar phyin pa yin no/ /gang gi tshe pha rol du phyin pa drug tshar phyin par
285a6(mdo sde): gyur pa de'i tshe thabs mkhas pa rtogs par khong du chud pa yin no/ /gang gi tshe thabs mkhas pa rtogs par khong du chud pa de'i tshe rjes su 'thun pa'i bzod pa gnyis pa la gnas pa yin no/ /gang gi tshe rjes su 'thun pa'i bzod pa gnyis
285a7(mdo sde): pa la gnas pa de'i tshe mi skye ba'i chos la bzod pa 'thob bo/ /gang gi tshe mi skye ba'i chos la bzod pa dang ldan pa de'i tshe sangs rgyas bcom ldan 'das rnams kyis bla na med pa yang dag par rdzogs pa'i byang chub tu lung bstan par
285a8(mdo sde): 'gyur ro/ /gang gi tshe sangs rgyas bcom ldan 'das rnams kyis bla na med pa yang dag par rdzogs pa'i byang chub tu lung bstan pa de'i tshe sa brgyad pa la 'jug par 'gyur ro/ /gang gi tshe sa brgyad pa la zhugs par gyur pa de'i tshe byang chub
285b1(mdo sde): sems dpa'i ting nge 'dzin da ltar gyi sangs rgyas mngon sum du bzhugs pa 'thob ste/ de ting nge 'dzin de dang ldan pas sangs rgyas mthong ba dang mi 'bral bar 'gyur ro/ /gang gi tshe sangs rgyas mthong ba dang mi 'bral ba de'i tshe sangs rgyas
285b2(mdo sde): kyi chos thams cad yongs su rdzogs shing yongs su grub pa thob par 'gyur ro/ /des sangs rgyas kyi chos thams cad yongs su rdzogs shing yongs su grub pa la gnas nas sangs rgyas kyi zhing bkod pa phun sum tshogs pa mngon
285b3(mdo sde): par sgrub bo/ /de sangs rgyas kyi zhing bkod pa yongs su bzung nas skye ba dang / rigs dang / rus phun sum tshogs pa dang / mngal du 'jug pa dang / mngon par 'byung ba phun sum tshogs pa yongs su rdzogs par byed do/ /de skye
285b4(mdo sde): ba dang / rigs dang rus phun sum tshogs pa dang / mngal du 'jug pa dang / mngon par 'byung ba phun sum tshogs par gyur nas sa bcu yongs su rdzogs par byed do/ /de sa bcu la gnas nas sangs rgyas thams cad kyis
285b5(mdo sde): dbang bskur ba 'thob bo/ /de sangs rgyas thams cad kyis dbang bskur ba thob nas byang chub sems dpa'i ting nge 'dzin thams cad thob par 'gyur ro/ /de byang chub sems dpa'i ting nge 'dzin thams cad thob nas phyis dpa' bar
285b6(mdo sde): 'gro ba'i ting nge 'dzin 'di thob par 'gyur ro/ /dpa' bar 'gro ba'i ting nge 'dzin thob pa'i byang chub sems dpa' de ni sems can rnams la sangs rgyas kyi mdzad pas nye bar gnas par 'gyur te/ byang chub sems dpa'i chos
285b7(mdo sde): nyid de yang mi gtong ngo / /blo gros brtan pa de ltar na byang chub sems dpa' gang chos de lta bu dag la bslabs par gyur pa de ni dpa' bar 'gro ba'i ting nge 'dzin 'di thob par 'gyur ro/ /blo gros brtan pa dpa' bar 'gro ba'i ting nge 'dzin
285b8(mdo sde): 'di la gnas pa'i byang chub sems dpas ni gang du yang bslab par mi bya'o/ /de ci'i phyir zhe na/ sngon legs par bslabs pa'i phyir te/ sangs rgyas kyi chos thams cad de la mngon du 'gyur ro/ /blo gros brtan pa 'di lta ste/
286a1(mdo sde): dper na 'phong gi slob dpon nam/ 'phong gi slob ma ni sgras mtshon pa la phog par byed par gnas pas phyis gang du yang mi slob bo/ /de ci'i phyir zhe na/ sngon legs par bslabs pa'i phyir te/ phog par bya ba thams cad de la
286a2(mdo sde): mngon du 'gyur ro/ /blo gros brtan pa de bzhin du dpa' bar 'gro ba'i ting nge 'dzin 'di la gnas pa'i byang chub sems dpas kyang chos gang la yang bslab par mi bya'o/ /de ci'i phyir zhe na/ de sngon legs par bslabs pa'i phyir te/
286a3(mdo sde): ting nge 'dzin thams cad dang / snyoms par 'jug pa thams cad dang / rnam par thar pa thams cad dang / byang chub sems dpa'i yon tan gyi chos thams cad de la mngon du 'gyur ro/ /de nas bcom ldan 'das la byang chub sems
286a4(mdo sde): dpa' blo gros brtan pas 'di skad ces gsol to/ /bcom ldan 'das bdag spobs so/ /bde bar gshegs pa bdag spobs so/ /bcom ldan 'das kyis bka' stsal pa/ blo gros brtan pa de'i dus la da bab par shes na khyod
286a5(mdo sde): spobs par gyis shig / blo gros brtan pas gsol pa/ bcom ldan 'das 'di lta ste/ dper na stong gsum gyi stong chen po la dbang ba'i tshangs pa chen po ni stong gsum gyi stong chen po'i 'jig rten gyi khams 'di la tshegs chung ngus
286a6(mdo sde): rnam par lta bar bgyid do/ /bcom ldan 'das de bzhin du dpa' bar 'gro ba'i ting nge 'dzin 'di la gnas pa'i byang chub sems dpa' yang tshegs chung ngus byang chub sems dpa'i chos thams cad la rnam par lta zhing sems can
286a7(mdo sde): thams cad kyi sems dang / spyod pa rnams kyang 'tshal to/ /bcom ldan 'das kyis bka' stsal pa/ blo gros brtan pa de de bzhin no/ /ji skad smras pa bzhin te/ byang chub sems dpa' gang dag dpa' bar 'gro ba'i ting nge 'dzin
286a8(mdo sde): 'di la gnas pa de dag ni kun du rnam par bltas par blta bar byas te/ sangs rgyas kyi chos thams cad mngon sum du gyur pa dag go/ /de nas bcom ldan 'das la brgya byin lhun po'i rtse 'dzin ces bya ba stong gsum gyi stong
286b1(mdo sde): chen po'i 'jig rten gyi khams 'di'i mtha'i gling na gnas pas 'di skad ces gsol to/ /bcom ldan 'das 'di lta ste/ dper na ri rab kyi rtse mo la gnas na tshegs chung ngus bang rim thams cad gda'o/ /bcom ldan 'das de bzhin
286b2(mdo sde): du dpa' bar 'gro ba'i ting nge 'dzin 'di la gnas pa'i byang chub sems dpa' yang tshegs chung ngus nyan thos kyi spyod pa thams cad la rnam par lta zhing rang sangs rgyas kyi spyod pa thams cad dang / byang chub sems dpa'i spyod pa thams
286b3(mdo sde): cad dang / sems can thams cad kyi spyod pa la yang rnam par blta'o/ /de nas byang chub sems dpa' blo gros brtan pas brgya byin lhun po'i rtse 'dzin la 'di skad ces smras so/ /kye grogs po khyod gling bzhi pa'i 'jig rten gyi khams
286b4(mdo sde): gang nas 'ongs/ ri rab gang gi rtse mo la gnas/ de skad ces smras pa dang / byang chub sems dpa' blo gros brtan pa la brgya byin lhun po'i rtse 'dzin gyis 'di skad ces smras so/ /rigs kyi bu byang chub sems dpa' gang dpa' bar 'gro
286b5(mdo sde): ba'i ting nge 'dzin 'di thob pa de la khyod gang na gnas shes gnas mi 'dri'o/ /de ci'i phyir zhe na/ de ni sangs rgyas kyi zhing thams cad na gnas so/ /de ni gang du yang mngon par zhen pas mi gnas so/ /de ni dmigs pas mi gnas so/ /de ni
286b6(mdo sde): lta bar gyur pas mi gnas so/ /de nas byang chub sems dpa' blo gros brtan pas brgya byin lhun po'i rtse 'dzin la 'di skad ces smras so/ /kye grogs po ci khyod kyis dpa' bar 'gro ba'i ting nge 'dzin 'di thob bam/ brgya byin lhun po'i
286b7(mdo sde): rtse 'dzin gyis smras pa/ rigs kyi bu ci ting nge 'dzin 'di thob pa 'am/ ma thob pas nye bar gnas sam/ smras pa/ de ma yin no/ /smras pa/ rigs kyi bu de lta bas na byang chub sems dpa' gang ting nge 'dzin 'dis gnas pa de ni chos
286b8(mdo sde): gang yang mi 'thob cing thob pa med do/ /byang chub sems dpa' blo gros brtan pas smras pa/ kye grogs po khyod kyi spobs pa las na khyod ni dpa' bar 'gro ba'i ting nge 'dzin 'di la gnas so/ /smras pa/ rigs kyi bu chos thams cad
287a1(mdo sde): gnas med pa'i phyir kho bos ni dpa' bar 'gro ba'i ting nge 'dzin 'di gang la gnas pa'i chos de ma mthong ngo / /de ci'i phyir zhe na/ byang chub sems dpa' ting nge 'dzin 'di la gnas pa ni chos gang la yang mi gnas so/ /gang la yang mi
287a2(mdo sde): gnas pa de la ni len pa med do/ /gang la len pa med pa de la chos bstan pa gang yang med do/ /de nas bcom ldan 'das kyis byang chub sems dpa' blo gros brtan pa la 'di skad ces bka' stsal to/ /blo gros brtan pa khyod kyis brgya
287a3(mdo sde): byin lhun po'i rtse 'dzin mthong ngam/ gsol pa/ bcom ldan 'das mthong ngo / /bcom ldan 'das kyis bka' stsal pa/ blo gros brtan pa brgya byin lhun po'i rtse 'dzin 'di ni dpa' bar 'gro ba'i ting nge 'dzin 'di thob pa'o/ /nges
287a4(mdo sde): par gyur pa thob pa'o/ /tshegs med pa thob pa'o/ /'di ni dpa' bar 'gro ba'i ting nge 'dzin la gnas nas stong gsum gyi stong chen po'i 'jig rten gyi khams 'di na brgya byin gyi gnas ji snyed yod pa de thams cad du 'di ston par byed do/ /
287a5(mdo sde): de nas bcom ldan 'das la lha'i dbang po brgya byin gyis 'di skad ces gsol to/ /bcom ldan 'das gal te brgya byin gyi gnas thams cad du gda' ba lags na/ bdag gis ni 'di brgya byin gyi gnas ri rab kyi rtse mor sngon chad ma mthong ngo / /de
287a6(mdo sde): nas brgya byin lhun po'i rtse 'dzin gyis lha'i dbang po brgya byin la 'di skad ces smras so/ /kau shi ka gal te khyed lta bu la kho bo lta bu'i gzugs kyi lus yongs su grub pa bstan du zin na/ de'i phyir brgya byin gyi gnas thams cad du khyed gda' bar
287a7(mdo sde): mi 'gyur te/ kau shi ka kho bo ni khyod kyi brgya byin gyi gnas su rgyu mod kyi kho bo khyod kyis mi mthong ngo / /de nas bcom ldan 'das la lha'i dbang po brgya byin gyis 'di skad ces gsol to/ /bcom ldan 'das bdag cag ni skyes bu dam
287a8(mdo sde): pa 'di'i gzugs kyi lus yongs su grub pa mthong bar 'tshal lo/ /bcom ldan 'das kyis bka' stsal pa/ ci kau shi ka skyes bu dam pa 'di'i gzugs kyi lus yongs su grub pa mthong bar 'dod dam/ gsol pa/ bcom
287b1(mdo sde): ldan 'das mthong bar 'tshal lo/ /de nas bcom ldan 'das kyis brgya byin lhun po'i rtse 'dzin la bka' stsal pa/ skyes bu dam pa khyod kyis lha'i dbang po brgya byin 'di la rang gi gzugs kyi lus yongs su grub pa ston cig /de nas
287b2(mdo sde): brgya byin lhun po'i rtse 'dzin gyis bdag gi gzugs kyi lus yongs su grub pa bstan to/ /gzugs kyi lus yongs su grub pa bstan ma thag tu de nas 'khor de na brgya byin nam/ tshangs pa 'am/ 'jig rten skyong ba'am/ gnas gtsang ma'i
287b3(mdo sde): ris kyi lha 'am/ nyan thos kyi theg pa pa 'am/ rang sangs rgyas kyi theg pa pa 'am/ byang chub sems dpa'i theg pa pa 'am/ de ma yin pa sems can gzhan yang rung ste/ gang dag gis dpa' bar 'gro ba'i ting nge 'dzin 'di ma
287b4(mdo sde): thob pa de dag thams cad kyi lus ni 'di lta ste/ dper na snag tsha'i phung po bzhin du snang ngo / /brgya byin de'i lus ni ri rab bzhin du mngon par 'phags shing lhan ne lhang nger snang ngo / /de bzhin gshegs pa'i sku ni de'i nyis gyur
287b5(mdo sde): tu bzhugs par snang ngo / /de nas bcom ldan 'das la lha'i dbang po brgya byin gyis 'di skad ces gsol to/ /bcom ldan 'das sems can chen po 'di'i gzugs kyi lus yongs su grub pa ngo mtshar te/ bcom ldan
287b6(mdo sde): 'das brgya byin dang / tshangs pa dang / 'jig rten skyong ba 'di dag gi lus ni snag tsha'i phung po bzhin du mchis par gda'o/ /bcom ldan 'das bdag ri rab kyi rtse mo 'di la mchis shing gang gi tshe na bdag chos bzang lha'i
287b7(mdo sde): mdun sar mchis pa de'i tshe/ bcom ldan 'das bdag gi mgul du brgya byin thogs pa zhes bgyi ba'i nor bu rin po che chen po thogs pas de'i 'od kyis lha'i 'khor thams cad mog mog por gyur te/ lam mer ma mchis/
287b8(mdo sde): lhang nger ma mchis/ lhan ner ma mchis na/ bcom ldan 'das skyes bu dam pa de'i 'od kyis bdag mog mog por bgyis lags te/ bdag gi brgya byin thogs pa'i nor bu rin po che chen po de yang lam mer ma mchis/ lhan ner ma
288a1(mdo sde): mchis/ lhang nger ma mchis so/ /de skad ces gsol pa dang / bcom ldan 'das kyis lha'i dbang po brgya byin la 'di skad ces bka' stsal to/ /kau shi ka gal te stong gsum gyi stong chen po'i 'jig rten gyi khams 'di brgya byin
288a2(mdo sde): thogs pa'i nor bu rin po che chen pos yongs su gang du zin kyang lha thams cad snang ba zhes bya ba'i nor bu rin po che yod de/ de'i 'od kyis brgya byin thogs pa'i nor bu rin po che de dag thams cad mog mog por 'gyur ro/ /kau shi ka gal te
288a3(mdo sde): stong gsum gyi stong chen po'i 'jig rten gyi khams 'di'i lha thams cad snang ba'i nor bu rin po ches yongs su gang du zin kyang rdo rje snang ba zhes bya ba'i nor bu rin po che yod de/ de'i 'od kyis lha thams cad snang ba'i nor bu rin po che de dag
288a4(mdo sde): thams cad mog mog por 'gyur ro/ /kau shi ka gal te stong gsum gyi stong chen po'i 'jig rten gyi khams 'di rdo rje snang ba'i nor bu rin po ches yongs su gang du zin kyang snang ba thams cad bsdus pa zhes bya ba'i nor bu rin po che yod de/
288a5(mdo sde): des rdo rje snang ba'i nor bu rin po che thams cad mog mog por byed do/ /kau shi ka brgya byin 'di'i mgul du snang ba thams cad bsdus pa zhes bya ba'i nor bu rin po che chen po thogs pa mthong ngam/ bcom ldan 'das gang gi tshe bdag gis
288a6(mdo sde): brtags pa de'i tshe na mig zi zi por gyur lags te/ de'i 'od ni de lta bu lags so/ /bka' stsal pa/ kau shi ka byang chub sems dpa' gang dpa' bar 'gro ba'i ting nge 'dzin 'di thob par gyur pa de/ gang gi tshe na lha'i dbang po brgya byin
288a7(mdo sde): du gyur pa de'i tshe/ de'i mgul du nor bu rin po che de lta bu thogs par 'gyur ro/ /de nas bcom ldan 'das la lha'i dbang po brgya byin gyis 'di skad ces gsol to/ /bcom ldan 'das gang dag gis bla na med pa yang dag par
288a8(mdo sde): rdzogs pa'i byang chub tu sems ma bskyed pa'i sems can de dag ni gzugs kyi lus yongs su grub pa 'di lta bu las yongs su nyams so/ /bcom ldan 'das sems can de dag ni dpa' bar 'gro ba'i ting nge 'dzin 'di las yongs su
288b1(mdo sde): nyams so/ /de nas lha'i dbang po brgya byin gyis bshad pa de lha'i bu sbed pas thos nas lha'i dbang po brgya byin la 'di skad ces smras so/ /kye yab nyan thos kyi nges par gyur pa la zhugs pa'i sems can brgya phrag mang po dag sangs rgyas kyi chos la
288b2(mdo sde): 'dod pa'i sems bskyed kyang ci zhig byar yod de/ de dag ni 'khor ba'i rgyun kyi mtshams bcad pa'o/ /kye yab gang dag gis byang chub tu sems bskyed pa dang / gang dag byang chub tu sems bskyed pa dang / gang dag byang chub tu sems
288b3(mdo sde): skyed par 'gyur ba de dag gis ni sangs rgyas kyi chos 'di dag la 'dod pa'i sems bskyed par bya ste/ de dag ni gzugs kyi lus yongs su grub pa 'di lta bu thob par 'gyur ro/ /kye yab 'di lta ste/ dper na nyi ma dang zla ba'i bsngags pa ji
288b4(mdo sde): tsam mang du brjod cing bsngags pa bshad pa la mi dmus long gis 'dod pa'i sems bskyed kyang des de dag mi mthong ste/ myong bar mi 'gyur ro/ /kye yab de bzhin du nyan thos kyi nges par gyur pa la zhugs pa ni sangs rgyas kyi chos rnams kyi
288b5(mdo sde): bsngags pa brjod bsngags pa bstan pa la 'dod pa'i sems ji tsam mang du bskyed kyang des sangs rgyas kyi chos dang yon tan rnams mi shes mi mthong mi myong ngo / /kye yab de bas na gzugs 'dod pas bla na med pa yang dag par rdzogs pa'i
288b6(mdo sde): byang chub tu sems bskyed par bgyi ste/ de'i gzugs kyi lus kha dog yongs su grub pa 'di lta bur 'gyur ro/ /lha'i bu sbed pas bstan pa 'di bshad pa'i tshe lha'i bu khri nyis stong gis bla na med pa yang dag par rdzogs pa'i byang chub tu
288b7(mdo sde): sems bskyed do/ /de nas byang chub sems dpa' blo gros brtan pas lha'i bu sbed pa la 'di skad ces smras so/ /lha'i bu khyod kyis dge ba'i rtsa ba ji tsam gyis bud med kyi lus las bsgyur/ smras pa/ rigs kyi bu theg pa chen po la gnas
288b8(mdo sde): pas ni bud med dam/ skyes par gnas kyang nyes par mi 'gyur ro/ /de ci'i phyir zhe na/ thams cad mkhyen pa'i sems ni khams gsum dang lhan cig mi gnas pa'i phyir te/ bud med dang skyes pa ni sems kyis rab tu phye ba yin no/ /
289a1(mdo sde): yang rigs kyi bu khyod kyis dge ba'i rtsa ba ji tsam gyis bud med kyi lus las bsgyur ces gang de skad smras pa ni ji tsam du khyim thab la g.yo med cing phangs par sems pas rim gro byas pas so/ /smras pa/ khyod kyis ji ltar khyim
289a2(mdo sde): thab la rim gro byas/ smras pa/ ston pa tsam du phangs par bsams pas so/ /smras pa/ ji ltar khyod kyis g.yo med par byas/ smras pa/ lus kyi las ji lta ba dang / ngag gi las ji lta ba de bzhin du yid kyi las bgyis te/
289a3(mdo sde): rigs kyi bu de ni bud med kyi g.yo med pa'o/ /smras pa/ khyod kyis bud med kyi lus las ji ltar bsgyur/ smras pa/ ji ltar bsgrubs pa bzhin du'o/ /smras pa/ khyod kyis ji ltar bsgrubs/ smras pa/ ji ltar bsgyur ba bzhin
289a4(mdo sde): du'o/ /smras pa/ lha'i bu bshad pa de'i don gang yin/ smras pa/ rigs kyi bu chos thams cad ni chos kyi dbyings su ro gcig pas na/ rigs kyi bu chos thams cad ni mi 'grub mi ldog go/ /yang rigs kyi bu ji srid du bdag smon par
289a5(mdo sde): gyur pa de srid du bdag la bud med kyi mtshan byung ngo / /rigs kyi bu gang gi tshe na bdag la skyes pa'i mtshan byung bar gyur pa de'i tshe yang bdag gis bud med kyi rang bzhin gyi chos nyid de ma spangs so/ /rigs kyi bu de bas na 'di lta ste/
289a6(mdo sde): bud med dam/ skyes par 'dzin pa ni phyin ci log tu 'dzin pa'o/ /rigs kyi bu gang yang phyin ci log dang / phyin ci ma log pa de gnyi ga gnyis su med pa gnyis su dbyer med pa'o/ /de ci'i phyir zhe na/ rigs kyi bu chos thams
289a7(mdo sde): cad ni shin du gnyis dang bral ba'o/ /de nas byang chub sems dpa' blo gros brtan pas lha'i bu sbed pa la 'di skad ces smras so/ /ci lha'i bu khyod kyis dpa' bar 'gro ba'i ting nge 'dzin 'di'i phyogs 'ga' yang mngon sum du gyur
289a8(mdo sde): tam/ smras pa/ rigs kyi bu gzhan gyis bstan pas bdag la mngon sum du gyur gyi/ bdag gi ye shes kyis mngon sum du gyur pa ni ma lags so/ /rigs kyi bu bdag gis mngon par shes pa gang gi tshe na bcom ldan 'das
289b1(mdo sde): shAkya thub pa de bzhin gshegs pa dgra bcom pa yang dag par rdzogs pa'i sangs rgyas rgyal po zas gtsang ma'i khab na byang chub sems dpar gyur cing bdag gi mal du slas kyi nang na bzhugs pa de'i tshe/ mtshan mo mi nyal tsam na shar
289b2(mdo sde): phyogs nas tshangs pa gang ga'i klung gi bye ma snyed lhags te/ de na byang chub sems dpa' la 'di lta ste/ byang chub sems dpa'i lam dang / nyan thos kyi lam yongs su zhus pa dang / byang chub sems dpas de dag la ji ltar zhu ba zhus pa
289b3(mdo sde): bzhin du lan blan te/ de na byang chub sems dpa' la tshangs pa gcig gis 'di skad ces smras so/ /skyes bu dam pa chos shes pa thob pa dang / thogs pa med pa'i shes rab dang / spobs pa 'di lta bu yang yod la/ 'dod pa'i longs spyod
289b4(mdo sde): dang / rgyal srid la chags par yang byed pa 'di ni mi rigs so/ /de nas tshangs pa gzhan byang chub sems dpa'i thabs shes pa'i yon tan gyi chos la mngon sum du gyur pa de dag gis 'di skad ces smras so/ /rigs kyi bu 'di ni 'dod
289b5(mdo sde): pa'i longs spyod dang / rgyal srid kyi phyir khyim na gnas pa ma yin gyi/ 'di ni sems can yongs su smin par bya ba'i phyir khyim na gnas te/ 'di ni 'jig rten gyi khams gzhan du yang chos kyi 'khor lo skor la/ 'dir yang byang
289b6(mdo sde): chub sems dpar gyur par snang ngo / /de'i tshe tshangs pa des 'di skad ces smras so/ /byang chub sems dpa' ting nge 'dzin gang la gnas na 'di 'dra ba'i rnam par 'phrul par 'gyur/ de dag gis smras pa/ tshangs pa 'di ni dpa' bar
289b7(mdo sde): 'gro ba'i ting nge 'dzin gyi yul lo/ /rigs kyi bu de'i tshe bdag 'di snyam du sems te/ rigs kyi bu 'di ltar 'dod pa la yang yongs su spyod cing rgyal srid kyang yongs su sdud la ting nge 'dzin kyang thob pa ni byang chub sems dpa' rnams
289b8(mdo sde): kyi ting nge 'dzin gyi rtsal ngo mtshar to snyam mo/ /rigs kyi bu bdag gis de thos nas byang chub sems dpa' la shin du ston par 'du shes mngon par bzhag go/ /bdag gis dad pa yang rnyed nas bdag gis lhag pa'i bsam
290a1(mdo sde): pas bla na med pa yang dag par rdzogs pa'i byang chub tu sems bskyed de/ bdag kyang ye shes dang / yon tan gyi chos 'di lta bu dang ldan par gyur cig ces bgyis so/ /rigs kyi bu 'di la ni bdag phyogs tsam zhig mngon du gyur
290a2(mdo sde): kyi/ dpa' bar 'gro ba'i ting nge 'dzin 'di'i yon tan gyi bye brag ni bsam gyis mi khyab bo/ /de nas bcom ldan 'das la byang chub sems dpa' blo gros brtan pas 'di skad ces gsol to/ /bcom ldan 'das lha'i bu sbed pa'i lhag
290a3(mdo sde): pa'i bsam pa bstan pa ni ngo mtshar te/ de ni dge ba'i bshes gnyen bcom ldan 'das kyis yongs su zin pas 'di lta ste dper na/ da ltar de bzhin gshegs pa dgra bcom pa yang dag par rdzogs pa'i sangs rgyas rnam par 'phrul
290a4(mdo sde): pa bzhin du bcom ldan 'das lha'i bu sbed pa 'di yang ring po mi thogs par dpa' bar 'gro ba'i ting nge 'dzin 'di la gnas te rnam par 'phrul par 'gyur ro/ /bcom ldan 'das kyis bka' stsal pa/ rigs kyi bu de de bzhin no/ /de nas
290a5(mdo sde): bcom ldan 'das la byang chub sems dpa' blo gros brtan pas 'di skad ces gsol to/ /bcom ldan 'das 'khor 'di na byang chub sems dpa' dpa' bar 'gro ba'i ting nge 'dzin 'di thob pa gang la la dag 'dus pa mchis sam/ de nas 'khor
290a6(mdo sde): de na lha'i bu sangs rgyas blo gros mngon sum zhes bya ba 'dus par gyur te/ 'dug pa des byang chub sems dpa' blo gros brtan pa la 'di skad ces smras so/ /blo gros brtan pa khyod de bzhin gshegs pa ye shes rgya mtsho chen po'i spyan sngar
290a7(mdo sde): 'dug ste/ byang chub sems dpa' sems dpa' chen po yon tan gyi chos rin po che mtha' yas pa dang ldan pa go cha chen po bgos pa rnams kyi nang du phyin nas/ bcom ldan 'das byang chub sems dpa' dpa' bar 'gro ba'i ting nge 'dzin
290a8(mdo sde): 'di thob pa gang la la dag 'khor 'dir 'dus pa mchis sam zhes de skad zer ba'i khyod kyi zhu ba ni kho bos bsams na/ 'di lta ste/ dper na/ 'dron pa byis pa'i rang bzhin can la la zhig rgya mtsho chen por zhugs nas/ rgya mtsho chen
290b1(mdo sde): po 'di na gang dag blangs te/ 'gro bar bya ba'i rin po che dag yod dam zhes de skad zer ba dang mtshungs pa snyam byed do/ /blo gros brtan pa 'khor 'di na ni byang chub sems dpa' gang dag dpa' bar 'gro ba'i ting nge 'dzin 'di thob pa brgya byin
290b2(mdo sde): gyi kha dog dang / gzugs dang ldan pa dag kyang yod do/ /byang chub sems dpa' gang dag dpa' bar 'gro ba'i ting nge 'dzin 'di thob pa tshangs pa'i kha dog dang / gzugs dang ldan pa dag kyang yod do/ /byang chub sems dpa' gang dag
290b3(mdo sde): dpa' bar 'gro ba'i ting nge 'dzin 'di thob pa'i lha'i kha dog dang / gzugs dang ldan pa dag kyang yod do/ /byang chub sems dpa' 'khor los sgyur ba'i kha dog dang / gzugs dang ldan pa dag kyang yod do/ /byang chub sems dpa'
290b4(mdo sde): dge slong gi kha dog dang / gzugs dang ldan pa dag kyang yod do/ /byang chub sems dpa' dge slong ma'i kha dog dang / gzugs dang ldan pa dag kyang yod do/ /byang chub sems dpa' dge bsnyen gyi kha dog dang / gzugs dang ldan pa
290b5(mdo sde): dag kyang yod do/ /dge bsnyen ma'i kha dog dang / gzugs dang ldan pa dag kyang yod do/ /mtshan gyis legs par brgyan pa dag kyang yod do/ /byang chub sems dpa' gang dpa' bar 'gro ba'i ting nge 'dzin 'di thob pa dag sems can
290b6(mdo sde): gdul ba'i phyir lus dang / kha dog dman pa dang ldan pa dag kyang yod do/ /blo gros brtan pa 'khor 'di na byang chub sems dpa' nyan thos kyi kha dog dang / gzugs dang / spyod lam dang ldan pa dag kyang yod do/ /byang chub sems dpa' gang
290b7(mdo sde): dpa' bar 'gro ba'i ting nge 'dzin 'di thob pa dag rang sangs rgyas kyi kha dog dang / gzugs dang / spyod lam dang ldan pa dag kyang yod do/ /blo gros brtan pa gang gi tshe na de ltar de bzhin gshegs pa dgra bcom pa yang dag par rdzogs
290b8(mdo sde): pa'i sangs rgyas gal te rgyal rigs kyi 'khor tam/ gal te bram ze'i 'khor tam/ gal te khyim bdag gi 'khor tam/ gal te dge sbyong gi 'khor tam/ gal te lha'i 'khor tam/ gal te brgya byin gyi 'khor tam/ gal
291a1(mdo sde): te tshangs pa'i 'khor tam/ gal te 'jig rten skyong gi 'khor tam/ 'khor gang dang gang du gshegs par de bzhin gshegs pa sems can de dag ji ltar mos pa de lta bu'i kha dog dang / gzugs dang / spyod lam du snang zhing
291a2(mdo sde): de dag gis kyang de'i kha dog de 'dra ba nyid du mthong ste/ blo gros brtan pa de yang dpa' bar 'gro ba'i ting nge 'dzin la sngon bsam pa sbyangs pa'i bye brag tu blta'o/ /blo gros brtan pa de ltar na khyod kyis gang dang gang na de bzhin gshegs
291a3(mdo sde): pa dgra bcom pa yang dag par rdzogs pa'i sangs rgyas chos ston pa mthong ba de dang der/ khyod kyis 'di na byang chub sems dpa' sems dpa' chen po go cha chen po bgos pa/ chos thams cad kyi dbang phyug dang ldan par gnas
291a4(mdo sde): pa/ chos kyi 'khor lo skor ba dpag tu med pa dag yod par shes par gyis shig /de nas bcom ldan 'das la byang chub sems dpa' blo gros brtan pas 'di skad ces gsol to/ /bcom ldan 'das 'di'i spobs pa
291a5(mdo sde): ji lta ba dang / 'di'i ye shes thogs pa ma mchis par 'chad pa ji lta ba dang / 'di'i spyod pa rnam par 'byed pa 'chad pa ji lta ba las na/ bdag ni lha'i bu sangs rgyas blo gros mngon sum 'dis dpa' bar 'gro ba'i ting nge 'dzin
291a6(mdo sde): 'di thob bo snyam bgyid do/ /de skad ces gsol pa dang / bcom ldan 'das kyis byang chub sems dpa' blo gros brtan pa la 'di skad ces bka' stsal to/ /blo gros brtan pa de de bzhin no/ /ji skad smras pa de bzhin
291a7(mdo sde): te/ lha'i bu 'di ni dpa' bar 'gro ba'i ting nge 'dzin la gnas te/ ting nge 'dzin 'di mngon du byas nas 'chad do/ /de nas bcom ldan 'das kyis lha'i bu sangs rgyas blo gros mngon sum la bka' stsal pa/ lha'i bu khyod
291a8(mdo sde): kyis dpa' bar 'gro ba'i ting nge 'dzin 'di sbyangs pa'i bye brag gi phyogs 'ga' zhig ston cig / de nas byang chub sems dpa' blo gros brtan pa la lha'i bu sangs rgyas blo gros mngon sum gyis 'di skad ces smras so/ /blo
291b1(mdo sde): gros brtan pa khyod dpa' bar 'gro ba'i ting nge 'dzin 'di'i phyogs tsam gyi khyu mchog tu gyur pa lta bar 'dod dam/ smras pa/ lha'i bu lta bar 'dod do/ /de nas lha'i bu sangs rgyas blo gros mngon sum gyis dpa' bar 'gro ba'i
291b2(mdo sde): ting nge 'dzin 'di thob pa'i phyir de'i tshe thams cad dang ldan pa'i 'khor 'di 'khor los sgyur ba'i rgyal po'i kha dog dang / gzugs su gnas pa dang / mtshan gyis legs par brgyan pa dang / 'khor dang bcas pa dpung
291b3(mdo sde): gi mthu dang ldan pa dang / rin po che sna bdun dang ldan par 'du shes pa de 'dra ba'i rdzu 'phrul mngon par 'du byed pa'i ltas bstan nas/ smras pa/ blo gros brtan pa ci mthong / smras pa/ lha'i bu kho bos ni thams cad
291b4(mdo sde): dang ldan pa'i 'khor 'di 'khor los sgyur ba'i kha dog dang / dbyibs dang / gzugs su gnas pa dang / mtshan gyis legs par brgyan pa dang / 'khor dang bcas pa dpung gi mthu dang ldan pa dang / rin po che sna
291b5(mdo sde): bdun dang ldan par mthong ngo / /de nas lha'i bu sangs rgyas blo gros mngon sum gyis thams cad dang ldan pa'i 'khor lha'i dbang po brgya byin gyi kha dog dang / dbyibs dang / gzugs su gnas pa dang / sum bcu
291b6(mdo sde): rtsa gsum gnas kyi khang pa na gnas shing lha'i bu mo brgya stong gis yongs su bskor te/ sil snyan dang / pheg rdob pa dang / rol mo'i sgra dbyangs byed par 'du shes pa de 'dra ba'i rdzu 'phrul mngon par 'du byed pa byin gyis brlabs nas smras pa/ blo gros
291b7(mdo sde): brten pa ci mthong / smras pa/ lha'i bu kho bos ni thams cad dang ldan pa'i 'khor 'di lha'i dbang po brgya byin gyi kha dog dang / dbyibs dang / gzugs su gnas pa dang / sum bcu rtsa gsum gyi lha'i khang pa na gnas shing lha'i bu mo
291b8(mdo sde): brgya stong gis yongs su bskor te/ sil snyan dang / pheg rdob pa dang / rol mo'i sgra dbyangs byed par mthong ngo / /de nas lha'i bu sangs rgyas blo gros mngon sum gyis yang gang thams cad dang ldan pa'i 'khor de tshangs pa'i kha dog dang /
292a1(mdo sde): dbyibs dang / gzugs su gnas pa dang / spyod lam shin du zhi ba dang / tshangs pa'i gnas kyi gzhal med khang na gnas pa dang / tshad med pa bzhi'i bsam gtan la bsam gtan du byed par 'du shes pa de lta bu'i byin gyi brlabs pa
292a2(mdo sde): byin gyis brlabs nas/ smras pa/ blo gros brtan pa ci mthong / smras pa/ lha'i bu kho bos ni thams cad dang ldan pa'i 'khor 'di tshangs pa'i kha dog dang / dbyibs dang / gzugs su gnas pa dang / spyod lam rab tu zhi ba dang / tshangs pa'i
292a3(mdo sde): gnas kyi gzhal med khang na gnas pa dang / tshad med pa bzhi'i bsam gtan la bsam gtan du byed par mthong ngo / /de nas lha'i bu sangs rgyas blo gros mngon sum gyis yang 'khor de dag gnas brtan 'od srung chen po'i kha dog dang /
292a4(mdo sde): gzugs dang / dbyibs dang / chos gos snam sbyar dang / thang ba dang / lhung bzed thogs pa'i spyod lam 'dzin pa dang / rnam par thar pa brgyad kyi bsam gtan la bsam gtan byed pa ci 'dra ba de 'dra bar snang la/ sna tshogs su med cing kha
292a5(mdo sde): dog gcig tu gyur pa de lta bu'i byin gyi brlabs pa byin gyis brlabs nas/ smras pa/ blo gros brtan pa ci mthong / smras pa/ lha'i bu kho bos ni thams cad dang ldan pa'i 'khor 'di gnas brtan 'od srung chen po'i kha dog dang / gzugs dang /
292a6(mdo sde): dbyibs dang / chos gos snam sbyar dang / thang ba dang / lhung bzed thogs pa'i spyod lam 'dzin pa dang / rnam par thar pa brgyad kyi bsam gtan la bsam gtan byed pa ci 'dra ba de 'dra bar snang la/ sna tshogs su med cing kha dog gcig tu gyur
292a7(mdo sde): pa de lta bur mthong ngo / /de nas lha'i bu sangs rgyas blo gros mngon sum gyis dpa' bar 'gro ba'i ting nge 'dzin 'di nyid kyi khyu mchog tu gyur pa bstan pa'i phyir thams cad dang ldan pa'i 'khor bcom ldan 'das shAkya thub pa'i kha dog dang / gzugs
292a8(mdo sde): dang / dbyibs dang / spyod lam dang / mtshan bkod pas brgyan pa dang / zhabs 'bring ba dge slong gi dge 'dun ci 'dra ba de 'dra bar de bzhin gshegs pa mang po thams cad so so na dge slong gi dge 'dun dang bcas par snang ba de lta bu'i mtshan
292b1(mdo sde): ma bstan nas/ smras pa/ blo gros brtan pa ci mthong / smras pa/ lha'i bu kho bos ni thams cad dang ldan pa'i 'khor 'di de bzhin gshegs pa'i kha dog dang / gzugs dang / dbyibs dang / spyod lam dang / mtshan bkod pas brgyan pa dang / zhabs
292b2(mdo sde): 'bring ba dge slong gi dge 'dun gyis yongs su bskor ba ci 'dra ba de 'dra bar so so na dge slong gi dge 'dun dang bcas par mthong ngo / /smras pa/ blo gros brtan pa 'di ni dpa' bar 'gro ba'i ting nge 'dzin gyi khyu mchog tu gyur pa ste/ blo gros brtan pa
292b3(mdo sde): byang chub sems dpa' ting nge 'dzin de dang ldan pa ni 'dod na stong gsum gyi stong chen po'i 'jig rten gyi khams 'di yungs 'bru gcig tu byin gyis rlob bo/ /yang na yungs 'bru gcig gi nang du chud par kun du ston cing gling bzhi pa'i 'jig rten
292b4(mdo sde): gyi khams thams cad kyang snang bar 'gyur/ nyi ma dang zla ba thams cad kyang snang bar gyur te/ sems can dag la gnod par yang mi 'gyur ro/ /blo gros brtan pa de ltar na ting nge 'dzin 'di ni bsam gyis mi khyab bo// //
292b5(mdo sde): bam po gsum pa/ de nas nyan thos chen po de dag dang / lha dang / klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang / mi ma yin pa dag dang / brgya byin dang / tshangs pa dang /
292b6(mdo sde): 'jig rten skyong ba de dag dang / byang chub sems dpa' de dag gis mgrin gcig tu tshig smras pa/ bcom ldan 'das gang dag gis dpa' bar 'gro ba'i ting nge 'dzin 'di thob pa 'am/ thob par gyur pa'i byang chub sems dpa' de dag ni bsam gyis
292b7(mdo sde): mi khyab par blta ba lags so/ /bcom ldan 'das sems can de dag ni de bzhin gshegs pa'i 'gros su mchi ba lags so/ /mngon par shes pa'i ye shes dang / rig pa dang ldan pa lags te/ bcom ldan 'das de ltar bdag cag stan
292b8(mdo sde): gcig la mchis pa las 'di 'dra ba'i kha dog dang / gzugs su gda' bar gyur nas/ bdag cag gcig la gcig kha dog dang / gzugs dang / spyod lam de lta bur mthong ste/ bcom ldan 'das bdag cag ni gang dag dpa' bar 'gro
293a1(mdo sde): ba'i ting nge 'dzin rnar mi grag pa'i sems can de dag bdud kyis byin gyis brlabs pa'o/ /bcom ldan 'das tha na gang dag dpa' bar 'gro ba'i ting nge 'dzin 'di thos pa'i sems can de dag kyang sangs rgyas thams cad kyis yongs su bzung
293a2(mdo sde): ba lags na 'don par bgyid pa lta ci smos/ thos nas nan tan bgyid pa lta ci smos/ gang dag gis dpa' bar 'gro ba'i ting nge 'dzin 'di thos pa lta ci smos snyam bgyid do/ /bcom ldan 'das chos thams cad kyi pha rol du mchi bar
293a3(mdo sde): 'tshal bas dpa' bar 'gro ba'i ting nge 'dzin mnyan par bgyi'o/ /bzung bar bgyi'o/ /bklag par bgyi'o/ /kun chub par bgyi'o/ /gzugs dang / kha dog thams cad ston par 'tshal ba dang / sems can thams cad kyi
293a4(mdo sde): spyod pa dang / spyod lam ji lta ba bzhin du ston par 'tshal ba dang / de dag gi sems rab tu rtogs par 'tshal ba dang / de dag gi nad ji lta ba bzhin du sman gyis gso bar 'tshal bas dpa' bar 'gro ba'i ting nge 'dzin 'di nyid mnyan
293a5(mdo sde): par bgyi'o/ /bklag par bgyi'o/ /bsgom par bgyi'o/ /gang dag gis dpa' bar 'gro ba'i ting nge 'dzin 'di thob pa'i skyes bu dam pa de dag ni sangs rgyas thams cad kyi yul du mchis pa lags so/ /rang byung gi ye shes
293a6(mdo sde): la dbang bgyid pa lags so/ /de skad ces gsol pa dang / bcom ldan 'das kyis nyan thos chen po de dag dang / lha dang klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po de
293a7(mdo sde): dag dang / brgya byin dang / tshangs pa dang / 'jig rten skyong ba de dag dang / byang chub sems dpa' de dag la 'di skad ces bka' stsal to/ /rigs kyi bu dag de de bzhin no/ /ji skad smras pa de bzhin te/ dpa' bar 'gro ba'i ting nge 'dzin
293a8(mdo sde): 'di ma thob pa'i phyir byang chub sems dpa' de la ni byang chub sems dpa' zhes nga mi smra'o/ /dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni mngon par shes pa thob pa zhes nga mi smra'o/ /dpa' bar
293b1(mdo sde): 'gro ba'i ting nge 'dzin 'di ma thob pa'i phyir byang chub sems dpa' de la ni sbyang ba byas pa'o zhes nga mi smra'o/ /dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni sbyin pa dang / tshul khrims dang / bzod pa
293b2(mdo sde): dang / brtson 'grus dang / bsam gtan dang / shes rab dang / thabs dang ldan pa'o zhes nga mi smra'o/ /dpa' bar 'gro ba'i ting nge 'dzin 'di ma thob pa'i phyir byang chub sems dpa' de la ni mang du thos pa'o zhes nga mi smra'o/ /dpa' bar 'gro ba'i ting nge
293b3(mdo sde): 'dzin 'di ma thob pa'i phyir byang chub sems dpa' de la ni spobs pa dang ldan pa'o zhes nga mi smra'o/ /rigs kyi bu dag de bas na nges par 'byung ba'i lam thams cad du nges par 'byung bar 'dod pa'i byang chub sems dpas rlom sems thams
293b4(mdo sde): cad med pa'i phyir dpa' bar 'gro ba'i ting nge 'dzin 'di bslab par bya'o/ /de nas byang chub sems dpa' blo gros brtan pas lha'i bu sangs rgyas blo gros mngon sum la 'di skad ces smras so/ /lha'i bu byang chub sems dpa' ting
293b5(mdo sde): nge 'dzin 'di thob par 'dod pas gang la brtson par bya/ smras pa/ rigs kyi bu byang chub sems dpa' ting nge 'dzin 'di thob par 'dod pas so so'i skye bo'i chos rnams la brtson par bya'o/ /smras pa/ lha'i bu ji ltar na byang chub sems
293b6(mdo sde): dpas so so'i skye bo'i chos rnams la brtson par bya/ smras pa/ ci nas kyang so so'i skye bo'i chos rnams sangs rgyas kyi chos rnams dang ldan pa yang ma yin/ mi ldan pa yang ma yin par mthong ba de lta bur/ rigs kyi bu byang chub
293b7(mdo sde): sems dpas so so'i skye bo'i chos la brtson par bya'o/ /smras pa/ lha'i bu ci sangs rgyas kyi chos rnams ldan pa 'am/ mi ldan par nye bar gnas sam/ smras pa/ rigs kyi bu so so'i skye bo'i chos rnams kyang sbyar ba 'am/
293b8(mdo sde): dbral bar mi nus te/ gang yang rigs kyi bu sangs rgyas kyi chos rnams dang / so so'i skye bo'i chos rnams gnyis su med cing gnyis su dbyer med de/ tshul gcig pas de'i phyir brtson pa zhes bya'i rigs kyi bu 'di la sbyar
294a1(mdo sde): ba 'am/ dbral bar bya ba'i chos ni gang yang med do/ /de ci'i phyir zhe na/ rigs kyi bu chos thams cad ni mi skye ba'i de bzhin nyid dang ldan no/ /chos thams cad ni mi 'gog pa'i de bzhin nyid dang ldan no/ /chos thams cad
294a2(mdo sde): ni mi 'khrugs pa'i de bzhin nyid dang ldan no/ /chos thams cad ni 'du ba med pa'i de bzhin nyid dang ldan no/ /chos thams cad ni 'bral ba med pa'i de bzhin nyid dang ldan no/ /chos thams cad ni nam mkha' bzhin du dben pa dang ldan no/ /
294a3(mdo sde): chos thams cad ni stong pa nyid kyi mnyam pa nyid dang ldan no/ /chos thams cad ni ma skyes pa'i chos nyid dang ldan te shi 'pho med do/ /smras pa/ lha'i bu dpa' bar 'gro ba'i ting nge 'dzin gang du 'gro ba yin/ smras pa/ rigs kyi bu
294a4(mdo sde): dpa' bar 'gro ba'i ting nge 'dzin ni sems can thams cad kyi sems dang spyod pa la 'gro ba yang yin la/ sems dang lta ba dang / dmigs par 'du shes pa la 'gro ba ni ma yin no/ /srid par 'gro ba'i 'chi 'pho dang / skye ba thams
294a5(mdo sde): cad du 'gro ba yang yin la/ srid par 'gro ba'i nyon mongs par 'gro ba ni ma yin no/ /rigs kyi bu dpa' bar 'gro ba'i ting nge 'dzin ni ting nge 'dzin thams cad ston par 'gro ba yang yin la mnyam pa nyid 'khrugs par 'gro ba ni ma yin
294a6(mdo sde): no/ /sangs rgyas kyi zhing thams cad du 'jug par 'gro ba yang yin la zhing sna tshogs su 'du shes par 'gro ba ni ma yin no/ /sangs rgyas thams cad ston par 'gro ba yang yin la sangs rgyas kyi gzugs dang / mtshan la rnam par
294a7(mdo sde): rtog cing ston par 'gro ba ni ma yin no/ /sgra dang / skad thams cad ston par 'gro ba yang yin la yi ge'i 'du shes yongs su rtog par 'gro ba ni ma yin no/ /rigs kyi bu dpa' bar 'gro ba'i ting nge 'dzin ni sangs rgyas thams cad mthong
294a8(mdo sde): bar 'gro ba yang yin la shin tu mthong bar 'gro ba ni ma yin no/ /rigs kyi bu de lta bas na dpa' bar 'gro ba'i ting nge 'dzin ji lta bur 'gro ba yin zhes gang de skad smras pa ni de bzhin gshegs pa'i 'gro ba gang yin pa ting nge 'dzin
294b1(mdo sde): 'di'i 'gro ba yang de yin no/ /smras pa/ lha'i bu de bzhin gshegs pa ji lta bur gshegs/ smras pa/ de bzhin gshegs pa ni de bzhin nyid kyi phyir mi 'gro bar gshegs so/ /smras pa/ lha'i bu de bzhin gshegs pa
294b2(mdo sde): yongs su mya ngan las 'da' bar mi gshegs sam/ smras pa/ rigs kyi bu chos thams cad yongs su mya ngan las 'da' bar 'gro ba yin te/ de bas na de bzhin gshegs pa yongs su mya ngan las 'da' bar gshegs pa ma yin
294b3(mdo sde): no/ /de ci'i phyir zhe na/ mya ngan las 'da' ba'i 'gro ba ni yongs su mya ngan las mi 'da'o/ /smras pa/ lha'i bu sangs rgyas bcom ldan 'das gang gA'i klung gi bye ma snyed yongs su mya ngan las ma 'das sam/ smras pa/ ci rigs kyi bu
294b4(mdo sde): sangs rgyas bcom ldan 'das gang gA'i klung gi bye ma snyed skyes sam/ smras pa/ lha'i bu de ni de bzhin gshegs pas sangs rgyas bcom ldan 'das gang gA'i klung gi bye ma snyed skyes la mya ngan las kyang 'das so zhes bka' stsal
294b5(mdo sde): to/ /smras pa/ rigs kyi bu gang yang de bzhin gshegs pas lha dang mi'i skye bo mang po la phan pa'i phyir/ skye bo mang po la bde ba'i phyir/ 'jig rten la snying brtse ba'i phyir/ skye bo phal po che dang lha dang mi rnams kyi don gyi phyir/
294b6(mdo sde): phan pa'i phyir/ bde ba'i phyir/ gang zag gcig 'jig rten du 'byung ste/ 'di lta ste/ de bzhin gshegs pa dgra bcom pa yang dag par rdzogs pa'i sangs rgyas so zhes de skad ces bka' stsal pa/ ci de bzhin gshegs pas
294b7(mdo sde): gang skye ba 'am/ 'gag par 'gyur ba'i gang zag de rnyed dam/ smras pa/ lha'i bu de bzhin gshegs pas gang skye ba 'am/ 'gag par 'gyur ba'i chos gang yang ma rnyed do/ /smras pa/ rigs kyi bu de bzhin te/ de bzhin gshegs
294b8(mdo sde): pa ni sangs rgyas 'byung bar yang 'chad mod kyi/ de bzhin gshegs pa'i chos nyid ni 'byung ba 'am/ 'gag pa med do/ /de bzhin gshegs pa ni sangs rgyas yongs su mya ngan las 'da' bar yang 'chad mod kyi/ de bzhin gshegs
295a1(mdo sde): pa'i de bzhin nyid ni yongs su mya ngan las kyang mi 'da'o/ /smras pa/ lha'i bu de bzhin gshegs pa dpag tu med pa da ltar mngon par rdzogs par sangs ma rgyas sam/ smras pa/ rigs kyi bu mi skye ba'i chos nyid ji lta ba
295a2(mdo sde): dang / mi 'gog pa'i chos nyid ji lta ba de bzhin du de bzhin gshegs pa skyes shing mngon par rdzogs par sangs rgyas te/ rigs kyi bu bdag ni de bzhin gshegs pa mngon par rdzogs par sangs rgyas pa dang / yongs su mya
295a3(mdo sde): ngan las 'das pa tha dad par mi 'dod do/ /smras pa/ ci'i phyir/ smras pa/ rigs kyi bu de bzhin gshegs pas ni chos thams cad shin du yongs su mya ngan las 'das par mngon par rdzogs par sangs rgyas so/ /smras pa/
295a4(mdo sde): lha'i bu chos gang shin du yongs su mya ngan las 'das pa de mngon par rdzogs par sangs rgyas par nus sam/ smras pa/ rigs kyi bu ji ltar yongs su mya ngan las 'das pa de bzhin du des mngon par rdzogs par sangs rgyas mod
295a5(mdo sde): kyi mya ngan las 'das pa'i de bzhin nyid de las kyang mi 'da'o/ /rigs kyi bu de bzhin gshegs pas ni skye bas kyang byang chub mngon par rdzogs par sangs rgyas pa ma yin/ 'gag pas kyang ma yin/ chos gang la yang
295a6(mdo sde): gnas pas kyang byang chub mngon par rdzogs par sangs rgyas pa ma yin te/ rigs kyi bu gang na mi skye ba mi 'gag pa/ mi gnas pa de ni yongs su mya ngan las 'das pa'o/ /smras pa/ lha'i bu khyod dpa' bar 'gro ba'i ting nge
295a7(mdo sde): 'dzin 'di la gnas te de ltar 'chad dam/ smras pa/ rigs kyi bu bdag ni chos gang la yang gnas te 'chad pa med do/ /smras pa/ lha'i bu khyod ji ltar gnas med pa la gnas te 'chad par byed/ smras pa/ rigs kyi bu de ji
295a8(mdo sde): snyam du sems/ gang de bzhin gshegs pas sprul pa sprul pas 'chad pa de gang du gnas te 'chad/ smras pa/ de bzhin gshegs pas sprul pa de ni de bzhin gshegs pa'i byin gyi brlabs kyis 'chad do/ /smras pa/ rigs kyi bu
295b1(mdo sde): yang de bzhin gshegs pas byin gyis brlab pa gang zhig byin gyis brlabs te/ sprul pa la byin gyis rlob par mdzad/ ci bdag byin gyis brlabs pa 'am/ smras pa/ de ma yin no/ /smras pa/ gzhan byin gyis brlabs pa 'am/ smras pa/ de ma yin
295b2(mdo sde): no/ /smras pa/ chos bstan pa byin gyis brlab pa 'am/ smras pa/ de ma yin no/ /smras pa/ de bzhin gshegs pa gang du gnas te byin gyis rlob/ smras pa/ lha'i bu de bzhin gshegs pa ni gnas med pa la gnas te sprul pa sprul par mdzad do/ /
295b3(mdo sde): smras pa/ rigs kyi bu ji ltar de bzhin gshegs pa gnas med pa la gnas te sprul pa sprul par mdzad pa bzhin du sprul pa de dag kyang gnas med pa la gnas bzhin du 'chad do/ /rigs kyi bu de bzhin du chos thams cad ni gnas med pa la gnas pa
295b4(mdo sde): yin te/ bdag kyang gnas med pa la gnas nas ting nge 'dzin 'di 'chad do/ /smras pa/ lha'i bu gnas med pa la gnas na khyod ji ltar na spobs par 'gyur/ smras pa/ ji ltar gnas med pa de bzhin du spobs so/ /smras pa/ lha'i bu ji ltar na byang
295b5(mdo sde): chub sems dpa' spobs pa phun sum tshogs pa yin/ smras pa/ rigs kyi bu gang gi tshe byang chub sems dpa' bdag tu 'du shes pas mi 'chad/ gang zag tu 'du shes pa dang / sems can du 'du shes pa dang / chos su 'du shes pas mi 'chad
295b6(mdo sde): pa de lta bu ni rigs kyi bu byang chub sems dpa' spobs pa phun sum tshogs pa yin te/ chos 'chad pa na ji ltar yi ge mi zad cing zad par mi 'gyur ba de bzhin du chos mi zad cing zad par mi 'gyur la/ yi ge rnam pa sna tshogs su yang mi 'chad/
295b7(mdo sde): chos rnam pa sna tshogs su yang mi 'chad de/ rigs kyi bu de ltar na byang chub sems dpa' spobs pa phun sum tshogs pa yin no/ /rigs kyi bu gzhan yang gang gi tshe byang chub sems dpa' sems kyi sgyu ma'i chos nyid kyang mi 'dor/ 'dod chags
295b8(mdo sde): dang bral ba'i chos nyid kyang mi 'dor/ brag cha'i sgra lta bu'i chos nyid kyang mi 'dor na/ rigs kyi bu de lta bu ni byang chub sems dpa'i spobs pa phun sum tshogs pa yin no/ /ji ltar yi ge de dag yul na mi gnas/ phyogs na mi gnas/ nang na ma
296a1(mdo sde): yin/ phyi rol na ma yin/ gnyis ka med par yang ma yin zhing gang na yang mi gnas te/ tshogs pa las byung ba de bzhin du rigs kyi bu chos thams cad kyang yul na mi gnas/ phyogs na mi gnas/ nang na ma yin/ phyi rol na ma yin/
296a2(mdo sde): gnyi ga med par yang ma yin 'das pa ma yin/ ma 'ongs pa ma yin/ da ltar byung ba ma yin te/ yi ge gang dag gis de dag bshad pa de dag kyang de ltar yi ge mi zad pa mngon sum du gyur pas 'chad pas na de'i phyir spobs pa phun sum tshogs pa zhes bya'o/ /
296a3(mdo sde): smras pa/ lha'i bu khyod ji ltar 'chad pa de bzhin du spobs sam/ smras pa/ rigs kyi bu bdag de bzhin du spobs te/ brag cha'i sgra byung ba'i rang bzhin ji lta ba dag gi lam gyi sgras bshad pa thams cad kyang de bzhin du rtogs par bya'o/ /smras pa/
296a4(mdo sde): lha'i bu rtogs pa zhes bya ba ci/ smras pa/ rigs kyi bu rtogs pa zhes bya ba de ni nam mkha' rtogs pa'i tshig bla dgas so/ /rigs kyi bu 'di lta ste dper na nam mkha' ni dpe med pa yin no/ /rigs kyi bu de bzhin du chos thams cad kyang
296a5(mdo sde): dpe med pas na de'i phyir rtogs pa zhes bya'o/ /gang du de 'gro ba'i chos de dag gi dpe yang bya bar sla ba ma yin pas na de'i phyir rtogs pa zhes bya'o/ /ye shes de ni dpe med pa/ 'dra ba med pa/ dngos po thams cad bral ba de rtogs par
296a6(mdo sde): byed pas na de'i phyir rtogs pa zhes bya'o/ /de nas bcom ldan 'das kyis lha'i bu sangs rgyas blo gros mngon sum la legs so zhes bya ba byin nas/ lha'i bu legs so legs so/ /khyod kyi tshig 'di ni legs par smras pa'o/ /
296a7(mdo sde): gal te bshad par bya na de ltar bshad do/ /byang chub sems dpas bshad pa de thos nas/ skrag par mi bya/ dngang bar mi bya/ dngang bar 'gyur bar mi bya'o/ /de ci'i phyir zhe na/ rtogs par bya ba de ma rtogs par bla na med pa yang dag
296a8(mdo sde): par rdzogs pa'i byang chub mngon par rdzogs par 'tshang rgya bar mi nus pa'i phyir ro/ /de nas bcom ldan 'das la byang chub sems dpa' blo gros brtan pas 'di skad ces gsol to/ /bcom ldan 'das lha'i bu sangs rgyas blo gros
296b1(mdo sde): mngon sum 'di sangs rgyas kyi zhing gang nas mi mjed kyi 'jig rten gyi khams 'dir mchis/ lha'i bu sangs rgyas blo gros mngon sum gyis smras pa/ rigs kyi bu ci zhig bya/ smras pa/ lha'i bu gang na skyes bu dam pa 'di lta bu
296b2(mdo sde): dag gi gtsug lags khang ngam/ gnas khang ngam/ gnas sam/ 'chag sa yod pa'i phyogs der phyag 'tshal lo/ /phyag bya'o/ /lha'i bus smras pa/ blo gros brtan pa dpa' bar 'gro ba'i ting nge 'dzin bshad pa 'di nyid glegs
296b3(mdo sde): bam du bris nas gang dag gi lag tu song bar gyur pa'i sems can de dag kyang lha dang bcas pa'i 'jig rten gyis phyag bya ba yin no/ /de nas bcom ldan 'das kyis byang chub sems dpa' blo gros brtan pa la 'di skad ces bka'
296b4(mdo sde): stsal to/ /blo gros brtan pa lha'i bu sangs rgyas blo gros mngon sum 'di ni de bzhin gshegs pa mi 'khrugs pa'i sangs rgyas kyi zhing 'jig rten gyi khams mngon dga' nas dpa' bar 'gro ba'i ting nge 'dzin 'di nyan cing 'chad du mi
296b5(mdo sde): mjed kyi 'jig rten gyi khams 'dir 'ongs so/ /gsol pa/ bcom ldan 'das de bzhin gshegs pa mi 'khrugs pa de byang chub sems dpa' de dag la dpa' bar 'gro ba'i ting nge 'dzin 'di mi 'chad dam/ ci lags na/
296b6(mdo sde): lha'i bu sangs rgyas blo gros mngon sum 'di 'jig rten gyi khams mngon dga' de nas mi mjed kyi 'jig rten gyi khams 'dir mchis/ bka' stsal pa/ blo gros brtan pa gang ting nge 'dzin 'di mi 'chad pa'i de bzhin gshegs pa
296b7(mdo sde): de ni shin du dkon mod kyi/ blo gros brtan pa lha'i bu sangs rgyas blo gros mngon sum 'di mi mjed kyi 'jig rten gyi khams 'dir byang chub mngon par rdzogs par 'tshang rgya bar 'gyur te/ lha'i bu 'di ni mi mjed kyi 'jig rten gyi khams
296b8(mdo sde): 'dir gang snyigs ma lnga'i nyes pa gang yin pa de dag spang ba dang / sangs rgyas kyi zhing gi yon tan bkod pa dag kyang yongs su gzung ba dang / sems can rnams kyang yongs su smin par bya ba dang / dpa' bar 'gro ba'i ting nge
297a1(mdo sde): 'dzin 'di yang shin du bsgom pa yongs su rdzogs par bya ba'i phyir lha'i bu sangs rgyas blo gros mngon sum 'di 'jig rten gyi khams mngon dga' de nas mi mjed kyi 'jig rten gyi khams 'dir 'ongs so/ /gsol pa/ bcom ldan 'das
297a2(mdo sde): lha'i bu sangs rgyas blo gros mngon sum 'di ji srid na mi mjed kyi 'jig rten gyi khams 'dir bla na med pa yang dag par rdzogs pa'i byang chub mngon par rdzogs par 'tshang rgya bar 'gyur/ 'di byang chub thob nas ming ci zhes bya bar 'gyur/
297a3(mdo sde): bcom ldan 'das de'i tshe de'i dus na 'jig rten gyi khams 'di ming ji skad ces bgyi bar 'gyur/ bcom ldan 'das kyis bka' stsal pa/ blo gros brtan pa bskal pa bzang po 'di 'das shing sangs rgyas stong yongs su mya ngan las
297a4(mdo sde): 'das nas bskal pa drug bcu rtsa gnyis na sangs rgyas 'byung bar 'gyur te/ de na rang sangs rgyas kyang bye ba khrag khrig brgya phrag stong 'byung bar 'gyur ro/ /blo gros brtan pa bskal pa drug bcu rtsa gnyis po de dag 'das nas lha'i
297a5(mdo sde): bu de ni bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ de bzhin gshegs pa dgra bcom pa yang dag par rdzogs pa'i sangs rgyas 'od dri ma med par grags pa'i rgyal po zhes bya bar 'gyur
297a6(mdo sde): ro/ /blo gros brtan pa de'i tshe de'i dus na mi mjed kyi 'jig rten gyi khams 'di ni mthong na dad pa zhes bya ba'i 'jig rten gyi khams su 'gyur te/ blo gros brtan pa bcom ldan 'das de bzhin gshegs pa dgra bcom pa yang dag par rdzogs
297a7(mdo sde): pa'i sangs rgyas kyi zhing mthong na dad pa zhes bya ba'i 'jig rten gyi khams de na sems can de dag thams cad dad pa rnyed pas mdzes par 'gyur te/ de na sems can gang yang 'dod chags kyis sems kun du dkris shing 'dug par mi
297a8(mdo sde): 'gyur/ zhe sdang gis sems kun du dkris shing 'dug par mi 'gyur/ gti mug gis sems kun du dkris shing 'dug par mi 'gyur te/ sems can de dag thams cad chos spyod pa dang ldan zhing chos la dad pa rnyed par 'gyur
297b1(mdo sde): ro/ /blo gros brtan pa de bzhin gshegs pa 'od dri ma med par grags pa'i rgyal po'i tshe'i tshad ni bskal pa bar ma bcu'i tshad du 'gyur ro/ /sems can rnams ni theg pa gsum gyis nges par 'byung bar 'gyur ro/ /de na byang chub sems
297b2(mdo sde): dpa' dpa' bar 'gro ba'i ting nge 'dzin thob pa dang / chos thams cad la rnam par 'phrul pa dang ldan pa ni tshad med par 'gyur ro/ /blo gros brtan pa de'i tshe de'i dus na gang bdud dang / bdud kyi ris kyi lha 'byung ba de dag thams cad kyang
297b3(mdo sde): theg pa chen po la yang dag par zhugs par 'gyur/ sems can thams cad la snying rjes gnas par 'gyur ro/ /sangs rgyas kyi zhing de yang ngan song gsum yongs su spangs par 'gyur/ mi khom pa brgyad las 'das pa dang / rtag tu brgyan
297b4(mdo sde): pa'i sangs rgyas kyi zhing du 'gyur te/ byang gi sgra mi snyan gyi gling dang 'dra bar 'gyur ro/ /sangs rgyas kyi zhing de ni bdud dang phyir rgol ba bcom pa dang / lta ba thams cad dang bral bar 'gyur ro/ /bcom ldan 'das de bzhin gshegs pa
297b5(mdo sde): 'od dri ma med par grags pa'i rgyal po yongs su mya ngan las 'das nas bde bar gshegs pas gsungs pa'i dam pa'i chos ni lo bye ba phrag 'bum du gnas par 'gyur ro/ /blo gros brtan pa lha'i bu 'di ni bkod pa 'di lta bus mi mjed
297b6(mdo sde): kyi 'jig rten gyi khams 'dir bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /de nas byang chub sems dpa' blo gros brtan pas lha'i bu sangs rgyas blo gros mngon sum la 'di skad
297b7(mdo sde): ces smras so/ /lha'i bu khyod ni de bzhin gshegs pas bla na med pa yang dag par rdzogs pa'i byang chub tu lung bstan pas rnyed pa shin du rnyed do/ /lha'i bus smras pa/ rigs kyi bu gang chos thams cad kyi ma rnyed pa de ni chos kyi rnyed pa'o/ /
297b8(mdo sde): gang chos 'ga' zhig dmigs pa de la ni chos kyi rnyed pa ci yang med do/ /rigs kyi bu de lta bas na gang chos thams cad kyi ma rnyed pa so sor ma rnyed pa ma dmigs pa de ni chos kyi rnyed pa yin te/ rigs kyi bu bdag kyang rnyed pa legs par rnyed do/ /
298a1(mdo sde): lha'i bu de la 'di bshad cing lung bstan pa'i tshe srog chags sngon dge ba'i rtsa ba bskyed pa nyi khri lnga stong gis ni bla na med pa yang dag par rdzogs pa'i byang chub tu sems bskyed do/ /byang chub sems dpa' khris ni mi skye ba'i chos la bzod
298a2(mdo sde): pa thob par gyur to/ /de nas bcom ldan 'das la tshe dang ldan pa shA ri'i bus 'di skad ces gsol to/ /dpa' bar 'gro ba'i ting nge 'dzin 'di 'chad pa'i tshe/ bdud sdig can mig gis mi rtsol bar bgyi ba'i slad du mi mchi ba bcom ldan
298a3(mdo sde): 'das ngo mtshar to/ /bde bar gshegs pa ngo mtshar to/ /bcom ldan 'das kyis bka' stsal pa/ shA ri'i bu khyod bdud sdig can skabs su mthong bar 'dod dam/ gsol pa bcom ldan 'das 'tshal lo/ /de nas de'i tshe bcom ldan
298a4(mdo sde): 'das kyis smin mtshams kyi mdzod spu nas bdud sdig can zhags pa lnga'i bcing bas bcings la/ bcings pa de gcod pa 'am/ de las thar bar byed mi nus par gang thams cad dang ldan pa'i 'khor gyis mthong bar 'gyur ba de lta bu'i
298a5(mdo sde): 'od phyung nas/ bcom ldan 'das kyis bka' stsal pa/ shA ri'i bu khyod kyis bdud sdig can zhags pa lnga'i bcings bas bcings pa mthong ngam/ gsol pa/ bcom ldan 'das mthong ngo / /bde bar gshegs pa mthong ngo / /bcom ldan
298a6(mdo sde): 'das kyis bka' stsal pa/ shA ri'i bu de ni dpa' bar 'gro ba'i ting nge 'dzin 'di'i khyu mchog tu gyur pa yin no/ /shA ri'i bu sangs rgyas kyi zhing gang dag na dpa' bar 'gro ba'i ting nge 'dzin 'di 'chad dam/ ston pa'i sangs rgyas kyi zhing de dag
298a7(mdo sde): na bdud dam/ bdud kyi ris kyi lha gang dag yid rab tu zhe sdang zhing chos la bar chad bya ba'i phyir nye bar gnas pa de dag thams cad dpa' bar 'gro ba'i ting nge 'dzin gyi gzi brjid dang / sangs rgyas bcom ldan 'das de dag gi byin gyi brlabs
298a8(mdo sde): kyis bdag zhags pa lnga'i bcing bas bcings par shes par 'gyur ro/ /shA ri'i bu da ltar yang rung nga yongs su mya ngan las 'das pa'i tshe yang rung ste/ dpa' bar 'gro ba'i ting nge 'dzin 'di gang na 'chad dam/ ston tam/ yi ger 'dri
298b1(mdo sde): 'am/ glegs bam du byed par 'gyur ba der bdud sdig can nam/ bdud kyi ris kyi lha 'am/ de ma yin pa gzhan yang yid kyi rtog pa rab tu zhe sdang ba ji snyed pa de dag thams cad dpa' bar 'gro ba'i ting nge 'dzin gyi gzi brjid dang / sangs rgyas
298b2(mdo sde): bcom ldan 'das de dag gi byin gyis brlabs kyis bdag zhags pa lnga'i bcing pas bcings par shes par 'gyur ro/ /de nas 'khor der 'dus pa'i lha dang / klu dang gnod sbyin dang / dri za dang lha ma yin dang / nam mkha' lding dang /
298b3(mdo sde): mi 'am ci dang / lto 'phye chen po dang / mi dang mi ma yin pa de dag thams cad kyis/ bcom ldan 'das la 'di skad ces gsol to/ /bcom ldan 'das bdag cag ni dpa' bar 'gro ba'i ting nge 'dzin 'di la the tshom mi 'tshal lo/ /nem nur
298b4(mdo sde): ma mchis so/ /bar chad kyang mi bgyid do/ /bdag cag bcing mi 'tshal te/ bcom ldan 'das bdag cag ni ting nge 'dzin 'di yongs su gzung ba'i slad du chos smra ba de'ang bsrung bar bgyid do/ /dpa' bar 'gro ba'i ting nge 'dzin 'di la yang
298b5(mdo sde): ston par 'du shes bskyed par bgyi'o/ /de skad ces gsol pa dang / bcom ldan 'das kyis lha dang / klu dang gnod sbyin dang / dri za dang lha ma yin dang / nam mkha' lding dang / mi 'am ci dang / lto 'phye chen po dang / mi dang mi ma yin pa de dag la
298b6(mdo sde): 'di skad ces bka' stsal to/ /kye grogs po dag de'i phyir khyed lta bar gyur pa'i 'ching ba bcu gnyis las yongs su thar bar gyis shig bcu gnyis gang zhe na/ 'di lta ste/ bdag tu lta ba'i 'ching ba dang / sems can du lta ba'i 'ching ba dang /
298b7(mdo sde): srog tu lta ba'i 'ching ba dang / gang zag tu lta ba'i 'ching ba dang / chad par lta ba'i 'ching ba dang / rtag par lta ba'i 'ching ba dang / ngar 'dzin par lta ba'i 'ching ba dang / nga yir 'dzin par lta ba'i 'ching ba dang / 'byung bar lta ba'i 'ching ba
298b8(mdo sde): dang / 'jig par lta ba'i 'ching ba dang / 'jig tshogs la lta ba'i 'ching ba dang / chos thams cad la mngon par zhen par lta ba'i 'ching ba las so/ /kye grogs po dag de bzhin gshegs pa 'am/ de bzhin gshegs pas gsungs
299a1(mdo sde): pa'i chos 'dul ba la gang la la dag gshe ba 'am/ spong ba 'am/ zlog par byed pa de dag thams cad ni bcing ba 'di bcu gnyis kyis bcings nas/ zlog par byed/ spong bar byed/ gshe bar byed do/ /kye grogs po dag gang dag de
299a2(mdo sde): bzhin gshegs pas gsungs pa'i chos 'dul ba 'di thos nas mos par byed/ yid ches par byed de/ spong bar mi byed pa de dag thams cad ni lta bar gyur pa'i 'ching ba bcu gnyis kyi bcing ba 'di dag las yongs su grol bar 'gyur ro/ /de
299a3(mdo sde): nas bcom ldan 'das la gnas brtan shA ri'i bus 'di skad ces gsol to/ /ci bcom ldan 'das bdud sdig can gyis dpa' bar 'gro ba'i ting nge 'dzin 'di'i ming thos lags sam/ bcom ldan 'das kyis bka' stsal pa/ shA ri'i bu thos mod
299a4(mdo sde): kyi 'ong ba dang bdag bcing ba de las thar bar byed mi nus so/ /gsol pa/ bcom ldan 'das gang de bzhin gshegs pas dpa' bar 'gro ba'i ting nge 'dzin 'di'i ming byin gyis brlabs na thos par gyur pa bcom ldan 'das ngo mtshar to/ /
299a5(mdo sde): bde bar gshegs pa ngo mtshar to/ /bka' stsal pa/ shA ri'i bu chog gis khyod de skad ma zer cig /shA ri'i bu sangs rgyas kyi zhing gang gA'i klung gi bye ma snyed mes yongs su gang ba yang 'bogs te/ dpa' bar 'gro ba'i ting nge 'dzin
299a6(mdo sde): 'di'i ming nyan du 'gro bar bya'o/ /de ci'i phyir zhe na/ shA ri'i bu dpa' bar 'gro ba'i ting nge 'dzin 'di ni thos nas kyang gces spras byed pa yin gyi/ bsam gtan bzhi la gnas shing tshangs pa'i 'jig rten du skye ba ni de lta ma yin no/
299a7(mdo sde): zhes ngas bshad do/ /shA ri'i bu bdud sdig can gyis dpa' bar 'gro ba'i ting nge 'dzin 'di'i ming thos pa de nyid de'i bdud kyi las thams cad rab tu zhi bar 'gyur ba'i rgyur 'gyur ro/ /gang yang bcing bas bcings bzhin du thos pa de nyid de'i
299a8(mdo sde): lta bar gyur pa'i 'ching ba bcu gnyis las rab tu thar bar 'gyur ba'i rgyur 'gyur ro/ /shA ri'i bu de bas na lta bar gyur pa'i bdud kyi zhags pas bcings par gnas pas kyang dpa' bar 'gro ba'i ting nge 'dzin 'di mnyan par bya na dga' ba dang /
299b1(mdo sde): dad pa dang / mchog tu dga' ba thob pas mnyan pa lta ci smos/ de nas 'khor der byang chub sems dpa' bdud kyi spyod pa'i yul gyis mi gos pa zhes bya ba zhig 'dus par gyur te 'dug go/ /de nas bcom ldan 'das la byang chub sems dpa'
299b2(mdo sde): bdud kyi spyod pa'i yul gyis mi gos pas 'di skad ces gsol to/ /bcom ldan 'das bdud sdig can 'khor 'dir mchi bar mdzad du gsol/ bcom ldan 'das bdag gis de la bdud kyi spyod pa'i yul thams cad bstan par bgyi'o/ /dpa'
299b3(mdo sde): bar 'gro ba'i ting nge 'dzin 'di la yang 'jug par bgyi'o/ /bcom ldan 'das kyis bka' stsal pa/ da de'i dus la bab par sems na'o/ /de nas byang chub sems dpa' bdud kyi spyod pa'i yul gyis mi gos pa 'khor der mi snang bar gyur nas/
299b4(mdo sde): bdud kyi gnas su 'dug par gyur to/ /de nas byang chub sems dpa' bdud kyi spyod pa'i yul gyis mi gos pas bdud sdig can la 'di skad ces smras so/ /sdig can de bzhin gshegs pa dgra bcom pa yang dag par rdzogs pa'i sangs
299b5(mdo sde): rgyas dpa' bar 'gro ba'i ting nge 'dzin 'chad na khyod mi nyan tam/ de na sems can dpag tu med pa dag byang chub kyi phyir go cha gyon par byed de/ de dag khyod kyi yul las 'da' bar 'gyur ro/ /gzhan yang sems can shin du dpag tu med pa
299b6(mdo sde): dag khyod kyi yul las 'da' bar 'gyur ro/ /de skad ces smras pa dang / byang chub sems dpa' bdud kyi spyod pa'i yul gyis mi gos pa la bdud sdig can gyis 'di skad ces smras so/ /rigs kyi bu bdag ni dpa' bar 'gro ba'i ting nge 'dzin
299b7(mdo sde): nyan na mchi bar ni mi nus so/ /de ci'i slad du zhe na/ bdag ni zhags pa'i bcing ba lngas bcings te/ lag pa gnyis dang / rkang pa gnyis dang / mgul bar bcings pas der mchi mi nus so/ /smras pa/ sdig can khyod sus bcings/ smras pa/
299b8(mdo sde): ting nge 'dzin 'di la bar chad bgyid du mchi zhing sems can gang dag 'di la mos pa de dbral bar bgyi'o snyam du bsams pa dang / de'i tshe zhags pa'i bcing ba lngas bcings par 'tshal bar gyur to/ /gang gi tshe na bdag de bzhin
300a1(mdo sde): g shegs pa ni mnyes par dka' ba byang chub sems dpa' theg pa chen po la yang dag par zhugs pa yang mnyes par dka' ba lags kyis der mi mchi bar 'di nyid du bdag gi gnas na gnas so snyam du bsams na de'i tshe
300a2(mdo sde): bdag grol bar gyur par 'tshal to/ /byang chub sems dpa' bdud kyi spyod pa'i yul gyis mi gos pas smras pa/ sdig can de lta bas na byis pa so so'i skye bo thams cad ni rang gi yongs su rtog pa'i phyin ci log gis bcings so/ /
300a3(mdo sde): 'du shes 'dzin pas bcings so/ /g.yo ba dang / rlom sems dang / spros pas bcings so/ /mthong ba dang / thos pa dang / bye brag phyed pa dang / rnam par shes pa'i rnam par rtog pas bcings pa yin te/ sdig can 'di la chos gang
300a4(mdo sde): yang bcings pa yang med/ grol ba yang med do/ /de ci'i phyir zhe na/ sdig can chos thams cad ni rang bzhin gyis rnam par grol bas chos thams cad grol ba ste/ sdig can chos thams cad ni rang bzhin gyis ma bcings ma grol ba'o/ /
300a5(mdo sde): sdig can 'di ni ma bcings ma grol ba'i sgo zhes bya ba'i chos kyi sgo yin te/ de bzhin gshegs pa ni sgo des chos ston to/ /gang dag gis chos ston pa 'di shes pa de dag ni bcings pa las thar bar yang mi rtsol ba gang las thar bar
300a6(mdo sde): 'gyur ba'i bcings pa yang mi dmigs so/ /de nas 'khor de'i nang nas lha'i bu mo bdun brgyas lha'i me tog dang / bdug pa dang / phye ma dang / spos dang / phreng ba dang / byug pa dag gis byang chub sems dpa' bdud kyi spyod pa'i yul
300a7(mdo sde): gyis mi gos pa'i lus la gtor nas/ rigs kyi bu gang gi tshe na bdud kyi bcing ba 'di las thar bar 'gyur/ rigs kyi bu des de dag la 'di skad ces smras so/ /gang bdud kyi bcing ba 'khrugs par mi byed pa de ni bdud kyi bcing ba
300a8(mdo sde): las thar bar 'gyur ro/ /bdud kyi bcing ba de gang zhe na/ 'di lta ste/ lta bar gyur pa drug bcu rtsa gnyis yin te/ gang lta ba drug bcu rtsa gnyis 'khrugs par mi byed pa de bdud kyi bcing ba las thar bar 'gyur ro/ /lha'i bu mo de
300b1(mdo sde): dag gis smras pa/ rigs kyi bu ji ltar na lta bar gyur pa mi 'khrugs pa lags/ des smras pa/ lta bar gyur pa de dag ni chos gang gi nang du yang song ba yang ma yin/ ma song ba yang ma yin te/ de ltar gang du yang mi 'gro/
300b2(mdo sde): gang nas kyang mi 'ong ba 'di ni bdud kyi bcing ba las thar ba yin no/ /lta bar gyur pa de dag ni med pa yin te/ yod pa ma yin no/ /gang yod pa dang / med par rnam par mi rtog pa de ni bdud kyi bcing ba las thar ba'o/ /lta bar gyur pa de dag thams
300b3(mdo sde): cad ni yongs su grub pa ma yin te/ gang chos thams cad kyi yongs su ma grub pa de ni bdud kyi bcing ba las thar ba'o/ /lta bar gyur pa de dag ni nang na yang med/ phyi rol na yang med/ gnyi ga med par yang mi dmigs/ ring ba yang ma yin/ nye ba
300b4(mdo sde): yang ma yin te/ gang de ltar shes shing rlom sems med pa de ni bdud kyi bcing ba las thar ba'o/ /lta ba de ni chos gang gi lta ba yang ma yin no/ /gang chos gang gi yang lta ba ma yin pa de ni yang dag pa'i lta ba zhes bya ba ste/ yang dag pa'i lta ba gang
300b5(mdo sde): yin pa de la ni mnyam pa 'am mi mnyam pa med do/ /chos thams cad mi byed pa'i phyir gang na chos gang yang mnyam pa 'am/ mi mnyam par byed pa yang med/ mi byed pa yang med pa de ni bdud kyi bcing ba las thar ba'o/ /de nas lha'i bu mo bdun
300b6(mdo sde): brgyas bshad pa de thos nas 'thun pa'i chos la bzod pa thob ste/ rigs kyi bu bdag cag kyang bdud kyi bcing ba'i yul gyis mi gos par gyur nas/ bdud kyi yul gyi bcing bas bcings pa'i sems can thams cad bdud kyi yul gyi bcings
300b7(mdo sde): pa las yongs su thar bar bgyi'o zhes tshig de skad kyang smras so/ /de nas byang chub sems dpa' bdud kyi spyod pa'i yul gyis mi gos pas bdud sdig can la 'di skad ces smras so/ /'di la sdig can khyod kyi g.yog lha'i bu mo 'di dag ni
300b8(mdo sde): byang chub tu yang dag par zhugs na da khyod kyis ji ltar bya/ bdud kyis smras pa da ji ltar bgyi/ bdag ni bcing ba lngas bcings na/ de ji ltar bgyi ma 'tshal to/ /smras pa/ sdig can khyod bla na med pa yang dag par rdzogs pa'i byang chub
301a1(mdo sde): tu sems skyed cig dang / bcings pa las yongs su thar bar 'gyur ro/ /lha'i bu mo de dag gis kyang sdig can la snying rje ba bskyed nas 'di skad ces smras so/ /bdag cag gsol ba 'debs kyis sdig can khyod bla na med pa yang dag
301a2(mdo sde): par rdzogs pa'i byang chub tu sems skyed cig / bde ba la 'jigs par 'du shes ma skyed cig /bde ba la sdug bsngal du 'du shes ma skyed cig /thar pa la 'ching bar 'du shes ma skyed cig /de nas bdud sdig can gyis sgyus byang chub
301a3(mdo sde): tu sems bskyed nas/ gal te khyod byang chub kyi sems bskyed pa 'di slar gtong na/ nga byang chub tu sems skyed do zhes de skad kyi tshig kyang smras so/ /de nas bzod pa thob pa'i lha'i bu mo bdun brgya po de dag gis thabs mkhas pas
301a4(mdo sde): bdud sdig can thar bar bya ba'i phyir/ gang byang chub sems dpa' gcig gi thams cad mkhyen pa'i sems bskyed pa ni byang chub sems dpa' thams cad kyi sems bskyed pa yang de yin te/ sems de la ni mi mnyam pa med de/ sems de ni sems
301a5(mdo sde): can thams cad mnyam pa'i sems so/ /de bas na sems de ni mnyam pa'o snyam nas/ bdag cag gis byang chub tu sems bskyed pa de gtang gis sdig can khyod byang chub tu sems skyed cig ces de skad kyi tshig smras so/ /de nas byang chub
301a6(mdo sde): sems dpa' bdud kyi spyod pa'i yul gyis mi gos pa la bdud kyis 'di skad ces smras so/ /rigs kyi bu bdag byang chub tu sems bskyed kyis bcings pa 'di las thar bar gyur cig ces bdud sdig can gyis tshig de smras ma thag tu/
301a7(mdo sde): de nas bdud sdig can bdag thar par shes par gyur to/ /de nas byang chub sems dpa' bdud kyi spyod pa'i yul gyis mi gos pas de'i tshe gang du bdud kyi gnas thams cad snang bar gyur pa dang / bdud sdig can 'di lta ste/ dper na snag
301a8(mdo sde): tsha'i phung po bzhin du bdag la mog mog por mthong bar 'gyur ba de lta bu'i 'od kyang lus las phyung / de lta bu'i bdag gi lus yongs su grub pa yang bstan to/ /de nas bdud kyi ris kyi lha de dag gi nang nas lha mo 'dod chags la spyod
301b1(mdo sde): cing chags pa nyis brgyas byang chub sems dpa' de'i lus kyi gzugs phun sum tshogs pa mthong nas chags par gyur to/ /chags nas de dag 'di snyam du sems te/ gal te rigs kyi bu 'di dag bdag cag dang dga' bar byed/ rtse bar byed/
301b2(mdo sde): dga' mgur spyod par byed na/ bdag cag ni 'di'i sems kyi dbang du 'gyur ro snyam mo/ /de nas byang chub sems dpa' bdud kyi spyod pa'i yul gyis mi gos pas lha'i bu mo nyis brgya gdul ba'i dbang gi phyir bdag gi lus kyi gzugs
301b3(mdo sde): phun sum tshogs pa dang 'dra ba'i lha'i bu nyis brgya yang mngon par sprul/ khang pa brtsegs pa bdud kyi gzhal med khang gi dbyibs las lhag pa nyis brgya yang mngon par sprul pa dang / lha'i bu mo de dag bdag cag de'i nang du zhugs so snyam
301b4(mdo sde): du shes par gyur te/ re re zhing yang bdag 'di dang lhan cig tu rtse'o dga'o/ /dga' mgur spyod do snyam du sems par gyur nas/ 'dod pa la 'dod chags pa rgyun bcad pa/ bsam pa thams cad yongs su rdzogs pa/ lhag pa'i bsam pas
301b5(mdo sde): sems kyis mos par gyur pa de dag la skyes bu dam pa des bla na med pa yang dag par rdzogs pa'i byang chub tu sems bskyed par 'gyur ba de lta de ltar chos bshad do/ /de nas byang chub sems dpa' bdud kyi spyod pa'i yul gyis mi gos
301b6(mdo sde): pas bdud sdig can la 'di skad ces smras so/ /sdig can khyod de bzhin gshegs pa'i drung du song shig /de nas bdud sdig can 'di snyam du sems te/ bdag ni bcing ba de las thar gyis bdag bar chad byed du 'gro'o snyam mo/ /de nas
301b7(mdo sde): bdud sdig can gnyen mdab dang / g.yog dang / bkod pa chen po dang / bcom ldan 'das ga la ba der song nas bcom ldan 'das la 'di skad ces gsol to/ /bcom ldan 'das slan chad dpa' bar 'gro ba'i ting nge 'dzin 'di ma 'chad cig /
301b8(mdo sde): de ci'i slad du zhe na/ bcom ldan 'das gang gi tshe na bdag dpa' bar 'gro ba'i ting nge 'dzin 'di'i ming thos pa de'i tshe bdag zhags pa'i bcing ba lngas bcings par 'tshal to/ /bcom ldan 'das de bas na bka' mchid gzhan dag gsungs
302a1(mdo sde): na legs so/ /slan chad dpa' bar 'gro ba'i ting nge 'dzin 'di ma 'chad cig /de nas byang chub sems dpa' blo gros brtan pas bdud sdig can la 'di skad ces smras so/ /sdig can khyod bcings pa de las sus bkrol/ smras pa/ byang chub sems
302a2(mdo sde): dpa' bdud kyi spyod pa'i yul gyis mi gos pas bcings pa de las bkrol lo/ /smras pa/ sdig can khyod kyis de la ji lta bu zhig gis lan du phan btags/ smras pa/ bla na med pa yang dag par rdzogs pa'i byang chub tu sems bskyed do/ /de nas
302a3(mdo sde): bcom ldan 'das kyis byang chub sems dpa' blo gros brtan pa la bka' stsal pa/ blo gros brtan pa 'di lta ste dper na bdud sdig can gyis bcings pa las thar bar bya ba'i phyir byang chub tu sems bskyed kyi/ lhag pa'i bsam pas ni ma yin pa
302a4(mdo sde): de bzhin du/ blo gros brtan pa nga yongs su mya ngan las 'das nas phyi ma'i dus phyi ma'i tshe lnga brgya pa tha ma la gang dge slong dang / dge slong ma mang po dag rnyed pa dang / bkur sti dang / tshigs su bcad pa 'dod pa'i phyir byang chub tu sems bskyed par
302a5(mdo sde): 'gyur gyi lhag pa'i bsam pas ni ma yin no/ /blo gros brtan pa dpa' bar 'gro ba'i ting nge 'dzin 'di'i bye brag dang / de bzhin gshegs pas gsungs pa'i chos 'dul ba'i che ba nyid la ltos/ blo gros brtan pa dge slong dang / dge
302a6(mdo sde): slong ma dang / dge bsnyen dang / dge bsnyen ma dag co dri ba'i phyir ram/ bsting ba'i phyir ram/ rim gro bya ba'i phyir ram/ gzhan gyi rjes su 'jug pa'i phyir ram/ rnyed pa dang / bkur sti dang / tshigs su bcad pa'i phyir dpa' bar 'gro ba'i ting nge 'dzin
302a7(mdo sde): 'di thos te/ bla na med pa yang dag par rdzogs pa'i byang chub tu sems bskyed par 'gyur ba de nyid kyang / blo gros brtan pa de dag gi bla na med pa yang dag par rdzogs pa'i byang chub kyi rgyur 'gyur na/ gang dag dpa' bar 'gro ba'i ting nge 'dzin 'di
302a8(mdo sde): thos te/ lhag pa'i bsam pas byang chub tu sems bskyed pa lta ci smos te/ de dag ni sangs rgyas kyi chos la nges par rig par bya'o/ /de nas bcom ldan 'das la byang chub sems dpa' blo gros brtan pas 'di skad ces gsol to/ /
302b1(mdo sde): bcom ldan 'das gang gi slad du dpa' bar 'gro ba'i ting nge 'dzin 'di thos nas bcing ba las thar bar 'gyur ba'i slad du bdud sdig can gyis bla na med pa yang dag par rdzogs pa'i byang chub tu sems bskyed pa sangs rgyas kyi chos yongs su
302b2(mdo sde): rdzogs pa'i rgyur 'gyur lags sam/ bcom ldan 'das kyis bka' stsal pa/ de bzhin no/ /blo gros brtan pa bdud sdig can gyis dpa' bar 'gro ba'i ting nge 'dzin 'di thos pa'i dge ba'i rtsa ba dang / byang chub tu sems bskyed pa 'di'i dge ba'i rtsa bas
302b3(mdo sde): bdud kyi las thams cad dang / bdud kyi spyod pa thams cad dang / bdud kyi g.yo thams cad dang / bdud kyi sgyu thams cad dang / gya gyu thams cad byang bar byas te/ spongs shing yongs su btang ste bor nas rim gyis dpa' bar 'gro ba'i ting nge 'dzin
302b4(mdo sde): 'di thob par 'gyur zhing bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ba'i dus dang gnas de yod do/ /de nas byang chub sems dpa' blo gros brtan pas bdud sdig can la 'di skad ces smras so/ /
302b5(mdo sde): de bzhin gshegs pas khyod bla na med pa yang dag par rdzogs pa'i byang chub tu lung bstan to/ /smras pa/ rigs kyi bu bdag gis lhag pa'i bsam pas ni bla na med pa yang dag par rdzogs pa'i byang chub tu sems ma bskyed na ji ltar na
302b6(mdo sde): de bzhin gshegs pas bdag la lung ston par mdzad/ rigs kyi bu de bzhin gshegs pas kyang sems las ni las/ las las ni rnam par smin par 'gyur ro zhes bka' stsal te/ rigs kyi bu de ltar bdag mi ston na/ ji ltar na de bzhin
302b7(mdo sde): gshegs pa bdag bla na med pa yang dag par rdzogs pa'i byang chub tu lung ston par mdzad/ de nas bcom ldan 'das kyis 'khor thams cad kyi the tshom gcad pa'i phyir byang chub sems dpa' blo gros brtan pa la bka' stsal pa/ blo gros
302b8(mdo sde): brtan pa bzhi po 'di dag ni byang chub sems dpa' rnams kyi lung bstan pa'o/ /bzhi gang zhe na/ 'di lta ste/ blo gros brtan pa byang chub tu sems ma bskyed par lung bstan pa yang yod do/ /sems bskyed ma thag tu lung bstan pa yang yod do/ /
303a1(mdo sde): gsang ste lung bstan pa yang yod do/ /bzod pa thob nas mngon sum du lung bstan pa yang yod de/ blo gros brtan pa lung bstan pa bzhi po ni de dag yin te/ de dag ni de bzhin gshegs pas rab tu mkhyen gyi de ni nyan thos dang /
303a2(mdo sde): rang sangs rgyas kyis ma yin no/ /blo gros brtan pa de la byang chub tu sems ma bskyed par lung bstan pa gang zhe na/ blo gros brtan pa 'di la gang zag la la zhig yang na sems can dmyal ba 'am/ yang na dud 'gro'i skye gnas sam/
303a3(mdo sde): yang na gshin rje'i 'jig rten nam/ yang na lha 'am/ yang na mi'i nang du 'gro ba lnga'i 'khor bar skyes par gyur la/ gang zag de yang dbang po rno ba rgya chen po la mos pa yin na/ de la de bzhin gshegs pas rab tu mkhyen te/ skyes bu gang
303a4(mdo sde): zag 'di ni bskal pa 'di snyed/ bskal pa brgya phrag 'di snyed/ bskal pa stong phrag 'di snyed/ bskal pa brgya stong phrag 'di snyed/ bskal pa bye ba khrag khrig brgya stong phrag 'di snyed na/ de bzhin gshegs pa che ge mo zhig gi drung du byang
303a5(mdo sde): chub tu sems skyed par 'gyur te/ de yang lhag pa'i bsam pas bla na med pa yang dag par rdzogs pa'i byang chub tu sems skyed par 'gyur ro/ /de ni bskal pa bye ba khrag khrig brgya stong phrag 'di snyed cig tu byang chub sems dpa'i spyod pa spyad
303a6(mdo sde): nas/ sangs rgyas bye ba khrag khrig brgya stong phrag 'di snyed cig mthong bar 'gyur ro/ /sems can bye ba khrag khrig brgya stong phrag 'di snyed cig yongs su smin par byed par 'gyur ro/ /grangs med pa brgya stong phrag 'di snyed cig na byang chub
303a7(mdo sde): tu mngon par rdzogs par 'tshang rgya bar 'gyur te/ de byang chub thob nas ming 'di zhes bya bar 'gyur ro/ /de'i sangs rgyas kyi zhing ni 'di lta bur 'gyur ro/ /de'i nyan thos kyi dge 'dun ni 'di snyed du 'gyur ro/ /de'i byang chub sems dpa'i dge
303a8(mdo sde): 'dun ni 'di snyed du 'gyur ro/ /de'i tshe'i tshad ni 'di tsam du 'gyur ro/ /yongs su mya ngan las 'das nas de'i dam pa'i chos ni 'di srid du gnas so zhes blo gros brtan pa de bzhin gshegs pa ni 'di dang de bas kyang lhag pa dag rab tu mkhyen te/ blo
303b1(mdo sde): gros brtan pa de ni byang chub tu sems ma bskyed par lung bstan pa zhes bya'o/ /de nas bcom ldan 'das la tshe dang ldan pa 'od srung chen pos 'di skad ces gsol to/ /bcom ldan 'das bdag cag gis ni de ring slan chad sems can thams cad la
303b2(mdo sde): ston par 'du shes bskyed par bgyi'o/ /de ci'i slad du zhe na/ sems can gang dag la byang chub tu yongs su smin pa'i dbang po mchis/ gang dag la ma mchis shes bdag cag la ye shes de mi 'jug pas bcom ldan 'das de dag ma 'tshal
303b3(mdo sde): nas/ de lta bu'i sems can dag la dman pa'i 'du shes skyed pas/ de'i slad du bdag cag ni nyams pa lags so/ /bcom ldan 'das kyis bka' stsal pa/ legs so legs so/ /'od srung tshig de ni legs par smras so/ /'od
303b4(mdo sde): srung ngas kyang don de'i dbang mthong nas khyed la dge slong dag gang zag la tshod ma 'dzin cig / dge slong dag gang zag gis gang zag la tshod bzung na nyams par 'gyur te/ dge slong dag nga'am/ gang gzhan yang nga dang 'dra ba dag gis tshod
303b5(mdo sde): gzung ngo zhes de skad du chos bshad de/ 'od srung bstan pa des na byang chub sems dpa' 'am/ nyan thos kyis sems can thams cad la ston par 'du shes bskyed par bya'o/ /'di la byang chub sems dpa'i theg pa pa'i gang zag la la
303b6(mdo sde): dag tu gyur ta re/ des na der bdag bsrung bar bya'o/ /blo gros brtan pa gzhan yang sems can la la dge ba'i rtsa ba yongs su smin pa/ sa bon btab pa/ sbyang ba byas pa/ dbang po rno ba/ rgya chen po la mos pa/ snying rje chen po dang ldan pa/
303b7(mdo sde): sems can thams cad rab tu thar bar bya ba'i phyir zhugs pa/ sems bskyed ma thag tu phyir mi ldog pa/ byang chub sems dpa'i nges par gyur pa la zhugs pa/ log par ltung ba'i chos can ma yin pa/ mi dal ba brgyad las 'das
303b8(mdo sde): pa dag yod de/ de dag ni sems bskyed ma thag tu zhing yongs su dag pa dang / ming brjod pa dang / tshe'i mtha' brjod pa'i phyir bla na med pa yang dag par rdzogs pa'i byang chub tu lung bstan te/ blo gros brtan pa de bzhin gshegs pas kyang
304a1(mdo sde): gang zag de 'dra ba de dag gi bsam pa mkhyen nas bla na med pa yang dag par rdzogs pa'i byang chub tu lung ston pa de ni blo gros brtan pa sems bskyed ma thag tu lung bstan pa zhes bya'o/ /blo gros brtan pa de la gsang ste lung
304a2(mdo sde): bstan pa gang zhe na/ blo gros brtan pa 'di la byang chub sems dpa' le lo can kha cig ji lta ji ltar lung ma bstan pa de lta de ltar bla na med pa yang dag par rdzogs pa'i byang chub tu brtson 'grus rtsom la/ byang chub sems dpa' de yang bdog
304a3(mdo sde): pa thams cad yongs su gtong ba'i phyir sbyin pa sna tshogs la mos pa yin/ tshul khrims kyi phung po yongs su mi gtong ba'i phyir yi dam la brtan par gnas pa yin/ sems can thams cad la sems snyoms pas bzod pa'i
304a4(mdo sde): stobs kyi go cha bgos pa yin/ mgo dang gos la me 'bar ba ltar dge ba'i chos thams cad yongs su tshol bas brtson 'grus brtsams pa yin/ bsam gtan la bsam gtan pa yin pas dran pa dang shes bzhin la mkhas pa yin/
304a5(mdo sde): byang chub sems dpa'i spyod pa la zhugs pas shes rab kyis rnam par dpyad pa'i blo dang ldan pa yin la/ de pha rol du phyin pa drug po 'di dag la spyod par byed cing de yang mtshan ma dang bcas pa byed pa dang bcas pa yin la/ de la byang chub
304a6(mdo sde): sems dpa' gzhan dag dang / lha dang klu dang gnod sbyin dang dri za dang lha ma yin dang nam mkha' lding dag 'di snyam du sems te/ 'di ltar byang chub sems dpa' 'di ni brtson 'grus brtsams pa ngo mtshar na ji srid cig na bla na med pa yang dag
304a7(mdo sde): par rdzogs pa'i byang chub mngon par rdzogs par 'tshang rgya bar 'gyur/ 'di byang chub thob nas ming cir 'gyur/ sangs rgyas kyi zhing ni ji lta bur 'gyur/ nyan thos kyi dge 'dun ni ji lta bur 'gyur/ byang chub sems dpa'i dge 'dun ni ji
304a8(mdo sde): lta bur 'gyur snyam pa dang / de bzhin gshegs pas sems can de dag gi the tshom gcad pa'i phyir byang chub sems dpa' de bla na med pa yang dag par rdzogs pa'i byang chub tu lung ston te/ ci nas kyang thams cad dang ldan pa'i 'khor gyis
304b1(mdo sde): thos pa dang / shes pa dang / rtogs par 'gyur la/ 'di lta ste/ de bzhin gshegs pa'i byin gyi brlabs kyis byang chub sems dpa' des mi shes mi mthong / mi thos shing 'khor de dag thams cad kyis byang chub sems dpa' de byang chub
304b2(mdo sde): thob nas ming 'di zhes bya bar 'gyur ro/ /sangs rgyas kyi zhing ni 'di lta bur 'gyur ro/ /nyan thos kyi dge 'dun ni 'di lta bur 'gyur ro/ /byang chub sems dpa'i dge 'dun ni 'di lta bur 'gyur ro/ /tshe'i tshad ni 'di tsam du 'gyur ro zhes
304b3(mdo sde): thos par 'gyur/ mthong bar 'gyur/ shes par 'gyur zhing / de thos nas nem nur med pa dang / som nyi med pa dang / the tshom med par 'gyur te/ byang chub sems dpa' de la ston pa'i 'du shes dang / de bzhin gshegs pa'i 'du shes
304b4(mdo sde): dang / 'dren pa'i 'du shes skyed par 'gyur la/ byang chub sems dpa' des ni bdag de bzhin gshegs pas lung bstan par mi shes/ mi mthong / mi rtogs pa de ni byang chub sems dpa'i gsang ste lung bstan pa yin te/ de bzhin
304b5(mdo sde): gshegs pa'i khyu mchog tu gyur pa'i byin gyis brlabs kyis byang chub sems dpa' la lung bstan pa thams cad dang ldan pa'i 'khor gyis thos la byang chub sems dpa' des mi thos so/ /de la bzod pa thob nas mngon sum
304b6(mdo sde): du lung bstan pa gang zhe na/ blo gros brtan pa 'di la byang chub sems dpa' dge ba'i rtsa ba bsdus pa yin/ yun ring po nas tshangs par spyod pa mi dmigs par spyad pa dang / bdag med pa'i chos la bzod pa dang / mi skye ba'i chos la bzod
304b7(mdo sde): pa thob pa yin te/ de la de bzhin gshegs pa dag mi skye ba'i chos la bzod pa thob par mkhyen nas lha dang bcas pa'i 'jig rten gyi mdun dang / bdud dang bcas pa dang / tshangs pa dang bcas pa dang / dge sbyong dang bram zer bcas
304b8(mdo sde): pa'i 'khor gyi mdun du rigs kyi bu khyod tshur shog / bskal pa brgya stong 'di snyed kyis bla na med pa yang dag par rdzogs pa'i byang chub mngon par rdzogs par 'tshang rgya bar 'gyur ro/ /khyod byang chub thob nas ming 'di zhes bya bar
305a1(mdo sde): 'gyur ro/ /sangs rgyas kyi zhing ni 'di lta bur 'gyur ro/ /nyan thos kyi dge 'dun ni 'di lta bur 'gyur ro/ /byang chub sems dpa'i dge 'dun ni 'di lta bur 'gyur ro/ /tshe'i tshad ni 'di tsam du 'gyur ro zhes bzod pa thob pa
305a2(mdo sde): la bla na med pa yang dag par rdzogs pa'i byang chub tu mngon sum du lung bstan pas lung ston te/ de'i rjes su bslabs nas sems can tshad med pa dag kyang byang chub tu sems skyed par 'gyur ro/ /byang chub sems dpa' de yang
305a3(mdo sde): mngon sum du lung bstan pa thos nas nam mkha' la shing ta la bdun tsam du mngon par 'phags par 'gyur te/ blo gros brtan pa de ni byang chub sems dpa'i lung bstan pa bzhi pa zhes bya'o// //
305a4(mdo sde): bam po bzhi pa/ de nas bcom ldan 'das la byang chub sems dpa' blo gros brtan pas 'di skad ces gsol to/ /bcom ldan 'das 'khor 'di na byang chub sems dpa' tshogs shing mchis pa las gang
305a5(mdo sde): dag lung bstan pa 'di bzhis lung bstan pa dag mchis sam/ bcom ldan 'das kyis bka' stsal pa/ blo gros brtan pa yod do/ /gsol pa/ de dag gang lags/ bcom ldan 'das kyis bka' stsal pa/ blo gros
305a6(mdo sde): brtan pa byang chub sems dpa' seng ge'i sgra bsgrags 'di dang / khyim bdag dga' 'dod kyi bu 'di ni byang chub kyi sems ma bskyed par lung bstan to/ /de ma yin pa'i 'jig rten gyi khams gzhan dag na yang
305a7(mdo sde): byang chub sems dpa' gang byang chub tu sems ma bskyed par lung bstan pas lung bstan pa tshad med pa dag yod do/ /blo gros brtan pa byang chub sems dpa' zhi ba ldan 'di dang / 'jam dpal gzhon nur gyur pa 'di
305a8(mdo sde): dang / de ma yin pa'i 'jig rten gyi khams gzhan dag na yang byang chub sems dpa' gang dag sems bskyed ma thag tu phyir mi ldog par lung bstan pas lung bstan pa tshad med pa dag yod do/ /blo gros
305b1(mdo sde): brtan pa byang chub sems dpa' ye shes dpa' bo 'di dang / byang chub sems dpa' khyad par blo gros 'di dang / de ma yin pa'i 'jig rten gyi khams gzhan dag na yang byang chub sems dpa' gang gsang ste lung bstan pas lung bstan pa tshad med pa
305b2(mdo sde): dag yod do/ /blo gros brtan pa nga dang byang chub sems dpa' byams pa 'di dang / gang bskal pa bzang po 'di la byang chub sems dpa' 'byung ba de dag thams cad bzod pa thob ste/ mngon sum du lung bstan pas lung bstan pa yin
305b3(mdo sde): no/ /byang chub sems dpa' blo gros brtan pas gsol pa/ bcom ldan 'das 'di ltar byang chub sems dpa' rnams kyi spyod pa bsam gyis mi khyab pa nas lung bstan pa'i bar du bsam gyis mi khyab pa ngo mtshar to/ /de ni nyan
305b4(mdo sde): thos dang / rang sangs rgyas thams cad kyis yang ma lags na/ sems can gzhan gyi lta ci smos/ bcom ldan 'das kyis bka' stsal pa/ blo gros brtan pa de de bzhin no/ /ji skad smras pa bzhin te/ blo gros brtan pa
305b5(mdo sde): byang chub sems dpa' rnams kyi spyod pa thams cad rtul ba ni bsam gyis mi khyab po/ /de nas byang chub sems dpa' bdud kyi spyod pa'i yul gyis mi gos pas bdud kyi ris kyi lha'i bu mo bla na med pa yang dag par rdzogs pa'i byang
305b6(mdo sde): chub tu smin par byas pa de dag gis me tog dang / phreng ba dang / spos dang / phye ma dang / byug pa dag gis bcom ldan 'das la gtor nas 'di skad ces gsol to/ /bcom ldan 'das bdag cag ni gsang ste lung bstan pas lung
305b7(mdo sde): bstan par mi 'gyur bar bcom ldan 'das bdag cag ni bzod pa thob nas mngon sum du lung bstan pas lung bstan par gyur cig / bcom ldan 'das de bzhin gshegs pas bdag cag bzod pa thob nas bla na med pa yang dag par rdzogs pa'i/
305b8(mdo sde): byang chub mngon sum du lung bstan pas lung bstan par mdzad na legs so/ /de nas bcom ldan 'das kyis de'i tshe 'dzum pa mdzad do/ /sangs rgyas bcom ldan 'das rnams gang gi tshe 'dzum pa mdzad pa'i chos nyid ni 'di yin te/ de nas
306a1(mdo sde): kha dog du ma kha dog sna tshogs kha dog brgya stong du ma/ 'di lta ste/ sngon po dang ser po dang / dmar po dang dkar po dang / le brgan dang / shel gyi kha dog dang / dngul gyi kha dog de dag zhal gyi sgo nas byung nas/ 'jig rten gyi khams
306a2(mdo sde): mtha' yas mu med pa snang bas khyab par byas te/ steng du tshangs pa'i 'jig rten gyi khams su mngon par 'phags nas/ gzi brjid kyis nyi ma dang zla ba'i gzi brjid zil gyis mnan te/ slar log nas bcom ldan 'das la lan brgya
306a3(mdo sde): stong du mar bskor te/ bcom ldan 'das kyi dbu'i gtsug tu nub bo/ /de nas tshe dang ldan pa kun dga' bo stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das
306a4(mdo sde): ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das 'dzum pa mdzad pa'i rgyu gang lags/ rkyen gang lags/ bcom ldan 'das kyis bka' stsal pa/ kun dga' bo
306a5(mdo sde): khyod kyis lha'i bu mo dgu brgya thal mo sbyar te/ de bzhin gshegs pa la phyag 'tshal ba 'di dag mthong ngam/ gsol pa/ bcom ldan 'das mthong ngo / /bde bar gshegs pa mthong ngo / /bcom ldan 'das kyis bka' stsal pa/
306a6(mdo sde): kun dga' bo lha'i bu mo dgu brgya po 'di dag gis sangs rgyas lnga brgya la dge ba'i rtsa ba bskyed de/ phyis de bzhin gshegs pa grangs las 'das pa la bkur sti byed par 'gyur/ rim gro byed par 'gyur/ sti stang byed par 'gyur/
306a7(mdo sde): mchod pa byed par 'gyur te/ bskal pa grangs med pa bdun brgya na de bzhin gshegs pa dgra bcom pa yang dag par rdzogs pa'i sangs rgyas chos bkod pa'i rgyal po zhes bya bar 'gyur te/ kun dga' bo lha'i bu mo de dag ni 'di
306a8(mdo sde): nas shi 'phos te/ 'chi ba'i dus byas ma thag tu bud med kyi lus las bsgyur te/ dga' ldan gyi gnas na byang chub sems dpa' byams pa dang lhan cig 'grogs shing mnyes par byed par 'gyur la/ rim gyis bskal pa
306b1(mdo sde): pa bzang po'i de bzhin gshegs pa thams cad mnyes par byed do/ /mnyes par byas nas mi mnyes par mi byed de/ rim gro byed/ bkur sti byed sti stang byed/ mchod pa byed par 'gyur ro/ /de nas bdud sdig can gyis lha'i bu mo de dag
306b2(mdo sde): lung bstan par rigs nas bcom ldan 'das la 'di skad ces gsol to/ /bcom ldan 'das bdag gi g.yog 'khor gang gis dpa' bar 'gro ba'i ting nge 'dzin 'di thos pa de dag bdag gi dbang du mi 'gyur na/ de dag bdag gi slad bzhin
306b3(mdo sde): du 'brang ba lta ci smos/ dpa' bar 'gro ba'i ting nge 'dzin 'di thos pa ni bcom ldan 'das sangs rgyas kyi chos la nges par rig par bgyi'o/ /de nas lha'i bu mo de dag sems zhum par ma gyur nas bdud sdig can la 'di skad ces smras
306b4(mdo sde): so/ /sdig can de skad ma zer/ yi chad par ma byed cig /bdag cag ni khyod kyi yul las mi 'da' zhing mi ldog go/ /de ci'i phyir zhe na/ bdud kyi yul du 'gro ba'i de bzhin nyid gang yin pa de ni sangs rgyas kyi yul du 'gro ba'i de
306b5(mdo sde): bzhin nyid yin te/ de ltar na bdud kyi yul du 'gro ba'i de bzhin nyid dang / sangs rgyas kyi yul du 'gro ba'i de bzhin nyid de ni gnyis su med de gnyis su dbyer med do/ /sdig can de lta bas na bdag cag ni de bzhin nyid las mi
306b6(mdo sde): 'da'o/ /bdud kyi yul gyi chos nyid gang yin pa sangs rgyas kyi yul gyi chos nyid kyang de yin te/ de ltar na bdud kyi yul gyi chos nyid dang / sangs rgyas kyi yul gyi chos nyid de ni gnyis su med de gnyis su dbyer med do/ /de
306b7(mdo sde): bas na sdig can bdag cag ni chos nyid las mi 'da'o/ /bdud kyi yul yang chos gang yang rnam par rig par mi byed/ sangs rgyas kyi yul yang chos gang yang rnam par rig par mi byed de/ de ltar na bdud kyi yul dang /
306b8(mdo sde): sangs rgyas kyi yul de ni rnam par rig par byed pa ma yin no/ /sdig can de bas na chos thams cad ni yul rnam par rig par byed pa ma yin te/ sdig can de bas na gang gi g.yog kyang ma yin/ g.yog ma yin pa yang ma yin
307a1(mdo sde): no/ /de nas bdud sdig can sdug bsngal zhing yid mi bde la/ mi dga' bar gyur nas 'gro 'dod pa dang / byang chub sems dpa' bdud kyi spyod pa'i yul gyis mi gos pas bdud sdig can la 'di skad ces smras so/ /sdig
307a2(mdo sde): can khyod gang du 'gro/ smras pa/ rigs kyi bu bdag ni gnas su mchi'o/ /smras pa/ de bas na sdig can khyod 'khor 'di nas kyang ma g.yo la/ bdag gi gnas su yang 'dug par gyis shig /de nas bdud sdig can bdag
307a3(mdo sde): nyid rang gi gnas su phyin pa snyam du shes so/ /de la byang chub sems dpa' bdud kyi spyod pa'i yul gyis mi gos pas 'di skad ces smras so/ /sdig can khyod kyis ci mthong / bdud kyis smras pa/ bdag nyid rang gi gnas su
307a4(mdo sde): phyin par mthong ste/ rigs kyi bu kun dga' ra ba nyams dga' ba 'di dag dang / nags tshal nyams dga' ba 'di dag dang / rdzing bu nyams dga' ba 'di dag dang / chu bo nyams dga' ba 'di dag ni bdud kyi gnas so/ /de nas
307a5(mdo sde): byang chub sems dpa' bdud kyi spyod pa'i yul gyis mi gos pas bdud sdig can la 'di skad ces smras so/ /sdig can khyod kyis gnas 'di de bzhin gshegs pa la spyad pa'i phyir phul cig /smras pa/ phul lo/ /des bdag
307a6(mdo sde): gi gnas na de bzhin gshegs pa 'khor dang bcas pa bzhugs shing dpa' bar 'gro ba'i ting nge 'dzin 'di 'chad par mdzad/ ston par mdzad pa mthong ngo / /de nas bcom ldan 'das la tshe dang ldan pa kun dga' bos 'di skad ces
307a7(mdo sde): gsol to/ /bcom ldan 'das gang gi gtsug lag khang na de bzhin gshegs pa bzhugs shing dpa' bar 'gro ba'i ting nge 'dzin 'di 'chad par mdzad/ ston par mdzad pa dang / gang gi bshos gsol te/ dpa' bar 'gro ba'i
307a8(mdo sde): ting nge 'dzin 'di 'chad par mdzad pa'i sbyin pa po sbyin bdag gtsug lag khang gi bdag po'i bsod nams ji tsam du 'gyur/ bcom ldan 'das kyis bka' stsal pa/ kun dga' bo de bzhin gshegs pas bshos gang gsol te
307b1(mdo sde): byang chub thob pa dang / bshos gang gsol te chos kyi 'khor lo bskor ba dang / bshos gang gsol te dpa' bar 'gro ba'i ting nge 'dzin 'di bshad pa'i bshos de dag la tha dad pa cung zad kyang med do/ /kun dga' bo sa'i phyogs gang
307b2(mdo sde): du byang chub thob pa'i sa'i phyogs rdo rje lta bu de ni 'das pa dang / ma byon pa dang / da ltar gyi bcom ldan 'das kyis yongs su spyad pa yin te/ kun dga' bo byang chub kyi snying po de ji lta ba de bzhin du sa'i phyogs gang du dpa' bar
307b3(mdo sde): 'gro ba'i ting nge 'dzin 'di bstan pa 'am/ bshad pa 'am/ yi ger bris pa 'am/ lung phog pa la yang blta bar bya ste/ kun dga' bo de bzhin gshegs pa bshos gang gsol te chos kyi 'khor lo bskor ba dang / chos smra
307b4(mdo sde): bas sbyin pa po sbyin bdag gang gi zan zos te/ dpa' bar 'gro ba'i ting nge 'dzin 'di 'chad dam/ ston tam/ lung 'bog par byed dam/ klog par byed pa zas de dag la tha dad pa cung zad kyang med do/ /kun dga' bo de bzhin
307b5(mdo sde): gshegs pa gtsug lag khang gang na bzhugs shing cho 'phrul chen po bcwa brgyad kyis sems can gdul bar mdzad pa dang / gtsug lag khang ngam/ gnas khang ngam/ 'chag sa'i sa phyogs gang dang gang du dpa' bar
307b6(mdo sde): 'gro ba'i ting nge 'dzin 'di 'chad dam/ ston tam/ klog gam/ yi ger 'dri 'am rjod na/ kun dga' bo gtsug lag khang de dag la tha dad pa cung zad kyang med do/ /de nas tshe dang ldan pa kun dga' bos bdud sdig can la 'di skad
307b7(mdo sde): ces smras so/ /sdig can khyod kyis gnas khang de bzhin gshegs pa la spyad pa'i phyir phul ba rnyed pa legs par rnyed do/ /bdud kyis smras pa/ kun dga' bo 'di ni byang chub sems dpa' bdud kyi spyod pa'i yul gyis
307b8(mdo sde): mi gos pa'i byin gyi brlabs yin te/ byang chub sems dpa' bdud kyi spyod pa'i yul gyis mi gos pa ni rnam par 'phrul pa 'di dag gis rnam par 'phrul lo/ /de nas bcom ldan 'das la byang chub sems dpa' blo gros
308a1(mdo sde): brtan pas 'di skad ces gsol to/ /byang chub sems dpa' bdud kyi spyod pa'i yul gyis mi gos pa ni dpa' bar 'gro ba'i ting nge 'dzin 'di la gnas te/ rnam par 'phrul pa 'di dag gis rnam par 'phrul par bgyid do/ /
308a2(mdo sde): bcom ldan 'das kyis bka' stsal pa/ blo gros brtan pa de de bzhin te/ byang chub sems dpa' bdud kyi spyod pa'i yul gyis mi gos pa dpa' bar 'gro ba'i ting nge 'dzin 'di la gnas nas rnam par 'phrul pa 'di dag gis rnam
308a3(mdo sde): par 'phrul par byed do/ /bdud kyi spyod pa'i yul gyis kyang mi gos la bdud kyi spyod pa'i yul gyi spyod pa thams cad kyang ston to/ /'khrig pa'i dga' ba yang mi spyod la gnyis kyis gnyis sbyor bar yang snang ngo / /rigs kyi bu ting nge
308a4(mdo sde): 'dzin 'di la gnas nas bdud rang gi gnas na gnas par yang ston la de bzhin gshegs pa'i 'khor nas kyang mi g.yo'o/ /blo gros brtan pa byang chub sems dpa' ni ting nge 'dzin 'di la gnas nas bdud rnams la bdud
308a5(mdo sde): kyi yul yang ston/ sangs rgyas kyi chos la yang yongs su smin par byed do/ /de nas bcom ldan 'das la byang chub sems dpa' blo gros brtan pas 'di skad ces gsol to/ /bcom ldan 'das de bzhin gshegs pa
308a6(mdo sde): ni sngon byang chub sems dpar gyur pa'i tshe/ dpa' bar 'gro ba'i ting nge 'dzin 'di la gnas nas rnam par 'phrul pa'i bkod pa ji lta bu bstan pa/ bcom ldan 'das kyis spyad pa de'i phyogs tsam zhig bka' stsal na
308a7(mdo sde): legs so/ /de skad ces gsol pa dang / bcom ldan 'das kyis byang chub sems dpa' blo gros brtan pa la 'di skad ces bka' stsal to/ /blo gros brtan pa ngas ni dpa' bar 'gro ba'i ting nge 'dzin 'di la gnas te/
308a8(mdo sde): stong gsum gyi stong chen po'i 'jig rten gyi khams 'dir gling bzhi pa'i 'jig rten gyi khams bye ba brgya dang / nyi ma dang / zla ba bye ba brgya dang / rgyal chen bzhi'i lha'i ris bye ba brgya dang / sum bcu rtsa gsum gyi lha bye ba
308b1(mdo sde): brgya dang / 'thab bral gyi lha bye ba brgya dang / dga' ldan bye ba brgya dang / gzhan 'phrul dbang byed bye ba brgya dang / bdud kyi gnas bye ba brgya dang / tshangs pa'i gnas bye ba brgya nas/ de bzhin du 'og min gyi bar du bye ba phrag brgya brgya dang / ri'i rgyal po ri rab
308b2(mdo sde): bye ba phrag brgya dang / rgya mtsho chen po bye ba phrag brgya dang / de rnams la stong gsum gyi stong chen po'i 'jig rten gyi khams shes bya ste/ blo gros brtan pa de ltar byang chub sems dpa' sems dpa' chen po dpa' bar 'gro ba'i ting nge 'dzin la gnas te/
308b3(mdo sde): stong gsum gyi stong chen po'i 'jig rten gyi khams 'dir 'dzam bu'i gling la lar ni sbyin pa'i pha rol du phyin pa spyod do/ /'dzam bu'i gling la lar ni tshul khrims kyi pha rol du phyin pa la spyod/ 'dzam bu'i gling la lar ni bzod pa'i pha rol du phyin
308b4(mdo sde): pa spyod/ 'dzam bu'i gling la lar ni brtson 'grus kyi pha rol du phyin pa la spyod/ 'dzam bu'i gling la lar ni bsam gtan gyi pha rol du phyin pa spyod/ 'dzam bu'i gling la lar ni shes rab kyi pha rol du phyin pa la spyod do/ /'dzam bu'i gling la lar ni
308b5(mdo sde): mngon par shes pa dang ldan par snang / 'dzam bu'i gling la lar ni khyim na gnas par snang / 'dzam bu'i gling la lar ni rab tu byung bar snang / 'dzam bu'i gling la lar ni dga' ldan gyi gnas na gnas par snang / 'dzam bu'i gling la
308b6(mdo sde): lar ni khyim bdag tshong dpon du shes/ 'dzam bu'i gling la lar ni ded dpon du shes/ 'dzam bu'i gling la lar ni khams kyi rgyal por shes/ 'dzam bu'i gling la lar ni blon por shes/ 'dzam bu'i gling la lar ni 'khor los sgyur
308b7(mdo sde): ba'i rgyal por shes/ 'dzam bu'i gling la lar ni stobs kyis 'khor los sgyur ba'i rgyal por shes/ 'dzam bu'i gling la lar ni sa'i rgyal por shes/ 'dzam bu'i gling la lar ni lha'i dbang po brgya byin du shes/ 'dzam bu'i gling la
308b8(mdo sde): lar ni tshangs par shes/ la lar ni rgyal chen bzhi'i lha'i ris kyi dbang por shes/ la lar ni sum bcu rtsa gsum gyi lha rnams kyi dbang por shes/ la lar ni 'thab bral gyi lha rnams kyi dbang por shes/ la lar ni dga' ldan gyi
309a1(mdo sde): lha rnams kyi dbang por shes/ la lar ni 'phrul dga'i lha rnams kyi dbang por shes/ la lar ni gzhan 'phrul dbang byed kyi lha rnams kyi dbang por shes/ la lar ni bdud du shes/ 'dzam bu'i gling la lar ni tshong dpon
309a2(mdo sde): du shes/ 'dzam bu'i gling la lar ni khyim bdag tu shes/ 'dzam bu'i gling la lar ni khams kyi rgyal por shes/ 'dzam bu'i gling la lar ni gzhon nur shes/ 'dzam bu'i gling la lar ni blon por shes/ 'dzam bu'i gling la lar ni
309a3(mdo sde): ded dpon du shes/ 'dzam bu'i gling la lar ni dga' ldan nas 'chi 'pho bar shes/ 'dzam bu'i gling la lar ni ma'i mngal du 'jug par shes/ 'dzam bu'i gling la lar ni ma'i mngal na gnas par shes/ 'dzam bu'i gling la
309a4(mdo sde): lar ni btsa' bar shes/ 'dzam bu'i gling la lar ni gom pa bdun 'dor bar shes/ 'dzam bu'i gling la lar ni phyogs bzhir lta zhing 'jig rten na nga gtso'o/ /'jig rten na nga mchog go zhes seng ge'i sgra sgrogs par shes/ 'dzam
309a5(mdo sde): bu'i gling la lar ni btsun mo'i 'khor gyi nang na gnas par shes/ 'dzam bu'i gling la lar ni mngon par 'byung bar shes/ 'dzam bu'i gling la lar ni dka' ba spyod par shes/ 'dzam bu'i gling la lar ni zas za bar shes/
309a6(mdo sde): 'dzam bu'i gling la lar ni rtswa len par shes/ 'dzam bu'i gling la lar ni byang chub kyi snying por 'gro bar shes/ 'dzam bu'i gling la lar ni byang chub kyi snying por 'dug par shes/ 'dzam bu'i gling la lar ni bdud 'dul bar shes/
309a7(mdo sde): 'dzam bu'i gling la lar ni byang chub thob par shes/ 'dzam bu'i gling la lar ni byang chub thob ste 'dug par shes/ 'dzam bu'i gling la lar ni byang chub thob nas bsam gtan byed par shes/ 'dzam bu'i gling la lar ni brgya byin dang tshangs pa dag
309a8(mdo sde): gsol ba 'debs par shes/ 'dzam bu'i gling la lar ni chos kyi 'khor lo skor bar shes/ 'dzam bu'i gling la lar ni sangs rgyas kyi mdzad pa sna tshogs mdzad par shes/ 'dzam bu'i gling la lar ni tshe'i 'du byed 'dor bar shes/
309b1(mdo sde): la lar ni yongs su mya ngan las 'da' bar shes/ la lar ni yongs su mya ngan las 'das par shes/ la lar ni sreg par shes/ la lar ni bsregs par shes/ 'dzam bu'i gling la lar ni lus gcig tu mkhregs par shes/ la lar ni
309b2(mdo sde): ring bsrel 'ged par shes/ la lar ni chos nub par 'gyur bar shes/ la lar ni chos nub par shes/ la lar ni tshe dpag tu med par shes/ la lar ni tshe thung bar shes/ la lar ni ngan song du skye ba'i sgra yod par shes/ la lar ni ngan song
309b3(mdo sde): du skye ba'i sgra yang med par shes/ la lar ni 'dzam bu'i gling lha'i longs spyod dang 'dra bar shes/ la lar ni sems can dag nga dang bdag gir mi 'dzin pas 'dzam bu'i gling byang gi sgra mi snyan dang 'dra bar shes/ la lar ni rin po che'i
309b4(mdo sde): gling du shes/ la lar ni sa'i gling du shes/ la lar ni rab/ la lar ni 'bring / la lar ni tha mar shes pa de ni blo gros brtan pa dpa' bar 'gro ba'i ting nge 'dzin gyi khyu mchog tu gyur pa yin te/ de'i phyir byang chub sems dpa' dag
309b5(mdo sde): shin tu yongs su mya ngan las 'da' bas yongs su mya ngan las mi 'da' zhing stong gsum gyi stong chen po'i 'jig rten gyi khams 'dir yang 'di 'dra ba'i bkod pas rnam par rtsen pa ston par mdzad pa la ltos/ blo gros brtan pa 'dzam
309b6(mdo sde): bu'i gling 'dir yang da lta na yang chos kyi 'khor lo skor la/ 'dzam bu'i gling gzhan dag tu'ang da dung mngon par rdzogs par sangs ma rgyas par yang shes/ la lar ni yongs su mya ngan las 'das par shes/ 'dzam bu'i gling la
309b7(mdo sde): lar ni dang po sems bskyed par shes te/ blo gros brtan pa de ni dpa' bar 'gro ba'i ting nge 'dzin gyi khyu mchog tu gyur pa'o/ /de nas 'khor de na byang chub sems dpa' kha cig dang / lha dang klu dang / gnod sbyin dang dri za dang / lha ma
309b8(mdo sde): yin dang / nam mkha' lding dang / mi 'am ci dang / lto 'phye chen po dang / mi dang mi ma yin pa de dag dang / nyan thos chen po de dag 'di snyam du sems te/ stong gsum gyi stong chen po'i 'jig rten gyi khams 'di nyid du rnam par
310a1(mdo sde): rol pa'i bkod pa 'di lta bu bstan par gyur tam/ 'on te stong gsum gyi stong chen po'i 'jig rten gyi khams gzhan dag tu yang la la zhig tu/ bcom ldan 'das shAkya thub pa sangs rgyas kyi yul la 'jug snyam pa dang / de nas 'jam
310a2(mdo sde): dpal gzhon nur gyur pas 'khor de dag gi the tshom gcad pa'i phyir bcom ldan 'das la 'di skad ces gsol to/ /bcom ldan 'das 'di la bdag sangs rgyas kyi yul du spyad pa spyod cing / sangs rgyas kyi zhing 'di nas sangs rgyas kyi zhing gang
310a3(mdo sde): gA'i klung gi bye ma snyed drug bcu 'das nas steng gi phyogs su mchis pa dang / 'jig rten gyi khams sgron ma gcig ces bgyi ba de na de bzhin gshegs pa zhig chos ston te/ bcom ldan 'das bdag de bzhin gshegs pa de'i drung du mchis
310a4(mdo sde): nas de bzhin gshegs pa'i zhabs la mgo bos phyag 'tshal te/ 'di skad ces gsol to/ /bcom ldan 'das khyod mtshan ci/ ji ltar gzung bar bgyi/ de bzhin gshegs pa des bdag la bka' stsal pa/ 'jam dpal khyod song
310a5(mdo sde): la de bzhin gshegs pa shAkya thub pa de nyid la zhus shig dang / de nyid khyod la lan 'debs par mdzad de/ bcom ldan 'das de'i sangs rgyas kyi zhing gi yon tan bkod pa de ni bskal par yang bsngags pa mthar phyin par bya ba dang / bde ba'i
310a6(mdo sde): rgyu rnams bshad mi nus te/ sangs rgyas kyi zhing de'i yon tan bkod pa ni de 'dra'o/ /nyan thos dang / rang sangs rgyas rnams kyi ming yang mi grag go/ /byang chub sems dpa' phyir mi ldog pa'i chos kyi 'khor lo ston pa shin du yongs su
310a7(mdo sde): dag pa'i dge 'dun lags te/ bcom ldan 'das 'jig rten gyi khams sgron ma gcig pa na/ da ltar de bzhin gshegs pa chos ston pa de'i mtshan de bzhin gshegs pas legs par bka' stsal du gsol/ de skad ces gsol pa dang /
310a8(mdo sde): bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal de'i phyir legs par rab tu nyon la yid la zung shig dang ngas khyod la bshad do/ /thos nas kyang khyed kyis skrag par mi bya/
310b1(mdo sde): dngang bar mi bya/ dngang bar 'gyur bar mi bya/ the tshom du mi bya/ nem nur du mi bya'o/ /de ci'i phyir zhe na/ sangs rgyas bcom ldan 'das rnams kyi sangs rgyas kyi gnas pa yang bsam gyis mi khyab/ dpa' bar 'gro ba'i ting nge
310b2(mdo sde): 'dzin gyi spyod pa'i yul la 'jug pa yang bsam gyis mi khyab ste/ 'jam dpal 'jig rten gyi khams sgron ma gcig pa na de bzhin gshegs pa dgra bcom pa yang dag par rdzogs pa'i sangs rgyas yon tan gyi chos thams cad ston
310b3(mdo sde): par snang ba rnam par 'phrul pa'i rgyal po de bzhin gshegs pa chos ston pa ni 'jam dpal nga nyid yin na/ 'jig rten gyi khams sgron ma gcig pa zhes bya ba de na yon tan gyi chos thams cad ston par snang ba rnam par 'phrul pa'i rgyal
310b4(mdo sde): po zhes bya bar shes te/ nga nyid kyi sangs rgyas kyi yul du 'jug go/ /'jam dpal nga nyid de na phyir mi ldog pa'i chos kyi 'khor lo skor ro/ /sangs rgyas kyi zhing de ni nga nyid kyis sngon yongs su sbyangs pa'o/ /'jam dpal de ltar na sangs
310b5(mdo sde): rgyas kyi zhing bye ba khrag khrig brgya stong du nga'i yul la 'jug go/ /der ni nyan thos dang / rang sangs rgyas thams cad kyis mi chud do/ /gang gi phyir byang chub sems dpa' sangs rgyas kyi zhing tshad med par sems can rnams la chos ston par yang byed
310b6(mdo sde): la/ ting nge 'dzin 'di dang / chos kyi dbyings las kyang mi g.yo ba 'di ni 'jam dpal dpa' bar 'gro ba'i ting nge 'dzin gyi yul yin no/ /'jam dpal 'di lta ste/ dper na nyi ma'i dkyil 'khor ram/ zla ba'i dkyil 'khor ni gzhal med
310b7(mdo sde): khang las kyang mi g.yo la/ grong dang grong khyer dang grong rdal dang / ljongs dang yul 'khor dang / rgyal po'i pho brang du ston par byed kyang sems can dmus long dag gis ni mi shes mi mthong gi/ snod ji lta ba bzhin du snang zhing shes pa'i
310b8(mdo sde): phyir sems can mig gi las ji ltar yongs su dag pa rnams la gzhal med khang de snang bar 'gyur ba de bzhin du 'jam dpal sangs rgyas bcom ldan 'das dang / byang chub sems dpa' rnams dpa' bar 'gro ba'i ting nge 'dzin 'di la
311a1(mdo sde): gnas nas/ ting nge 'dzin gyi dkyil 'khor 'di las kyang mi g.yo zhing chos kyi dbyings kyi dkyil 'khor las kyang mi g.yo la/ sangs rgyas kyi zhing tshad med pa rnams su yang sems can rnams la ston par byed cing / sems
311a2(mdo sde): can ji ltar mos pa dag la de bzhin du chos ston te/ sems can snod du ma gyur pa dag ji ltar dmus long gi sems kyis ma shes ma mthong ba bzhin no/ /de nas thams cad dang ldan pa'i 'khor de ngo mtshar du gyur nas/ dga' ba dang /
311a3(mdo sde): dad pa dang / mchog tu dga' ba la gnas so/ /gang lha dang klu dang / gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dang / mi dang mi ma yin pa de dag gis de bzhin gshegs pa
311a4(mdo sde): la me tog sil mas gtor to/ /sil snyan yang dkrol to/ /me tog dang bdug pa dang / spos dang phreng ba dang / byug pa dag kyang gtor to/ /nyan thos chen po de dag gis kyang bdag bdag gi bla gos de bzhin gshegs pa'i sku la gsol
311a5(mdo sde): to/ /byang chub sems dpa' de dag gis kyang me tog gi skon bu ri rab dang mnyam pa dang / tsan dan dang spos dang / phreng ba dang phye ma dang / byug pa dag gis de bzhin gshegs pa la gtor te tshig 'di skad du/ bcom ldan 'das gang na
311a6(mdo sde): dpa' bar 'gro ba'i ting nge 'dzin 'di rab tu spyod pa'i sa'i phyogs de ni rdo rje lta bu lags so/ /bcom ldan 'das gang dpa' bar 'gro ba'i ting nge 'dzin 'di bshad pa thos nas mos par bgyid/ yid ches par bgyid/ mi skrag mi
311a7(mdo sde): dngang / dngang bar mi 'gyur gyi/ len par bgyid/ 'dzin par bgyid/ klog par bgyid/ kun chub par bgyid/ 'chad par bgyid pa'i sems can de dag kyang rdo rje lta bur 'gyur te/ bzod pa mi phyed pa/ dad pa la gnas pa/ de
311a8(mdo sde): bzhin gshegs pas yongs su zin pa/ dge ba'i rtsa ba shin du bgyis pa/ rnyed pa legs par rnyed pa/ bdud dang phyir rgol ba bcom pa/ ltung ba bcad pa/ dge ba'i bshes gnyen gyis shin du zin pa dag lags so/ /bcom ldan
311b1(mdo sde): 'das kyis ji ltar bka' stsal pa'i don bdag gis 'tshal ba ltar na/ gang dpa' bar 'gro ba'i ting nge 'dzin 'di thos ma thag tu mos pa'i sems can de dag ni sangs rgyas kyi chos la nges par 'gyur ro/ /bcom ldan 'das kyis bka'
311b2(mdo sde): stsal pa/ rigs kyi bu de de bzhin no/ /ji skad smras pa de bzhin te/ dge ba'i rtsa ba ma bskyed pa'i sems can dag gis ni bstan pa 'di thos nas yid ches par mi nus te/ rigs kyi bu gang dpa' bar 'gro ba'i ting nge 'dzin 'di la
311b3(mdo sde): mos par 'gyur ba'i sems can de dag ni nyung ngo / /gang dag spong zhing mos par mi 'gyur ba dag ni mang ngo / /rigs kyi bu byang chub sems dpa' chos bzhi dang ldan na ting nge 'dzin 'di la mos par nus so/ /bzhi gang zhe na/ des
311b4(mdo sde): sngon gyi yang dag par rdzogs pa'i sangs rgyas rnams las ting nge 'dzin 'di sngon chad thos pa yin/ dge ba'i bshes gnyen gyis yongs su zin cing lhag pa'i bsam pa la gnas pa yin/ dge ba'i rtsa ba bsags pa dang rgya chen po la mos pa yin/
311b5(mdo sde): theg pa chen po 'di la lus mngon du byas pa yin te/ rigs kyi bu dag chos bzhi po de dag dang ldan na ting nge 'dzin 'di la mos pa 'am/ yid ches par sla'o/ /dgra bcom pa brnag pa yongs su rdzogs pa 'am/ lta ba phun sum tshogs pa
311b6(mdo sde): 'am/ rgyun tu zhugs pa 'am/ dad pas rjes su 'brang ba gang yin pa de dag kyang de bzhin gshegs pa la dad pas mos pa yin gyi/ de dag 'di la mngon sum du gyur pa ni ma yin no/ /rigs kyi bu dag nyan thos dang / rang sangs rgyas
311b7(mdo sde): thams cad kyis kyang rtogs par khong du chud par mi nus na/ sems can gzhan dag gis lta ci smos/ de nas bcom ldan 'das la tshe dang ldan pa 'od srung chen pos 'di skad ces gsol to/ /bcom ldan 'das 'di lta ste dper na mi
311b8(mdo sde): dmus long la la zhig gnyid log pa'i rmi lam na mig rnyed de gzugs kyi rnam pa dag kyang mthong bar gyur nas/ de'i rmi lam na tshim zhing mgu la yi rangs te/ rab tu dga' zhing dga' ba dang / yid bde ba skyes nas sems
312a1(mdo sde): can mig dang ldan pa gzhan dag dang / 'greng ba 'am/ mchis pa 'am/ 'chag pa 'am/ smra bar bgyid pa las/ bcom ldan 'das mi dmus long de sad pa dang / mi de dmus long nyid lags te/ gzugs dag mi
312a2(mdo sde): mthong ngo / /bcom ldan 'das de bzhin du gang gi tshe bdag cag gis dpa' bar 'gro ba'i ting nge 'dzin 'di ma thos pa de'i tshe/ bdag cag yi rangs te/ dga' ba dang / yid bde ba skyes par gyur la/ bdag cag ni lha'i mig dang ldan
312a3(mdo sde): pa'o snyam du 'tshal cing byang chub sems dpa' dag dang smra bar bgyid pa zhig na gang gi slad du da ltar bcom ldan 'das las dpa' bar 'gro ba'i ting nge 'dzin 'di thos pa de'i slad du bdag cag dmus long du gyur te/ dpa' bar 'gro
312a4(mdo sde): ba'i ting nge 'dzin 'di la de bzhin gshegs pa ji ltar gnas pa dang / byang chub sems dpa' dag ji ltar spyod pa ma 'tshal mi mthong ngo / /bcom ldan 'das sangs rgyas kyi yul la spyod pa ma 'tshal ba'i slad du/ bdag ni de ring slan
312a5(mdo sde): chad bdag nyid la dmus long lta bur 'tshal to/ /gang dag shes pa la bzod pa 'di thob pa'i byang chub sems dpa' rnams la ni lha'i mig dang ldan par 'dzin te/ phyag 'tshal bar bgyi'o/ /bcom ldan 'das thams cad mkhyen
312a6(mdo sde): pa'i sems ma mchis par su zhig bdag la ye shes dang ldan pa 'am/ sbyin gnas so zhes khas 'che bar 'gyur/ byang chub sems dpa' rnams ni ye shes de rtogs par 'gyur ro/ /bcom ldan 'das kyis bka' stsal pa/
312a7(mdo sde): 'od srung legs so legs so/ /de de bzhin te/ ji skad smras pa bzhin no/ /'di la ni nyan thos rnams kyi ye shes kyis rtogs pa 'jug par mi 'gyur te/ ye shes kyis rtogs pa de ni byang chub sems dpa' rnams kyis khong du chud
312a8(mdo sde): par 'gyur ro/ /gnas brtan 'od srung chen pos bstan pa 'di bshad pa'i tshe lha dang mi'i srog chags brgya stong bla na med pa yang dag par rdzogs pa'i byang chub tu sems skyes so/ /de nas byang chub sems dpa' blo gros brtan pas
312b1(mdo sde): 'jam dpal gzhon nur gyur pa la 'di skad ces smras so/ /'jam dpal sbyin pa'i gnas sbyin pa'i gnas shes bgyi ba/ 'jam dpal ji tsam gyis na sbyin pa'i gnas shes bgyi/ 'jam dpal gyis smras pa/ rigs kyi bu sbyin pa'i
312b2(mdo sde): gnas sbyin pa'i gnas shes bya ba ni gang chos bcu dang ldan pa yin no/ /bcu gang zhe na/ 'di lta ste/ stong pa nyid dang / mtshan ma med pa dang / smon pa med pa'i rnam par thar pa'i sgo gsum la gnas pa yang yin la/ nges par gyur
312b3(mdo sde): pa la yang mi 'jug pa dang / bden pa bzhi yongs su shes pa yang yin la/ 'bras bu thob par yang mi byed pa dang / rnam par thar pa brgyad kyi bsam gtan la bsam gtan pa yang yin la/ byang chub sems dpa'i spyod pa
312b4(mdo sde): yang mi gtong ba dang / rig pa gsum dang ldan pa yang yin la/ khams gsum na yang spyod pa dang / nyan thos kyi kha dog dang / rtags dang / dbyibs su gnas pa yang yin la/ sgra'i rjes su song zhing pha rol las thos pa tshol
312b5(mdo sde): bar yang mi byed pa dang / rang sangs rgyas kyi kha dog dang / rtags dang / dbyibs su gnas pa yang yin la/ spobs pa thogs pa med pas chos kyang ston pa dang / gcig pu mnyam par bzhag pa yang yin la/ sems can
312b6(mdo sde): thams cad smin par bya ba'i spyod pa rnams na yang snang ba dang / lam las kyang ma 'das la/ lam ngan pa na yang snang ba dang / shin du kun du chags par yang snang la/ nyon mongs pa thams cad dang bral bas 'dod chags
312b7(mdo sde): dang bral bar yang gyur pa dang / shin du yongs su mya ngan las 'das pa yang yin la/ 'khor ba'i spyod pa 'khrugs par mi byed/ gtong bar yang mi byed pa ste/ rigs kyi bu chos bcu po de dag dang ldan na sbyin pa'i gnas
312b8(mdo sde): shes bya'o/ /de nas byang chub sems dpa' blo gros brtan pas gnas brtan rab 'byor la 'di skad ces smras so/ /gnas brtan rab 'byor ni bcom ldan 'das kyis sbyin pa'i gnas kyi nang na mchog tu bka' stsal na/
313a1(mdo sde): 'jam dpal gzhon nur gyur pas gang chos bcu po 'di dag bshad pa'i chos de dag gi nang na gnas brtan rab 'byor snang ngam/ de skad ces smras pa dang / gnas brtan rab 'byor kyis byang chub sems dpa' blo gros brtan pa la 'di skad ces
313a2(mdo sde): smras so/ /rigs kyi bu de las chos gcig kyang kho bo la med na bcu lta ci smos/ smras pa/ 'o na da ji ltar na gnas brtan rab 'byor sbyin pa'i gnas kyi nang na mchog ces bya/ rab 'byor gyis smras pa/ rigs kyi bu kho bo ni byang chub sems
313a3(mdo sde): dpa' dang bsgrun tam/ de bzhin gshegs pa dang / rang sangs rgyas dang bsgrun te/ sbyin pa'i gnas kyi nang na mchog go zhes ni bcom ldan 'das kyis bka' ma stsal kyi/ rigs kyi bu kho bo ni nyan thos rnams dang bsgrun te/ sbyin pa'i
313a4(mdo sde): gnas kyi nang na mchog go zhes bcom ldan 'das kyis bka' stsal to/ /blo gros brtan pa 'di lta ste dper na mtha' 'khob gyi gling na gnas pa la ni khams kyi rgyal po zhes bshad mod kyi/ gang gi tshe na 'khor los sgyur ba'i rgyal po
313a5(mdo sde): mtha' 'khob kyi gling du song ba na de la khams kyi rgyal po zhes mi brjod kyi/ de ni 'khor los sgyur ba'i rgyal po yin pas na 'khor los sgyur ba'i rgyal pos khams kyi rgyal po de zil gyis gnon to/ /blo gros brtan pa de bzhin du grong
313a6(mdo sde): dang / grong khyer dang / grong rdal gang dag na byang chub sems dpa' mi gnas pa de dag na bdag sbyin pa'i gnas so zhes bya ba'i grangs su 'gro mod kyi/ gang gi tshe der de bzhin gshegs pa bzhugs sam/ theg pa chen po la yang
313a7(mdo sde): dag par zhugs pa la la zhig gnas par gyur na de'i tshe kho bo sbyin pa'i gnas shes bya ba'i grangs su mi 'gro ste/ kho bo byang chub sems dpas thams cad mkhyen pa'i sems kyis zil gyis mnan to/ /de nas bcom ldan 'das kyis
313a8(mdo sde): gnas brtan rab 'byor la legs so zhes bya ba byin te rab 'byor 'di ltar nyan thos chen po mngon pa'i nga rgyal med pa 'di bstan pa legs so legs so/ /de nas byang chub sems dpa' blo gros brtan pas 'jam dpal gzhon nur
313b1(mdo sde): gyur pa la 'di skad ces smras so/ /'jam dpal mang du thos pa mang du thos pa zhes bya ba/ 'jam dpal ji tsam gyis na mang du thos pa yin/ 'jam dpal gyis smras pa/ rigs kyi bu mang du thos pa mang du thos pa zhes bya ba ni rigs
313b2(mdo sde): kyi bu gang gi tshe thos ma thag tu chos kyi sgo'i tshig gcig gi dris pa'i lan rnam par phye ba bye ba khrag khrig 'bum gyur tu bskal pa 'am/ bskal pa brgyar ston kyang chos kyi sgo de'i tshig dang spobs pa yongs su bri bar yang mi 'gyur bas na de'i phyir
313b3(mdo sde): mang du thos pa zhes bya ste/ blo gros brtan pa de tsam gyis na mang du thos pa mang du thos pa zhes bya'o/ /blo gros brtan pa gzhan yang phyogs bcu'i sangs rgyas bcom ldan 'das dpag tu med pa/ grangs med pas bshad pa kun 'dzin kyang
313b4(mdo sde): de la tshig gcig kyang sngon ma thos pa'i rnar grags par mi 'gyur gyi gang ci thos kyang de thams cad mngon thos pa nyid thos pa yin gyi/ ma thos pa las thos pa ma yin pa dang / mi brjed pa'i chos can du gyur pa'i phyir ji ltar thos pa kun
313b5(mdo sde): 'dzin pa dang / sems can med pa'i phyir sems can la de ltar chos 'chad cing bdag gam/ sems can nam/ chos la kun du rtog pa rnam pa sna tshogs pa'i 'du shes su yang mi byed pa yin te/ blo gros brtan pa de tsam gyis na mang du
313b6(mdo sde): thos pa zhes bya'o/ /de nas lha'i bu zla ba dri ma med pa'i snying po zhes bya ba 'khor de nyid du 'dus par gyur te/ 'dug pa des tshe dang ldan pa kun dga' bo la 'di skad ces smras so/ /gnas brtan kun dga' bo ni mang du thos pa rnams kyi
313b7(mdo sde): mchog go zhes bcom ldan 'das kyis bka' stsal na/ ci gnas brtan kun dga' bo ji ltar na 'jam dpal gzhon nur gyur pas bshad pa'i mang du thos pa de 'dra ba dang ldan nam/ kun dga' bos smras pa/ lha'i bu de ni mi ldan te/
313b8(mdo sde): kho bo ni ji ltar 'jam dpal gzhon nur gyur pas bshad pa de 'dra ba'i mang du thos pa dang ldan pa ma yin no/ /smras pa/ 'o na ji ltar na gnas brtan kun dga' bo mang du thos pa rnams kyi mchog go zhes bcom ldan 'das kyis bka'
314a1(mdo sde): stsal smras pa/ lha'i bu bcom ldan 'das kyi nyan thos pha rol gyi sgra'i rjes su song zhing pha rol gyi sgra la mos pas rnam par grol ba la gtod pa gang su dag yod pa de dag tshad mar byas nas/ kho bo mang du thos pa rnams kyi mchog go
314a2(mdo sde): zhes bcom ldan 'das kyis bka' stsal gyi/ lha'i bu kho bo ni byang chub sems dpa' ye shes kyi rgya mtsho thogs pa med cing tshad med la shes rab dang spobs pa zad mi shes pa dag gi nang na mang du thos pa'i mchog go zhes ni bka' stsal
314a3(mdo sde): to/ /lha'i bu 'di lta ste dper na 'dzam bu'i gling gi mi dag ni nyi ma dang zla ba'i 'od kyis na snang ba rnams kyi las dag kyang byed gzugs rnams kyang mthong ngo / /lha'i bu de bzhin du shes rab kyi snang ba 'di ni de bzhin gshegs pa'i yin te/ de'i phyir
314a4(mdo sde): kho bo bcom ldan 'das kyis chos ji ltar gsungs pa bzhin du 'dzin kyi/ lha'i bu de la kho bo skyes bu'i mthur ni mi blta ste/ sangs rgyas kyi skyes bu'i mthu nyid du blta'o/ /de nas bcom ldan 'das kyis gnas brtan kun dga' bo la
314a5(mdo sde): legs so zhes bya ba byin te/ legs so legs so/ /kun dga' bo de de bzhin no/ /ji skad smras pa bzhin te/ khyod ni sangs rgyas kyi mthus kun chub par byed do/ /de nas bcom ldan 'das kyis lha'i bu zla ba dri ma med pa'i snying po la
314a6(mdo sde): bka' stsal pa/ lha'i bu dge slong kun dga' bos chos kun chub par byas pa ni nyung gi/ gang dag kun chub par ma byas pa ni dpag tu med do/ /lha'i bu de bzhin gshegs pas chos ji snyed mngon par rdzogs par sangs rgyas pa'i chos
314a7(mdo sde): 'dul ba de las bye ba'i cha 'am/ bye ba stong gi cha 'am/ bye ba brgya stong gi cha'i cha shas kyang ngas ma bshad do/ /ngas gang bshad pa de las bye ba brgya stong gi cha shas kyang dge slong kun dga' bos ma bzung ngo / /lha'i bu nga ni phyogs bcu'i
314a8(mdo sde): 'jig rten gyi khams nas lhags pa'i brgya byin dang / tshangs pa dang / 'jig rten skyong ba dang / lha dang klu dang / gnod sbyin dang / dri za dag dang / byang chub sems dpa' dag dang / nyin zhag gcig cig chos kyi 'brel ba'i gtam bshad
314b1(mdo sde): pa dang / dris pa rnam par phye ba bshad pa dang / mdo'i sde dang / dbyangs kyis bsnyad pa'i sde dang / lung bstan pa'i sde dang / tshigs su bcad pa'i sde dang / ched du brjod pa'i sde dang / rtogs pa brjod pa'i sde dang / gling gzhi'i sde dang /
314b2(mdo sde): de lta bu byung ba'i sde dang / skyes pa'i rabs kyi sde dang / shin du rgyas pa'i sde dang / rmad du byung ba'i chos kyi sde dang / gtan la dbab par bstan pa'i sde rnams bshad pa dang / sems can gyi spyod pa 'jug pa bshad pa dang / pha rol du
314b3(mdo sde): phyin pa yongs su rdzogs pa bshad pa dang / nyan thos dang / rang sangs rgyas kyi theg pa bshad pa dang / 'khor ba smad pa bshad pa dang / mya ngan las 'da' ba'i yon tan gyi phan yon bshad pa 'chad par byed na/ lha'i bu chos bshad pa de
314b4(mdo sde): las rgya cher rnam par dbye ba ni 'dzam bu'i gling gi rdul phra rab kyi rdul dang mnyam pa'i sems can mang du thos pa dge slong kun dga' bo dang 'dra ba dag gis kyang bskal pa brgya phrag stong du yang thams cad chub par sla ba ma yin no/ /
314b5(mdo sde): lha'i bu rnam grangs des kyang 'di ltar rig par bya ste/ de ltar de bzhin gshegs pa'i chos bshad pa ni dpag tu med de/ de la dge slong kun dga' bos ni nyung zad cig kun chub par byas su zin kyi/ gang dag chub par ma byas
314b6(mdo sde): pa dag ni dpag tu med do/ /de nas lha'i bu zla ba dri ma med pa'i snying pos rin po che sna bdun las byas pa'i gdugs 'bum bcom ldan 'das la phul nas/ gdugs de dag gis bar snang yog par snang ste/ sems can gdugs
314b7(mdo sde): de dag gis ji snyed yog pa de dag thams cad kyi lus kyang gser gyi kha dog tu snang bar gyur to/ /de nas lha'i bu des gdugs de dag bcom ldan 'das la phul nas 'di skad kyi tshig smras so/ /bcom ldan 'das bdag gi dge
314b8(mdo sde): ba'i rtsa ba 'dis sems can thams cad ji ltar de bzhin gshegs pa'i chos bshad pa dang / ji ltar 'jam dpal gzhon nur gyur pa'i dran pas chos 'dzin pa de lta bu de 'dra ba'i spobs pa dang / chos 'chad pa dang ldan par gyur
315a1(mdo sde): cig / de nas bcom ldan 'das kyis lha'i bu de'i lhag pa'i bsam pa mkhyen nas/ blo gros brtan pa lha'i bu 'di ni bskal pa bzhi khri bzhi stong na sangs rgyas kyi zhing rin po che thams cad kyis spras pa zhes bya bar de bzhin gshegs pa dgra
315a2(mdo sde): bcom pa yang dag par rdzogs pa'i sangs rgyas rin po che'i gdugs gcig pa zhes bya bar 'gyur ro zhes lha'i bu de bla na med pa yang dag par rdzogs pa'i byang chub tu lung bstan to/ /gtam 'di brjod pa'i tshe 'khor de nas byang chub sems
315a3(mdo sde): dpa'i theg pa pa'i srog chags nyis brgya sems zhum par gyur nas/ sangs rgyas kyi chos dag kyang de lta bu yin/ 'di ltar thams cad mkhyen pa nyid du yang 'gyur bar dka' ba yin te/ bdag cag gis ni gnas de yongs su rdzogs
315a4(mdo sde): par byed mi nus kyis bdag cag ni rang sangs rgyas kyi theg pas yongs su mya ngan las 'da' bar bya gor ma chag go/ /de ci'i phyir zhe na/ byang chub sems dpa' gang phyir ldog pa de ni rang byang chub 'thob bo zhes de bzhin gshegs pas
315a5(mdo sde): gsungs so snyam mo/ /de nas 'jam dpal gzhon nur gyur pas byang chub sems dpa' sems zhum pa nyis brgya po de dag gi sems rab tu 'dzin pa la brten nas/ kye ma 'di dag ni bla na med pa yang dag par rdzogs pa'i byang chub mngon
315a6(mdo sde): par rdzogs par 'tshang rgya ba'i skal ba yod do zhes de dag gdul ba'i dbang gi phyir bcom ldan 'das la 'di skad ces gsol to/ /bcom ldan 'das bdag gis mngon par 'tshal ba 'das pa'i dus na bskal pa rnam par snang ba
315a7(mdo sde): zhes bgyi ba zhig byung ste/ bcom ldan 'das bdag bskal pa rnam par snang ba de la lan bye ba khrag khrig brgya stong phrag sum bcu rtsa drug tu rang sangs rgyas kyi theg pas yongs su mya ngan las 'das so/ /de nas thams cad dang ldan pa'i 'khor
315a8(mdo sde): de the tshom du gyur nas/ 'di ji lta bu zhig /'di ci gang gi tshe yongs su mya ngan las 'das pa la nying mtshams sbyor ba med na/ ji ltar na 'jam dpal gzhon nur gyur pa 'di ni bcom ldan 'das bdag gis mngon par 'tshal ba/ bskal pa
315b1(mdo sde): rnam par snang ba la lan bye ba khrag khrig brgya stong phrag sum bcu rtsa drug tu rang sangs rgyas kyi theg pas yongs su mya ngan las 'das so zhes de skad smra snyam mo/ /de nas sangs rgyas kyi mthus tshe dang ldan pa shA ri'i bus bcom ldan 'das
315b2(mdo sde): la 'di skad ces gsol to/ /bcom ldan 'das gang gi tshe yongs su mya ngan las 'das pa la nying mtshams sbyor ba ma mchis na/ ji ltar na 'jam dpal gzhon nur gyur pa 'di mya ngan las 'das nas nying mtshams sbyor bar bgyid/
315b3(mdo sde): bcom ldan 'das kyis bka' stsal pa/ shA ri'i bu khyod kyis 'jam dpal gzhon nur gyur pa 'di nyid la dris shig dang / de nyid khyod la lan ldon par 'gyur ro/ /de nas tshe dang ldan pa shA ri'i bus 'jam dpal gzhon nur gyur pa la 'di skad
315b4(mdo sde): ces smras so/ /'jam dpal gang gi tshe yongs su mya ngan las 'das pa la 'gro ba med cing nying mtshams sbyor ba med na/ 'jam dpal khyod ji ltar na 'di skad du bcom ldan 'das bdag gis mngon par 'tshal ba bskal pa rnam par snang
315b5(mdo sde): ba la lan bye ba khrag khrig brgya stong phrag sum bcu rtsa drug tu rang sangs rgyas kyi theg pas yongs su mya ngan las 'das shes smra/ khyod kyis smras pa'i don ji ltar blta bar bya/ de skad ces smras pa dang / 'jam dpal gzhon nur
315b6(mdo sde): gyur pas tshe dang ldan pa shA ri'i bu la 'di skad ces smras so/ /btsun pa shA ri'i bu de bzhin gshegs pa ni thams cad mkhyen pa/ thams cad gzigs pa/ bden par gsung ba/ yang dag par gsung ba/ slu bar mi mdzad pa yin no/ /
315b7(mdo sde): de ni lha dang bcas pa'i 'jig rten gyis bslu bar mi nus te/ de ni 'dir kho bo'i dbang yin te/ gal te kho bo gzhan du smra bar gyur na/ kho bos de bzhin gshegs pa bslus par 'gyur ro/ /de ltar na btsun pa shA ri'i bu de'i tshe de'i dus
315b8(mdo sde): na bskal pa rnam par snang ba la de bzhin gshegs pa dgra bcom pa yang dag par rdzogs pa'i sangs rgyas rgyal ba zhes bya ba zhig byung ste/ des lha dang bcas pa'i 'jig rten gyi don mdzad nas yongs su mya ngan las 'das so/ /de
316a1(mdo sde): yongs su mya ngan 'das nas dam pa'i chos lo 'bum du gnas par gyur to/ /de ltar btsun pa shA ri'i bu dam pa'i chos de nub nas sems can de dag rkyen gyi stobs can du gyur te/ rang sangs rgyas kyi spyod lam gyis gdul
316a2(mdo sde): nus par 'gyur ba ma gtogs par gal te de dag la sangs rgyas brgya stong gis chos bshad du zin kyang de dag chos bshad pa la mos par mi 'gyur te/ sems can de dag rang sangs rgyas kyi theg pa la mos pa sha stag go/ /btsun
316a3(mdo sde): pa shA ri'i bu de'i tshe de'i dus na gang la sems can de dag gis yon dbul bar bya ba'i rang sangs rgyas 'ga' yang ma byung nas/ shA ri'i bu kho bo ni sems can de dag yongs su smin par bya ba'i phyir bdag nyid rang sangs rgyas su khas 'ches
316a4(mdo sde): te/ grong dang / grong khyer dang / grong rdal dang yul 'khor dang / pho brang 'khor gang dang gang du gnas pa de dang der rang sangs rgyas su 'du shes so/ /rang sangs rgyas kyi spyod lam yang bstan cing rang sangs rgyas kyi cha byad kyang bstan pas
316a5(mdo sde): kho bo la sems can de dag gus pa dang bcas shing rim gro bskyed nas bsod snyoms sbyin par byed do/ /kho bos bsod snyoms de dag khas blangs nas sems can snod du gyur pa ji snyed pa'i sems can de dag la chos bshad do/ /bshad nas
316a6(mdo sde): kyang kho bo ngang pa'i rgyal po bzhin du bar snang la 'phags te/ de na sems can de dag la dad par gyur pas phyag 'tshal zhing / bdag cag gis kyang chos de dag thob par gyur cig ces de skad kyi tshig kyang smras so/ /btsun pa shA ri'i bu
316a7(mdo sde): rnam grangs des na sems can mang po dag dge ba'i rtsa ba la yongs su smin par byas so/ /gang gi tshe na kye ma'o sems can 'di dag ni bsod snyoms kyis skye'o snyam du shes pa de'i tshe kye grogs po dag bdag ni yongs su mya ngan las 'da' ba'i
316a8(mdo sde): dus la bab kyis/ bdag ni yongs su mya ngan las 'da'o zhes sgra phyung ste/ de na yang sems can brgya stong mang po dag me tog dang / bdug pa dang / spos dang phreng ba dang / byug pa dag thogs nas 'ong ngo / /kho bo ni 'du shes dang / tshor ba 'gog pa'i snyoms par 'jug
316b1(mdo sde): pa la snyoms par 'jug cing smon lam gyi dbang gis yongs su mya ngan las 'das so/ /sems can de dag gis kyang kho bo yongs su mya ngan las 'das par shes nas lus bsregs so/ /bsregs nas kyang mchod rten byed cing de dag mchod
316b2(mdo sde): rten de la mchod pa'i las byed de/ de ltar btsun pa shA ri'i bu kho bo la der yongs su mya ngan las 'das par 'du shes so/ /yang gnyis su na kho bo rgyal po'i pho brang gzhan zhig tu song nas kho bo rang sangs rgyas su khas 'ches so/ /sems
316b3(mdo sde): can de dag kyang kho bo la rang sangs rgyas su shes nas bsod snyoms sbyin par byed de/ de dag gi nang du yang kho bo yongs su mya ngan las 'das par bstan cing de dag kyang kho bo yongs su mya ngan las 'das pa la mchod pa byed do/ /btsun ba shA ri'i
316b4(mdo sde): bu rnam grangs des kyang rnam par snang ba'i bskal pa bar ma de la kho bo lan bye ba khrag khrig brgya stong phrag sum bcu rtsa drug tu rang sangs rgyas kyi theg par yongs su mya ngan las 'das te/ rgyal po'i pho brang thams cad du yang kho bos srog
316b5(mdo sde): chags bye ba phrag sum bcu rtsa drug rang sangs rgyas kyi theg pa la btul lo/ /btsun pa shA ri'i bu de ni rang sangs rgyas kyi theg pas yongs su mya ngan las 'da' ba yin mod kyi shin du yongs su mya ngan las kyang mi 'da'o/ /'jam dpal
316b6(mdo sde): gzhon nur gyur pas bshad pa 'di'i lan btab ma thag tu stong gsum gyi stong chen po'i 'jig rten gyi khams 'di rnam pa drug tu g.yos so/ /snang ba chen pos kyang khyab par gyur to/ /lha brgya stong dag kyang 'jam dpal gzhon nur
316b7(mdo sde): gyur pa la mchod pa'i las bya ba'i phyir me tog gi char yang 'bebs so/ /ngo mtshar rmad du byung ba'i chos kyi sgra yang 'byin te/ bcom ldan 'das bdag cag gis de bzhin gshegs pa dang / 'jam dpal gzhon nur gyur pa
316b8(mdo sde): yang mthong / dpa' bar 'gro ba'i ting nge 'dzin 'di yang thos te/ rnyed pa legs par rnyed do zhes ched du rjod pa ched du brjod do/ /bcom ldan 'das 'jam dpal gzhon nur gyur pa 'di bsam gyis mi khyab pa'i chos dang ldan pa ngo mtshar na/
317a1(mdo sde): bcom ldan 'das 'jam dpal gzhon nur gyur pa ting nge 'dzin gang la gnas te/ bsam gyis mi khyab pa'i chos nyid 'di lta bu 'di ston par bgyid/ bcom ldan 'das kyis bka' stsal pa/ lha'i bu dag 'di la 'jam dpal gzhon
317a2(mdo sde): nur gyur pa dpa' bar 'gro ba'i ting nge 'dzin la gnas nas bsam gyis mi khyab pa'i chos nyid 'di lta bu 'di ston te/ byang chub sems dpa'i ting nge 'dzin de la gnas na dad pas rjes su 'brang ba yang yin la gzhan gyi dad pas
317a3(mdo sde): 'gro ba yang ma yin/ chos kyi rjes su 'brang ba yang yin la chos nyid dang chos kyi 'khor lo skor ba las nyams pa yang ma yin/ brgyad pa yang yin la log pa brgyad du lhung ba'i sems can rnams kyi phyir bskal pa grangs med par spyod
317a4(mdo sde): pa yang yin/ rgyun du zhugs pa yang yin la sems can rgyun phyogs su ded pa rnams kyi phyir nyan thos rnams kyi skyon med par yang mi ltung / lan cig phyir 'ong ba 'ang yin la 'jig rten gyi khams thams cad du snang ba yang yin/ phyir mi
317a5(mdo sde): 'ong ba 'ang yin la sems can yongs su smin par bya ba'i don du 'ang 'ong / dgra bcom pa 'ang yin la sangs rgyas kyi chos yongs su btsal ba'i phyir brtson 'grus brtsams pa yang yin/ nyan thos kyang yin la spobs pa rgyun mi chad
317a6(mdo sde): pa'i phyir sems can thams cad la chos 'chad pa yang yin/ rang sangs rgyas kyang yin la sems can rkyen gyi stobs can rnams kyi ched du bskal pa grangs med par spyod par yang byed/ sems can rkyen gyi mthu che ba rnams kyi phyir
317a7(mdo sde): yongs su mya ngan las 'da' bar yang ston la ting nge 'dzin gyi stobs kyis kyang skye ba yin te/ lha'i bu dag de ltar byang chub sems dpa' dpa' bar 'gro ba'i ting nge 'dzin 'di la gnas pa ni 'phags pa'i tha snyad thams cad kyis kyang tha snyad 'dogs
317a8(mdo sde): shing / sems can ji lta bu'i sa la gnas pa de dag la yang chos ston la sa de la gnas par yang mi byed do// // bam po lnga pa ste tha ma/ de nas lha'i bu de dag gis bshad pa de thos nas rab tu dga' ste tshig smras pa/
317b1(mdo sde): bcom ldan 'das gang dag nyan thos kyi skyon med pa la zhugs pa dang / gang dag rang sangs rgyas kyi skyon med pa la zhugs pa'i sems can de dag gis ni mdud par bgyi ste/ bcom ldan 'das sems can de dag ni dpa' bar 'gro ba'i
317b2(mdo sde): ting nge 'dzin 'di las nyams pa lags so/ /bcom ldan 'das mtshams ma mchis pa lnga dang ldan pas dpa' bar 'gro ba'i ting nge 'dzin 'di thos pa ni legs kyi/ dgra bcom pa zag pa zad pa ni de lta ma lags so/ /de ci'i slad
317b3(mdo sde): du zhe na/ bcom ldan 'das mtshams ma mchis pa lnga dang ldan pas ni dpa' bar 'gro ba'i ting nge 'dzin 'di thos nas bla na med pa yang dag par rdzogs pa'i byang chub tu sems kyang bskyed la/ des sngon sdig pa'i las bgyis pas
317b4(mdo sde): ni sems can dmyal bar yang mchi mod kyi/ 'on kyang dpa' bar 'gro ba'i ting nge 'dzin gyi nang du yang chud par mchi'o/ /dgra bcom pa zag pa zad pa shin du bslabs pa snod du ma gyur pas dpa' bar 'gro ba'i ting nge 'dzin la
317b5(mdo sde): ci zhig bgyir mchis te/ bcom ldan 'das 'di lta ste/ dper na sbrang rtsi 'am/ mar ram/ 'bru mar gyi sbyin pa chen po bgyid pa'i tshe/ mi mang po snod thogs te mchis pa las/ de na mi zhig dran pa nyams pas snod chag
317b6(mdo sde): par gyur na/ de sbrang rtsi dang / mar dang / 'bru mar gyi sbyin gtong bgyid pa der mchis su lags kyang / snod chag pa'i slad du ci bgyir yang ma mchis te/ de bdag ci yog pa zhig 'tshal nas mchi bar bas kyi/ sems can gzhan
317b7(mdo sde): dag la 'drangs par bgyi zhing bstabs pa'i slad du blangs te mchi ni mi nus so/ /bcom ldan 'das mi gang dag snod dang ldan pa ni bdag kyang ci yog tu 'tshal la/ snod kyang yongs su bkang nas blangs te mchis pas sems can gzhan
317b8(mdo sde): dag gi yang nye bar 'tsho ba lags so/ /bcom ldan 'das sbrang rtsi dang / mar dang / 'bru mar gyi sbyin gtong gi mchod sbyin zhes bgyi ba de ni de bzhin gshegs pas gsungs pa'i chos 'dul ba'i tshig bla dgas so/ /snod chag pa'i mis
318a1(mdo sde): ci yog par 'tshal te mchi bar bas kyi blangs te mchi mi nus so zhes bgyi ba de ni nyan thos dang rang sangs rgyas rnams kyi tshig bla dgas so/ /bcom ldan 'das snod dang ldan pa'i mi zhes bgyi ba de ni bdag la phan pa dang / gzhan la phan
318a2(mdo sde): pa'i slad du zhugs pa byang chub sems dpa' rnams kyi tshig bla dgas so/ /de nas byang chub sems dpa' sems zhum pa rang gi rang bzhin la slar 'jug 'dod par gyur pa nyis brgya po de dag gis lha'i bu dag gi bshad pa 'di dang / 'jam dpal
318a3(mdo sde): gzhon nur gyur pa'i bsod nams bsam gyis mi khyab pa thos nas/ lhag pa'i bsam pas bla na med pa yang dag par rdzogs pa'i byang chub tu sems bskyed de/ yang sems bskyed pa de byang chub dang 'brel bar gyur to/ /'di skad kyi tshig kyang
318a4(mdo sde): smras so/ /bcom ldan 'das bdag cag ni srog yongs su gtong bar yang spro'i sems can yongs su gtong ba ni ma lags so/ /bcom ldan 'das bdag cag ni dpa' bar 'gro ba'i ting nge 'dzin 'di thos pa'i stobs bskyed pa'i dge
318a5(mdo sde): ba'i rtsa bas byang chub sems dpa'i stobs bcu thob par gyur cig / bcu gang zhe na/ 'di lta ste/ byang chub kyi sems lhag pa'i bsam pa'i stobs dang / sangs rgyas kyi chos la dad pa'i stobs dang / mang du thos pa mi brjed pa'i
318a6(mdo sde): stobs dang / 'khor bas yongs su mi skyo ba'i stobs dang / sems can rnams la snying rje chen po brtan pa'i stobs dang / gtong ba spel ba'i sems kyi stobs dang / tshul khrims yang dag par blangs pa mi nyams pa'i stobs dang / bzod
318a7(mdo sde): cing dang du len pa'i stobs dang / bdud 'dul ba'i shes rab kyi stobs dang / chos zab mo la mos pa'i stobs te/ bcom ldan 'das bdag cag gis byang chub sems dpa'i stobs bcu po de dag thob par gyur cig /de nas bcom ldan
318a8(mdo sde): 'das kyis byang chub sems dpa' blo gros brtan pa la bka' stsal pa/ blo gros brtan pa da ltar ram/ nga 'das nas kyang rung ste/ gang la la zhig gis dpa' bar 'gro ba'i ting nge 'dzin 'di mnyan te thos nas mos par byed na/ de dag
318b1(mdo sde): thams cad ni byang chub sems dpa'i stobs bcu po 'di dag dang ldan par 'gyur ro/ /yang de'i tshe na 'khor der byang chub sems dpa' sems dpa' chen po rgyal ba'i blo gros shes bya ba 'dus par gyur te 'dug go/ /de nas byang chub sems dpa'
318b2(mdo sde): sems dpa' chen po rgyal ba'i blo gros stan las langs te bla gos phrag pa gcig tu gzar nas/ pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das
318b3(mdo sde): la 'di skad ces gsol to/ /bcom ldan 'das rigs kyi bu 'am/ rigs kyi bu mo bsod nams 'tshal bas de bzhin gshegs pa la mchod par bgyi'o/ /shes rab 'tshal bas thos pa la brtson par bgyi'o/ /mtho ris 'tshal
318b4(mdo sde): bas tshul khrims bsrung bar bgyi'o/ /longs spyod 'tshal bas sbyin pa spel bar bgyi'o/ /gzugs 'tshal bas bzod pa bsgom par bgyi'o/ /spobs pa 'tshal bas bla ma la gus par bgyi'o/ /gzungs 'tshal bas nga rgyal
318b5(mdo sde): ma mchis par bgyi'o/ /ye shes 'tshal bas tshul bzhin yid la bgyid pa dang ldan par bgyi'o/ /bde ba 'tshal bas sdig pa thams cad mi bgyi'o/ /sems can gyi don bgyid par 'tshal bas byang chub tu sems bskyed par bgyi'o/ /
318b6(mdo sde): sgra snyan par 'tshal bas bden pa smra bar bgyi'o/ /yon tan 'tshal bas rab tu dben pa la dga' bar bgyi'o/ /chos 'tshal bas dge ba'i bshes gnyen la bsten par bgyi'o/ /zhi gnas 'tshal bas 'du 'dzi mang po ma mchis
318b7(mdo sde): par bgyi'o/ /lhag mthong 'tshal bas chos la stong par so sor brtag pa mang bar bgyi'o/ /tshangs pa'i 'jig rten 'tshal bas tshad med pa bzhi la bsgom par bgyi'o/ /lha'i dang mi'i phun sum tshogs pa 'tshal bas dge ba bcu'i
318b8(mdo sde): las kyi lam yang dag par blangs te gnas par bgyi'o/ /mya ngan las 'da' bar 'tshal bas chos la stong par mos par bgyi'o/ /bcom ldan 'das de ltar bsod nams 'tshal ba dang / shes rab 'tshal ba dang / mtho ris 'tshal
319a1(mdo sde): ba dang / longs spyod 'tshal ba dang / gzugs 'tshal ba dang / spobs pa 'tshal ba dang / gzungs 'tshal ba dang / ye shes 'tshal ba dang / bde ba 'tshal ba dang / sems can gyi don 'tshal ba dang / sgra snyan pa 'tshal ba dang /
319a2(mdo sde): yon tan 'tshal ba dang / chos 'tshal ba dang / zhi gnas 'tshal ba dang / lhag mthong 'tshal ba dang / tshangs pa'i 'jig rten 'tshal ba dang / lha dang mi'i phun sum tshogs pa 'tshal ba dang / mya ngan las 'da' bar 'tshal ba dang / bcom
319a3(mdo sde): ldan 'das don thams cad rtogs par 'tshal ba'i rigs kyi bu dang / rigs kyi bu mo dpa' bar 'gro ba'i ting nge 'dzin 'di nyid mnyan par bgyi/ blang bar bgyi/ gzung bar bgyi/ bklag par bgyi/ bshad par bgyi/ bsgom par bgyi'o/ /
319a4(mdo sde): yang bcom ldan 'das dpa' bar 'gro ba'i ting nge 'dzin 'di la ji ltar nan tan bgyi/ bcom ldan 'das kyis bka' stsal pa/ rgyal ba'i blo gros gang gi tshe na byang chub sems dpa' chos thams cad ma zhugs par mthong ba de'i tshe/
319a5(mdo sde): dpa' bar 'gro ba'i ting nge 'dzin 'di la zhugs pa yin no/ /rgyal ba'i blo gros gang gi tshe na byang chub sems dpa' chos thams cad thogs pa med pa dang / skad cig pa dang / ya ma brla dang / rjes su chags pa dang / khong khro ba dang bral
319a6(mdo sde): bar mthong ba de'i tshe/ dpa' bar 'gro ba'i ting nge 'dzin 'di la zhugs pa yin no/ /rgyal ba'i blo gros 'on kyang dpa' bar 'gro ba'i ting nge 'dzin 'di la ni nan tan gcig tu ma zad kyi rgyal ba'i blo gros dpa' bar 'gro ba'i ting nge 'dzin
319a7(mdo sde): 'di la nan tan byed pa'i rgyu ni sems can thams cad kyi sems dang spyod pa'i rgyu ba ji snyed pa de snyed yod do/ /dpa' bar 'gro ba'i ting nge 'dzin 'di la ni sems can thams cad kyi sems dang spyod pa 'jug pa ji snyed pa de snyed kyi nan
319a8(mdo sde): tan 'jug pa yod do/ /dpa' bar 'gro ba'i ting nge 'dzin 'di la ni sems can thams cad kyi dbang po'i rgyu ba ji snyed pa de snyed kyi nan tan 'jug pa yod do/ /sems can thams cad kyi ming dang gzugs ji snyed pa byang chub
319b1(mdo sde): sems dpa' des de snyed kyi ming dang gzugs bstan par bya'o/ /rgyal ba'i blo gros gang de ltar ston pa de ni dpa' bar 'gro ba'i ting nge 'dzin 'di la nan tan byed pa'o/ /sangs rgyas thams cad kyi ming dang gzugs dang / mtshan mthong ba ji
319b2(mdo sde): snyed pa byang chub sems dpa' des ming dang gzugs dang / mtshan mthong ba de snyed bstan par bya ste/ rgyal ba'i blo gros gang de ltar ston pa de ni dpa' bar 'gro ba'i ting nge 'dzin 'di la nan tan byed pa'o/ /sangs rgyas thams cad kyi sangs
319b3(mdo sde): rgyas kyi zhing gi yon tan bkod pa ji snyed mthong ba byang chub sems dpa' des sangs rgyas kyi zhing gi yon tan bkod pa mthong ba de snyed bstan par bya'o/ /rgyal ba'i blo gros gang de ltar ston pa de ni dpa' bar 'gro ba'i ting nge 'dzin
319b4(mdo sde): 'di la nan tan byed pa yin no/ /de nas bcom ldan 'das la byang chub sems dpa' rgyal ba'i blo gros kyis 'di skad ces gsol to/ /bcom ldan 'das dpa' bar 'gro ba'i ting nge 'dzin 'di la nan tan bgyi ba de ni shin du bsgrub dka' ba
319b5(mdo sde): lags so/ /bcom ldan 'das kyis bka' stsal pa/ rgyal ba'i blo gros de'i phyir byang chub sems dpa' gang dpa' bar 'gro ba'i ting nge 'dzin 'di la gnas pa ni nyung gi gang ting nge 'dzin ngan pa gzhan la spyod pa dag ni mang ngo / /rgyal
319b6(mdo sde): ba'i blo gros kyis gsol pa/ bcom ldan 'das byang chub sems dpa' byams pa 'di ni bla na med pa yang dag par rdzogs pa'i byang chub tu skye ba gcig gis thogs pa lags te/ de bzhin gshegs pa'i 'og tu bla na med pa
319b7(mdo sde): yang dag par rdzogs pa'i byang chub mngon par rdzogs par 'tshang rgya bar 'gyur na/ bcom ldan 'das byang chub sems dpa' byams pa 'dis dpa' bar 'gro ba'i ting nge 'dzin 'di thob pa lags sam/ bcom ldan 'das kyis bka'
319b8(mdo sde): stsal pa/ rgyal ba'i blo gros byang chub sems dpa' sa bcu la gnas pa/ skye ba gcig gis thogs pa/ dbang bskur ba thob pa ji snyed pa de dag thams cad kyis dpa' bar 'gro ba'i ting nge 'dzin 'di thob bo/ /de nas bcom
320a1(mdo sde): ldan 'das kyis byang chub sems dpa' byams pa la bka' stsal pa/ byams pa khyod kyis byang chub sems dpa' rgyal ba'i blo gros la dpa' bar 'gro ba'i ting nge 'dzin gyi yul ston cig /de nas byang chub sems dpa' byams pas de'i
320a2(mdo sde): tshe de lta bu'i rdzu 'phrul mngon par 'du bya ba bstan pa dang / byang chub sems dpa' rgyal ba'i blo gros dang / thams cad dang ldan pa'i 'khor des de mthong ste/ stong gsum gyi stong chen po'i 'jig rten gyi khams 'di na 'dzam bu'i gling ji
320a3(mdo sde): snyed pa de dag thams cad na byang chub sems dpa' byams pa snang ste/ la la na ni lha'i 'jig rten na gnas/ la la na ni mi'i 'jig rten na gnas/ la la na ni rab tu byung bar gyur/ la la na ni khyim na gnas par gyur/ la la na ni kun dga'
320a4(mdo sde): bo bzhin du de bzhin gshegs pa'i g.yog byed/ la la na ni shA ri'i bu bzhin du shes rab che/ la la na ni maud gal gyi bu chen po bzhin du rdzu 'phrul che/ la la na ni 'od srung chen po bzhin du sbyangs pa smra/ la la na ni gang po bzhin du chos smra ba
320a5(mdo sde): por gyur/ la la na ni sgra gcan zin bzhin du bslab pa 'dod par gyur/ la la na ni nye bar 'khor bzhin du 'dul ba 'dzin/ la la na ni ma 'gags pa bzhin du lha'i mig dang ldan/ la la na ni nam gru bzhin du bsam gtan par gyur/ la la
320a6(mdo sde): na ni rab 'byor bzhin du nyon mongs pa med par gnas pa'i mchog tu gyur to/ /de ltar byang chub sems dpa' sems dpa' chen po byams pa ni stong gsum gyi stong chen po'i 'jig rten gyi khams thams cad na nyan thos mchog bzhin du
320a7(mdo sde): 'du shes te/ grong dang grong khyer la la na ni bsod snyoms spyod/ la la na ni chos 'chad par byed/ la la na ni nang du yang dag par 'jog par snang ste/ byang chub sems dpa' rgyal ba'i blo gros dang / thams cad dang ldan pa'i 'khor des
320a8(mdo sde): byang chub sems dpa' byams pa'i dpa' bar 'gro ba'i ting nge 'dzin gyi yul la 'jug pa mthong ngo / /mthong nas dga' mgu yi rangs te bcom ldan 'das la 'di skad ces gsol to/ /bcom ldan 'das 'di lta ste/ dper na gser
320b1(mdo sde): khar ba dang / mching bu dang / lcags kyi dri ma dang bral ba rdul ma mchis pa ni gang dang gang du bdar ba de dang der gser gyi rigs bzang po mi 'dor ro/ /bcom ldan 'das de bzhin du skyes bu dam pa bsam gyis mi khyab pa'i chos dang ldan pa
320b2(mdo sde): 'di dag ni ji lta ji ltar brtags pa de lta de ltar bsam gyis mi khyab pa'i chos ston par bgyid do/ /de nas bcom ldan 'das la byang chub sems dpa' rgyal ba'i blo gros kyis 'di skad ces gsol to/ /bcom ldan 'das bdag ji ltar
320b3(mdo sde): sems pa ltar na/ gang dpa' bar 'gro ba'i ting nge 'dzin 'di'i tshar phyin pa de ni nyan thos kyi theg pa tshar phyin/ de ni rang sangs rgyas kyi theg pa tshar phyin/ de ni theg pa chen po tshar phyin pa lags pa snyam bgyid do/ /bcom ldan 'das kyis
320b4(mdo sde): bka' stsal pa/ rigs kyi bu de de bzhin te/ gang dpa' bar 'gro ba'i ting nge 'dzin 'di tshar phyin pa de ni 'byung ba'i lam thams cad tshar phyin to/ /de nas gnas brtan 'od srung chen po stan las langs te/ bla gos phrag pa gcig tu gzar nas
320b5(mdo sde): pus mo g.yas pa'i lha nga sa la btsugs te/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das kyis ji ltar bka' stsal pa'i don bdag gis 'tshal
320b6(mdo sde): cing bdag sems pa ltar na/ 'jam dpal gzhon nur gyur pas ni sngon sangs rgyas kyi mdzad pa bgyis/ sngon byang chub kyi snying po bstan/ sngon chos kyi 'khor lo bskor/ sngon yongs su mya ngan las 'das pa bstan pa snyam bgyid do/ /
320b7(mdo sde): de skad ces gsol pa dang / bcom ldan 'das kyis 'od srung chen po la 'di skad ces bka' stsal to/ /'od srung de de bzhin no/ /ji skad smras pa bzhin te/ 'jam dpal gzhon nur gyur pas ni sngon sangs rgyas kyi bya ba byas/ sngon
320b8(mdo sde): byang chub kyi snying po bstan/ sngon chos kyi 'khor lo bskor/ sngon yongs su mya ngan las 'da' bar bstan to/ /'od srung sngon byung ba 'das pa'i dus bskal pa grangs med pa'i yang ches grangs med pa/ yangs pa/ tshad med pa/ bsam
321a1(mdo sde): gyis mi khyab pa de'i pha rol gyi yang ches pha rol du phyin pa de'i tshe de'i dus na/ lho phyogs su sangs rgyas kyi zhing 'di nas sangs rgyas kyi zhing sum stong 'das pa na 'jig rten gyi khams mnyam pa zhes bya ba ri dang rdo med pa/ bong ba dang /
321a2(mdo sde): gyo mo dang / gseg ma med pa/ lag mthil ltar mnyam par gyur pa/ ka tsa lin di ga ltar reg na bde ba'i rtswa 'jam po skyes par gyur te/ der de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su
321a3(mdo sde): ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang mi rnams kyi ston pa/ sangs rgyas bcom ldan 'das klu'i rigs mchog ces bya ba 'jig rten du byung bar gyur to/ /der de bzhin
321a4(mdo sde): gshegs pa klu'i rigs mchog de bzhugs te/ byang chub thob bo/ /yang 'od srung de bzhin gshegs pa dgra bcom pa yang dag par rdzogs pa'i sangs rgyas klu'i rigs mchog des byang chub sems dpa' ni bye ba phrag bdun bcu yongs
321a5(mdo sde): su smin par byas/ nyan thos kyi theg pa la ni bye ba phrag brgyad bcu yongs su smin par byas/ rang sangs rgyas kyi theg pa la ni bye ba brgya stong phrag dgu bcu rtsa drug yongs su smin par byas nas phyis bcom ldan 'das de bzhin gshegs pa
321a6(mdo sde): klu'i rigs mchog de'i nyan thos kyi dge 'dun dpag tu med par gyur to/ /yang 'od srung de bzhin gshegs pa klu'i rigs mchog de'i tshe'i tshad ni lo bzhi khrir gyur te/ des lha dang bcas pa'i 'jig rten gyi don byas nas yongs su mya ngan las
321a7(mdo sde): 'das te/ de'i sku gdung dag kyang rgyas par gyur to/ /de'i mchod rten ni bye ba phrag sum bcu rtsa drug tu gyur te/ de dag la sems can de dag gis mchod pa byas par gyur to/ /'od srung bcom ldan 'das klu'i rigs mchog de yongs su mya
321a8(mdo sde): ngan las 'das nas dam pa'i chos ni lo 'bum du gnas par gyur to/ /'od srung yang de bzhin gshegs pa dgra bcom pa yang dag par rdzogs pa'i sangs rgyas klu'i rigs mchog des/ nga 'das pa'i 'og tu byang chub sems dpa'
321b1(mdo sde): ye shes 'od ces bya ba 'di bla na med pa yang dag par rdzogs pa'i byang chub mngon par rdzogs par 'tshang rgya bar 'gyur te/ mtshan kyang de bzhin gshegs pa dgra bcom pa yang dag par rdzogs pa'i sangs rgyas ye shes 'od ces bya ba nyid du 'gyur
321b2(mdo sde): ro zhes byang chub sems dpa' ye shes 'od ces bya ba lung bstan nas yongs su mya ngan las 'das so/ /'od srung de ji snyam du sems/ de'i tshe de'i dus na 'jig rten gyi khams mnyam pa zhes bya ba der de bzhin gshegs pa klu'i rigs mchog
321b3(mdo sde): ces bya ba byung ba de gzhan zhig yin no snyam na 'od srung khyod kyis de ltar mi blta'o/ /de ci'i phyir zhe na/ 'od srung 'jam dpal gzhon nur gyur pa 'di nyid de'i tshe de'i dus na de bzhin gshegs pa dgra bcom pa yang dag par rdzogs pa'i sangs
321b4(mdo sde): rgyas klu'i rigs mchog ces bya bar gyur to/ /'od srung dpa' bar 'gro ba'i ting nge 'dzin kyi yul la ltos/ 'di ltar mngal du 'jug pa dang / btsas pa dang / mngon par 'byung ba dang / dka' ba spyod pa dang / byang chub kyi snying por 'gro ba dang /
321b5(mdo sde): bdud 'dul ba dang / byang chub mngon par rdzogs par 'tshang rgya ba dang / chos kyi 'khor lo skor ba dang / yongs su mya ngan las 'das pa chen po dang / ring bsrel 'ged par yang ston la/ byang chub sems dpa'i chos nyid de yang mi 'dor/ shin
321b6(mdo sde): tu yongs su mya ngan las 'da' bas kyang yongs su mya ngan las mi 'da'o/ /de nas gnas brtan 'od srung chen pos 'jam dpal gzhon nur gyur pa la 'di skad ces smras so/ /'jam dpal gang khyod 'di lta bur bsam gyis mi khyab
321b7(mdo sde): pa'i gnas dag ston pa ni khyod dka' ba byed pa'o/ /'jam dpal gyis smras pa/ btsun pa 'od srung de ji snyam du sems/ bya rgod kyi phung po'i ri 'di gang nas byung / 'jig rten gyi khams 'di gang nas byung / smras pa/ 'jam dpal
321b8(mdo sde): 'jig rten gyi khams thams cad ni dbu ba ltar byung ste/ sems can rnams kyi las kyi rnam par smin pa bsam gyis mi khyab pas mngon par grub bo/ /'jam dpal gyis smras pa/ btsun pa 'od srung chen po de bzhin te/ chos
322a1(mdo sde): thams cad kyang las kyi rnam par smin pa bsam gyis mi khyab pa las byung ngo / /de bas na 'dir kho bo la bya dka' ba med do/ /de ci'i phyir zhe na/ chos thams cad ni bcos ma/ rgyu la rag las pa/ bems po ste/ de dag ni bdag po
322a2(mdo sde): med pa'i phyir ji ltar 'dod pa de bzhin du rnam par grub bo/ /gang gis tshul de rtogs pa de la ni bya dka' ba ci yang med do/ /btsun pa 'od srung chen po gang dag bden pa ma mthong ba de dag ni tshul 'di la mos par shin du bya dka' ba yin gyi/
322a3(mdo sde): bden pa mthong ba de dag gi chos la gnas pa'i rnam par 'phrul pa de ni de lta ma yin te/ de dag ni ngo mtshar mi che'o/ /de nas de'i tshe bcom ldan 'das steng gi bar snang la shing ta la bdun tsam du 'phags nas skyil mo dkrung du bzhugs shing sku
322a4(mdo sde): las kyang 'od gang gis phyogs bcu thams cad du sangs rgyas kyi zhing dpag tu med grangs med pa snang bar 'gyur ba de lta bu'i 'od btang ba dang / thams cad dang ldan pa'i 'khor des phyogs bcu na sangs rgyas bcom ldan 'das dpag tu
322a5(mdo sde): med grangs med pa dag dpa' bar 'gro ba'i ting nge 'dzin 'di 'chad par mthong ngo / /chos 'chad pa de yang ltag chad med cing ltag pa med par 'di nas thos so/ /sangs rgyas bcom ldan 'das de dag thams cad kyang steng gi bar snang la shing
322a6(mdo sde): ta la bdun tsam du 'phags nas skyil mo dkrung bcas shing bzhugs par snang ngo / /de dag thams cad kyis kyang sku las 'od btang bar snang ngo / /sangs rgyas bcom ldan 'das de dag gi 'khor gang yin pa des kyang de bzhin gshegs pa shAkya
322a7(mdo sde): thub pa steng gi bar snang la skyil mo dkrung bcas te bzhugs par mthong ngo / /de nas thams cad dang ldan pa'i 'khor des de bzhin gshegs pa dgra bcom pa yang dag par rdzogs pa'i sangs rgyas shAkya thub pa ga la ba der/ me tog dang /
322a8(mdo sde): phreng ba dang / spos dang byug pa dag kyang mthor bar snang ngo / /me tog de dag kyang song ste/ bcom ldan 'das kyi dbu'i gtsug gi steng gi drang thad na me tog gi gdugs su 'dug par snang ngo / /sangs rgyas kyi zhing 'di dag kyang byang chub sems dpa'
322b1(mdo sde): de dang / lha dang klu dang gnod sbyin dang / dri za dang / lha ma yin dang / nam mkha' lding dang / mi 'am ci dang / lto 'phye chen po dag sangs rgyas bcom ldan 'das de dag ga la ba der me tog dag 'thor ro/ /me tog de dag thams cad kyang sangs rgyas bcom
322b2(mdo sde): ldan 'das de dag gi dbu'i gtsug gi steng gi drang thad na me tog gi gdugs su 'dug par snang ngo / /de nas bcom ldan 'das kyis rdzu 'phrul de dag bsdus te/ gdan ji ltar bshams pa nyid la bzhugs nas byang chub sems dpa' blo
322b3(mdo sde): gros brtan pa la bka' stsal pa/ blo gros brtan pa sems can rnams kyi dge ba'i rtsa ba spel ba'i phyir de bzhin gshegs pa rnams mthong ba'i cho 'phrul de bzhin gshegs pas bstan to/ /blo gros brtan pa de bzhin gshegs pa mthong
322b4(mdo sde): ba'i cho 'phrul 'dis lha dang mi brgyad stong gis bla na med pa yang dag par rdzogs pa'i byang chub tu sems bskyed do/ /yang dpa' bar 'gro ba'i ting nge 'dzin 'di'i mthar phyin pa dang / mur thug pa bstan pa bshad pa'i tshe byang chub
322b5(mdo sde): sems dpa' blo gros brtan pas dpa' bar 'gro ba'i ting nge 'dzin 'di thob par gyur to/ /byang chub sems dpa' gzhan lnga brgyas kyang dpa' bar 'gro ba'i ting nge 'dzin 'di thob ma thag tu phyogs bcur sangs rgyas thams cad kyi rnam
322b6(mdo sde): par 'phrul pa yang mthong bar gyur to/ /chos thams cad kyi tshul la 'jug pa la yang snang ba thob par gyur to/ /sa bcu pa yang thob cing sangs rgyas kyi chos thams cad la dbang bskur ba yang thob bo/ /stong gsum gyi stong
322b7(mdo sde): chen po'i 'jig rten gyi khams 'di yang rnam pa drug tu g.yos so/ /snang ba chen pos kyang khyab par gyur to/ /steng gi bar snang la lha'i sil snyan brgya stong dag kyang dkrol bar gyur to/ /me tog gi char yang bab bo/ /de nas bcom
322b8(mdo sde): ldan 'das kyis tshe dang ldan pa kun dga' bo la bka' stsal pa/ kun dga' bo khyod kyis dpa' bar 'gro ba'i ting nge 'dzin long shig /zung shig lhogs shig /kun chub par gyis shig /gzhan dag la yang rgya cher shod cig /de nas
323a1(mdo sde): bcom ldan 'das la brgya byin ri rab lhun po rtse mo 'dzin gyis 'di skad ces gsol to/ /bcom ldan 'das ci lags/ gnas brtan kun dga' bo dran pa'i ye shes phyogs gcig pa dang ldan pa/ pha rol gyi sgra'i rjes su
323a2(mdo sde): mchis pa la dpa' bar 'gro ba'i ting nge 'dzin dkon mchog 'di gtad par mdzad dam/ bcom ldan 'das bdag gi bden pa'i tshig gi bden pa gang gis dpa' bar 'gro ba'i ting nge 'dzin 'di da ltar dang phyi ma'i tshe lnga brgya pa tha ma la rgyas par
323a3(mdo sde): bgyid pa'i bden pa'i tshig gi bden pa des bya rgod kyi phung po'i ri'i kho ra khor yug na shing gang dag mchis pa de dag thams cad bcom ldan 'das kyi byang chub kyi snying po'i shing ji lta ba de bzhin du gyur cig / de dag thams cad na byang
323a4(mdo sde): chub sems dpa' gnas par gda' bar gyur cig / brgya byin lhun po'i rtse mo 'dzin gyis tshig de smras ma thag tu de nas de'i tshe shing de dag thams cad byang chub kyi snying po'i shing 'dra bar gyur to/ /byang chub kyi snying po'i shing
323a5(mdo sde): de dag thams cad kyi drung na byang chub sems dpa' rnams gnas par yang snang ngo / /byang chub kyi snying po'i shing de dag las brgya byin lhun po'i rtse mo 'dzin khyod kyis ji skad smras pa de bzhin te/ da ltar dang phyi ma'i tshe la khyod dpa'
323a6(mdo sde): bar 'gro ba'i ting nge 'dzin dkon mchog 'di rgyas par byed par 'gyur ro zhes sgra byung ngo / /de nas lha dang gnod sbyin dang / dri za dang lha ma yin dang / nam mkha' lding dang / mi 'am ci dang / lto 'phye chen po rnams kyis mgrin
323a7(mdo sde): gcig tu tshig smras pa/ gal te de bzhin gshegs pa'i sku tshe bskal par gnas par gyur la/ nyan thos kyi theg pa las brtsams te chos bshad nas chos bshad pa re re zhing yang de bzhin gshegs pas chos kyi
323a8(mdo sde): 'khor lo bskor bas sems can ji snyed btul ba de snyed kyi sems can dul bar gyur pa bas/ gang yang dpa' bar 'gro ba'i ting nge 'dzin 'di bshad pa'i tshe sems can rnams kyi don bgyis pa ni de bas 'di ches
323b1(mdo sde): mchog lags so/ /de ci'i slad du zhe na/ bcom ldan 'das sems can de dag thams cad ni nyan thos kyi theg par btul ba lags te/ byang chub sems dpa'i 'dul ba'i brgya'i char yang nye bar mi mchi ba nas/ rgyu'i bar du yang nye bar mi mchi ste/
323b2(mdo sde): gang du byang chub sems dpa' dag nges par byung ba dang / nges par 'byung ba dang / nges par 'byung bar 'gyur ba dpa' bar 'gro ba'i ting nge 'dzin de ni de tsam du tshad ma mchis so/ /bcom ldan 'das de lta bas na byang chub sems dpa' nges par
323b3(mdo sde): 'byung ba'i lam thams cad kyis nges par 'byung bar 'tshal bas dpa' bar 'gro ba'i ting nge 'dzin 'di la brtson par bgyi'o/ /de nas bcom ldan 'das la byang chub sems dpa' blo gros brtan pas 'di skad ces gsol to/ /bcom ldan 'das de
323b4(mdo sde): bzhin gshegs pa'i sku tshe'i tshad ji tsam lags/ ji srid na de bzhin gshegs pa shin du yongs su mya ngan las 'da' bas yongs su mya ngan las 'da' bar 'gyur/ bcom ldan 'das kyis bka' stsal pa/ blo gros brtan pa shar phyogs
323b5(mdo sde): su sangs rgyas kyi zhing 'di nas/ sangs rgyas kyi zhing sum khri nyis stong 'das pa na 'jig rten gyi khams rnam par spud pa zhes bya ba de na/ de bzhin gshegs pa dgra bcom pa yang dag par rdzogs pa'i sangs rgyas rnam par snang mdzad 'od
323b6(mdo sde): zer gyis brgyan pa rnam par 'phrul pa'i rgyal po zhes bya ba da ltar bzhugs shing 'tsho la gzhes shing chos kyang ston te/ blo gros brtan pa bcom ldan 'das de bzhin gshegs pa rnam par snang mdzad 'od zer gyis brgyan pa rnam par 'phrul
323b7(mdo sde): pa'i rgyal po de'i tshe'i tshad ji tsam pa nga'i tshe'i tshad kyang de tsam mo/ /blo gros brtan pas gsol pa/ bcom ldan 'das de bzhin gshegs pa rnam par snang mdzad 'od zer gyis brgyan pa rnam par 'phrul pa'i rgyal po de'i sku tshe'i tshad ji
323b8(mdo sde): tsam lags/ bcom ldan 'das kyis bka' stsal pa/ blo gros brtan pa khyod song la de bzhin gshegs pa rnam par snang mdzad 'od zer gyis brgyan pa rnam par 'phrul pa'i rgyal po de nyid la zhus shig dang / de nyid khyod la lan 'debs par
324a1(mdo sde): 'gyur ro/ /de nas byang chub sems dpa' blo gros brtan pa sangs rgyas kyi mthu dang / ting nge 'dzin gyi mthu dang / bdag gi dge ba'i rtsa ba'i stobs bskyed pas skad cig thang cig yud tsam de nyid la 'jig rten gyi khams rnam par
324a2(mdo sde): spud pa zhes bya bar song ste/ bcom ldan 'das de bzhin gshegs pa rnam par snang mdzad 'od zer gyis brgyan pa rnam par 'phrul pa'i rgyal po'i zhabs la mgo bos phyag 'tshal nas bcom ldan 'das la lan gsum bskor te/ phyogs
324a3(mdo sde): gcig tu 'dug nas/ bcom ldan 'das de la 'di skad ces gsol to/ /bcom ldan 'das kyi sku tshe'i tshad ji tsam lags/ ji srid na shin du yongs su mya ngan las 'da' bas yongs su mya ngan las 'da' bar 'gyur/ bcom ldan
324a4(mdo sde): 'das des bka' stsal pa/ blo gros brtan pa bcom ldan 'das shAkya thub pa'i sku tshe'i tshad ji tsam pa bzhin te/ blo gros brtan pa tshe'i tshad ni bskal pa grangs med pa bdun brgya'o/ /nga'i tshe'i tshad ji tsam pa bcom ldan 'das shAkya
324a5(mdo sde): thub pa'i sku tshe'i tshad kyang de tsam mo/ /de nas byang chub sems dpa' blo gros brtan pa ngo mtshar du gyur nas/ yang bcom ldan 'das de bzhin gshegs pa rnam par snang mdzad 'od zer gyis brgyan pa rnam par 'phrul pa'i rgyal po'i
324a6(mdo sde): zhabs la mgo bos phyag 'tshal nas lan gsum bskor te/ skad cig thang cig yud tsam de nyid la mi mjed kyi 'jig rten gyi khams su 'ongs nas bcom ldan 'das la 'di skad ces gsol to/ /bcom ldan 'das bcom ldan 'das de
324a7(mdo sde): bzhin gshegs pa rnam par snang mdzad 'od zer gyis brgyan pa rnam par 'phrul pa'i rgyal po de'i sku tshe'i tshad ni bskal pa grangs ma mchis pa bdun brgya lags te/ nga'i tshe'i tshad ji tsam pa bcom ldan 'das shAkya thub pa'i sku tshe'i tshad kyang
324a8(mdo sde): de tsam mo zhes bka' stsal to/ /de nas sangs rgyas kyi mthus tshe dang ldan pa kun dga' bo stan las langs te/ bla gos phrag pa gcig tu gzar nas pus mo g.yas pa'i lha nga sa la btsugs te/ bcom ldan 'das ga la ba de logs
324b1(mdo sde): su thal mo sbyar ba btud nas/ bcom ldan 'das la 'di skad ces gsol to/ /bcom ldan 'das ji ltar bcom ldan 'das kyis bshad pa'i don bdag gis 'tshal ba dang / bdag ji ltar sems pa ltar na/ bcom ldan 'das nyid
324b2(mdo sde): 'jig rten gyi khams rnam par spud pa de'i de bzhin gshegs pa rnam par snang mdzad 'od zer gyis brgyan pa rnam par 'phrul pa'i rgyal po zhes bgyi ba de lags te/ mtshan de nyid kyis sems can rnams la sman pa dang / bde ba'i
324b3(mdo sde): slad du chos 'chad do snyam bgyid do/ /de nas bcom ldan 'das kyis tshe dang ldan pa kun dga' bo la legs so zhes bya ba byin nas/ legs so legs so/ /kun dga' bo khyod sangs rgyas kyi mthus rab tu shes so/ /nga nyid de yin
324b4(mdo sde): te/ 'jig rten gyi khams rnam par spud pa zhes bya ba de na sems can rnams la phan pa dang / bde ba'i phyir ming de nyid kyis chos 'chad do/ /kun dga' bo de yang dpa' bar 'gro ba'i ting nge 'dzin gyi rnam par 'phrul pa yin no/ /
324b5(mdo sde): de nas bcom ldan 'das kyis byang chub sems dpa' blo gros brtan pa la bka' stsal pa/ blo gros brtan pa de ltar na nga'i tshe'i tshad ni bskal pa grangs med pa bdun brgya ste/ de'i 'og tu shin du yongs su mya ngan las 'da' bas
324b6(mdo sde): yongs su mya ngan las 'da'o/ /thams cad dang ldan pa'i 'khor des sangs rgyas kyi sku tshe'i tshad 'di thos nas mgrin gcig tu tshig 'di skad ces ngo mtshar to/ /sangs rgyas bcom ldan 'das che ba'i bdag nyid rnams kyi bzhugs pa
324b7(mdo sde): dang / sangs rgyas kyi rnam par 'phrul pa'i cho 'phrul dang yon tan gyi khyad par bsam gyis mi khyab pa thugs su chud pa dang / spyod pa'i khyu mchog tu gyur pa thams cad ngo mtshar te/ de ltar bcom ldan 'das shAkya thub pa'i sku
324b8(mdo sde): tshe'i tshad ni bskal pa grangs med pa bdun brgya lags na/ mi mjed kyi 'jig rten gyi khams 'dir ni sku tshe thung bar gda'o/ /sems can thams cad kyis tshe'i tshad 'di dang dpa' bar 'gro ba'i ting nge 'dzin 'di thob par shog shig /
325a1(mdo sde): ces smras so/ /de nas bcom ldan 'das kyis yang byang chub sems dpa' blo gros brtan pa la bka' stsal pa/ blo gros brtan pa dpa' bar 'gro ba'i ting nge 'dzin bshad pa 'di grong ngam/ grong khyer ram/ yul lam/
325a2(mdo sde): ljongs sam/ gtsug lag khang ngam/ dgon pa yang rung ste/ gang du spyod par 'gyur ba der bdud dam bdud kyi ris kyi lha glags lta zhing glan ka tshol ba dag gis glags rnyed par mi 'gyur ro/ /blo gros brtan pa chos smra ba de
325a3(mdo sde): yang dpa' bar 'gro ba'i ting nge 'dzin 'di yi ger 'dri'am/ klog gam/ lung nod dam/ kha ton byed dam/ 'chang na/ mi 'am mi ma yin pa las 'jigs par mi 'gyur bar re bar bya ba'i steng du/ de yon tan gyi bye brag bsam
325a4(mdo sde): gyis mi khyab pa nyi shu thob par re bar bya'o/ /nyi shu gang zhe na/ 'di lta ste/ bsod nams bsam gyis mi khyab pa dang / shes rab bsam gyis mi khyab pa dang / thabs bsam gyis mi khyab pa dang / spobs pa bsam gyis mi
325a5(mdo sde): khyab pa dang / chos snang ba bsam gyis mi khyab pa dang / gzungs kyi sgo la 'jug pa bsam gyis mi khyab pa dang / chos kyi sgor 'jug pa bsam gyis mi khyab pa dang / dran pa dang / blo gros dang / rtogs pa'i snod bsam gyis mi
325a6(mdo sde): khyab pa dang / mngon par shes pa bsgrub pa bsam gyis mi khyab pa dang / sems can thams cad kyi skad la 'jug pa bsam gyis mi khyab pa dang / sems can gyi spyod pa dang / bsam pa la 'jug pa bsam gyis mi khyab pa dang / sangs rgyas
325a7(mdo sde): kyi mthong ba bsam gyis mi khyab pa dang / chos thos pa bsam gyis mi khyab pa dang / sems can yongs su smin par byed pa bsam gyis mi khyab pa dang / ting nge 'dzin kyi rnam par 'phrul pa bsam gyis mi khyab pa dang / zhing gi
325a8(mdo sde): yon tan bkod pa'i yon tan bsgrub pa bsam gyis mi khyab pa dang / gzugs dang / mtshan mdzes pa bsam gyis mi khyab pa dang / bsngags pa dang / yon tan dang / snyan pa dang / brjod pa bsam gyis mi khyab pa dang / pha rol
325b1(mdo sde): du phyin pa bsam gyis mi khyab pa dang / chos rtogs pa bsam gyis mi khyab pa ste/ blo gros brtan pa chos smra ba dpa' bar 'gro ba'i ting nge 'dzin 'di la brtson pa yi ger 'dri 'am/ klog gam/ lung nod dam/ kha ton byed dam/
325b2(mdo sde): ston na yon tan gyi bye brag bsam gyis mi khyab pa nyi shu po de dag yongs su 'dzin to/ /blo gros brtan pa de lta bas na rigs kyi bu 'am/ rigs kyi bu mo tshe 'di'am tshe rabs gzhan la yon tan yongs su 'dzin par 'dod pas dpa' bar
325b3(mdo sde): 'gro ba'i ting nge 'dzin 'di yi ger bri ba dang / bklag pa dang lung nod pa dang / kha ton bya ba dang / bshad pa la brtson par bya'o/ /blo gros brtan pa yang rigs kyi bu 'am/ rigs kyi bu mo byang chub 'dod pas bskal pa brgya phrag stong du
325b4(mdo sde): pha rol du phyin pa drug spyod pa bas/ gang gis dpa' bar 'gro ba'i ting nge 'dzin 'di thos ma thag tu sems ma zhum la mi skrag mi dngang / dngang bar mi 'gyur zhing mos par byed na/ de ni ches myur du bla na med pa yang dag par rdzogs pa'i
325b5(mdo sde): byang chub tu nges par 'byung bar 'gyur na gang gis thos nas lung 'bog pa'am gzhan la 'chad par 'gyur ba lta ci smos/ de bzhin gshegs pa'i bsam gyis mi khyab pa thos nas mi 'jigs par 'dod pas dpa' bar 'gro ba'i
325b6(mdo sde): ting nge 'dzin dkon mchog 'di mnyan par bya'o/ /ma thos pa'i chos rnams thos nas mi spong bar 'dod pa dang / ldem po ngag rtogs par 'dod pa dang / ye shes mngon sum du gyur pa rtogs par 'dod pas dpa' bar 'gro ba'i ting nge
325b7(mdo sde): 'dzin 'di la mos par bya'o/ /dpa' bar 'gro ba'i ting nge 'dzin 'di bshad pa'i tshe sems can grangs med tshad med pa bla na med pa yang dag par rdzogs pa'i byang chub la yang dag par zhugs so/ /gang byang chub sems dpa'i sa la
325b8(mdo sde): gnas pa ni de bas kyang shin du tshad med do/ /gang dag bzod pa thob par gyur pa ni de bas kyang shin du tshad med do/ /skye ba gcig gis thogs pa yang tshad med par gyur to/ /byang chub sems dpa' khri brgyad stong gis ni dpa' bar
326a1(mdo sde): 'gro ba'i ting nge 'dzin 'di thob bo/ /srog chags brgyad khri drug stong gis ni bla na med pa yang dag par rdzogs pa'i byang chub tu sems bskyed do/ /dge slong dang / dge slong ma nyi khri brgyad stong ni len pa med par zag pa las
326a2(mdo sde): sems rnam par grol lo/ /dge bsnyen dang / dge bsnyen ma brgyad khri drug stong ni chos la chos kyi mig rdul med cing dri ma dang bral ba rnam par dag go/ /lha khrag khrig phrag sum bcu rtsa drug gis ni chos mngon par rtogs par
326a3(mdo sde): gyur to/ /de nas bcom ldan 'das la 'jam dpal gzhon nur gyur pas 'di skad ces gsol to/ /bcom ldan 'das la don las skyes pa'i tshig ji lta bu dag gis ma 'ongs pa'i byang chub sems dpa' rnams kyis byang chub
326a4(mdo sde): sems dpa' sems dpa' chen po 'das pa rnams kyi bslab pa slob cing logs nas spobs pa rgyun mi 'chad pa 'thob par 'gyur ba de lta bu'i don las skyes pa'i tshig bdag la bshad du gsol/ don las skyes pa'i tshig ji lta
326a5(mdo sde): bus gzungs thob par 'gyur ba'i don las skyes pa'i tshig de dag bcom ldan 'das kyis bshad du gsol/ de ni skye bo mang po la sman pa dang / skye bo mang po la bde ba dang / 'jig rten la snying brtse ba dang / skye bo phal po che dang /
326a6(mdo sde): lha dang mi rnams kyi don dang / sman pa dang / bde ba dang / gang ma 'ongs pa'i byang chub sems dpa' sems dpa' chen po dag phyi ma'i tshe phyi ma'i dus la/ de bzhin gshegs pas bskal pa bye ba du mar yang dag par bsgrubs
326a7(mdo sde): pa'i bla na med pa yang dag par rdzogs pa'i byang chub 'dzin par 'gyur ba dang / dam pa'i chos nub nas slar yang de dag chos kyi sgron ma 'bar bar bgyid pa dang / dam pa'i chos yongs su 'dzin pa'i slad du 'jug par 'gyur ba dang /
326a8(mdo sde): chos thams cad kyi yang dag pa'i mtha' dang / de bzhin nyid mthong ba dang / lhag pa'i nga rgyal can rnams tshar gcad par 'gyur ba dang / mu stegs can gzhan spyod pa can dang / kun du rgyu dag tshar gcod cing 'jom par 'gyur ba dang /
326b1(mdo sde): 'di lta ste/ chos thams cad mi dmigs pa'i 'khor lo dang / ma g.yos pa'i 'khor lo dang / mi gnas pa'i 'khor lo dang / ma 'dres pa'i 'khor lo dang / ma brnyas pa'i 'khor lo dang / stong pa nyid kyi 'khor lo dang / mtshan ma med
326b2(mdo sde): pa'i 'khor lo dang / smon pa med pa'i 'khor lo dang / mtshan nyid med pa'i 'khor lo dang / chos thams cad kyi 'khor lo dang / tshig dang yi ge'i don yang dag par bstan pa'i 'khor lo dang / mngon par 'du byed pa'i 'khor lo dang /
326b3(mdo sde): brjod du med pa'i 'khor lo dang / phye ste brtags pa ma yin pa'i 'khor lo dang / chos thams cad mnyam pa nyid kyi 'khor lo dang / don mnyam par bstan pa'i 'khor lo dang / chos rnams smos pa'i 'khor lo dang / sgrib pa med pa'i
326b4(mdo sde): 'khor lo dang / chos thams cad la mi chags pa'i 'khor lo dag gi chos kyi 'khor lo bskor ba'i rjes su skor bar 'gyur la/ 'khor lo de bskor ma thag tu lha dang mir bcas pa'i 'jig rten 'jigs shing dngangs par 'gyur ba dang /
326b5(mdo sde): bcom ldan 'das gang mngon pa'i nga rgyal can thams cad dang / mu stegs can gzhan spyod pa can dang / kun du rgyu phas kyi rgol ba thams cad kyis ma lags pa'i don las skyes pa'i tshig rgya cher bshad du gsol/ de ni lha dang mi dang /
326b6(mdo sde): lha ma yin du bcas pa'i 'jig rten gyi snang bar 'gyur ro/ /de skad ces gsol pa dang / bcom ldan 'das kyis 'jam dpal gzhon nur gyur pa la 'di skad ces bka' stsal to/ /'jam dpal khyod de bzhin gshegs pa la don de
326b7(mdo sde): zhu bar sems pa legs so legs so/ /khyod ni skye bo mang po la phan pa dang / skye bo mang po la bde ba dang / 'jig rten la snying brtse ba dang / skye bo phal po che dang / lha dang mi rnams kyi don dang / phan pa dang bde ba dang / da ltar dang ma 'ongs
326b8(mdo sde): pa'i byang chub sems dpa' rnams kyi don gyi phyir zhugs pa yin no/ /'jam dpal khyod gsol ba 'debs pa'i tshig 'di ni de bzhin gshegs pa'i mthus skyes so/ /'jam dpal de'i phyir legs par rab tu nyon la yid la
327a1(mdo sde): zung shig dang bshad do/ /bcom ldan 'das legs so zhes gsol te/ 'jam dpal gzhon nur gyur pa bcom ldan 'das kyi ltar nyan pa dang / bcom ldan 'das kyis 'di skad ces bka' stsal to/ /'jam dpal chos
327a2(mdo sde): thams cad ni rgyu ba med pa'i phyir mi gnas pa'o/ /'jam dpal chos thams cad ni 'dod chags dang / zhe sdang dang / gti mug med pa'i phyir yongs su 'dzin pa med pa'o/ /'jam dpal chos thams cad ni rnam par rtog pa med
327a3(mdo sde): pa'i phyir mi dmigs pa'o/ /'jam dpal chos thams cad ni mi 'khrugs pa'i phyir kun nas slong ba med pa'o/ /'jam dpal chos thams cad ni 'bral ba med pa'i phyir ma 'khrugs pa'o/ /'jam dpal chos thams cad
327a4(mdo sde): ni dngos po med pa'i phyir dbyer med pa'o/ /'jam dpal chos thams cad ni 'di lta ste/ mtshan nyid med pa'i phyir 'du shes med pa'o/ /'jam dpal chos thams cad ni med pa'i phyir mtshan nyid med pa'o/ /'jam dpal chos
327a5(mdo sde): thams cad ni 'di lta ste/ 'du byed mi dmigs pa'i phyir ya ma brla'o/ /'jam dpal chos thams cad ni 'di lta ste/ sems can mi dmigs pa'i phyir mngon par 'dus ma byas pa'o/ /'jam dpal chos thams cad ni byed pa po mi
327a6(mdo sde): dmigs pa'i phyir 'dus ma byas pa'o/ /'jam dpal chos thams cad ni mig mi dmigs pa'i phyir mthong ba po med pa'o/ /'jam dpal chos thams cad ni sems mi dmigs pa'i phyir rnam par shes pa dang bral ba'o/ /'jam dpal
327a7(mdo sde): chos thams cad ni tshad med pa'i phyir mtha' yas pa'i mu'o/ /'jam dpal chos thams cad ni 'di lta ste/ sems can tshad med pa'i phyir tshad med pa'o/ /'jam dpal chos thams cad ni 'di lta ste/ gnyen po mi dmigs pa'i
327a8(mdo sde): phyir sgrib pa med pa'o/ /'jam dpal chos thams cad ni 'di lta ste/ mnyam pa nyid kyi phyir gnyen po med pa'o/ /'jam dpal chos thams cad ni 'di lta ste/ sna tshogs mi dmigs pa'i phyir mnyam pa'o/ /'jam dpal chos
327b1(mdo sde): thams cad ni 'di lta ste/ tha ma dang mchog dang mtshungs pa mi dmigs pa'i phyir sna tshogs med pa'o/ /'jam dpal chos thams cad ni 'di lta ste/ mi 'ong ba'i phyir mi 'pho ba'o/ /'jam dpal chos thams cad ni 'di lta ste/ 'byung
327b2(mdo sde): ba med pa'i phyir ma 'ongs pa'o/ /'jam dpal chos thams cad ni 'di lta ste/ dus gsum mnyam pa'i phyir ltos pa med pa'o/ /'jam dpal chos thams cad ni 'di lta ste/ 'das pa dang / ma 'ongs pa dang / da ltar byung ba mi dmigs
327b3(mdo sde): pa'i phyir dus gsum las 'das pa'o/ /'jam dpal chos thams cad ni 'di lta ste/ dbye ba mi dmigs pa'i phyir rdo rje lta bu'o/ /'jam dpal chos thams cad ni 'di lta ste/ rnam par 'jig pa med pa'i phyir g.yo ba med pa'o/ /
327b4(mdo sde): 'jam dpal chos thams cad ni 'di lta ste/ yang dag pa'i mtha' rnam par mi rig pa'i phyir ma zhig pa'o/ /'jam dpal chos thams cad ni 'di lta ste/ mi dmigs pa'i phyir mya ngan las 'das pa dang mnyam pa yin te/ 'jam dpal
327b5(mdo sde): ma chags pa'i tshig de dag ni mtshan ma med pa'i tshig go/ /ma spros pa'i tshig go/ /rnyog pa med pa'i tshig go/ /ma nor ba'i tshig go/ /ma g.yos pa'i tshig go/ /mi 'phrogs pa'i tshig go/ /phas kyi rgol ba thams cad kyis zil gyis
327b6(mdo sde): mi non pa'o/ /nga rgyal can thams cad kyis zil gyis ma non pa'o/ /'di ni mu stegs can dang / phas kyi rgol ba rnams kyis ma yin no/ /dmigs par lta ba dang / gang zag tu lta ba dang / sems can du lta ba dang / mtshan mar
327b7(mdo sde): lta ba rnams kyis ma yin no/ /sems can 'du byed spyod pa thams cad kyis ma yin no/ /'jam dpal de dag ni don las skyes pa'i tshig rnams yin te/ byang chub sems dpa' sems dpa' chen po dag ni des shes rab kyi
327b8(mdo sde): stobs bskyed pa thob cing / chos thams cad kyang rtogs par khong du chud pa yin no/ /'jam dpal byang chub sems dpa' sems dpa' chen po de ltar gnas pa/ de ltar zhugs pa dag la ni sangs rgyas bcom ldan 'das rnams
328a1(mdo sde): spobs pa nye bar sgrub bo/ /'jam dpal 'di lta ste/ dper na ri dgas kyi rgyal po seng ge ral pa can rigs btsun pa ni wa dang rkang bzhi pa 'ongs pa thams cad la ni mi 'jigs mi dngang skrag par mi 'gyur te/ tha na de spu zing zhes byed pa tsam du yang
328a2(mdo sde): mi 'gyur ro/ /'jam dpal de bzhin du byang chub sems dpa' sems dpa' chen po mi dmigs pa 'di lta bu dag la bslabs par gyur pa ni phas kyi rgol ba dang kun du rgyu dmigs par lta ba can thams cad nas/ mngon par 'du byed pa can dag
328a3(mdo sde): gi bar la mi 'jigs mi dngang skrag par mi 'gyur ro/ /de ci'i phyir zhe na/ de ltar seng ge'i sgra chen po sgrogs pa'i phyir ro/ /'jam dpal de ltar byang chub sems dpa' rnams kyang chos thams cad la mi gnas pa'i phyir yon tan gyi bye
328a4(mdo sde): brag de 'dra bar 'gyur na/ bla na med pa yang dag par rdzogs pa'i byang chub mngon par rdzogs par sangs rgyas pa rnams lta ci smos/ bcom ldan 'das kyis de skad ces bka' stsal te/ bde bar gshegs pas de skad gsungs nas/
328a5(mdo sde): ston pas gzhan yang 'di skad gsungs so/ /chos rnams thams cad mi gnas te/ /rang bzhin gyis ni dben pa'i phyir/ /de dag gi ni gnas med de/ /de phyir gnas pa med ces bya/ /chos rnams rang bzhin 'od gsal bas/ /de dag dngos
328a6(mdo sde): po yod ma yin/ /gang na dngos po med gyur pa/ /de ni chos kyi rnam dag yin/ /dngos po yod pa ma yin pas/ /de na chags pa med pa yin/ /gang na chags pa med gyur pa/ /de yi phyir ni gzungs shes bya/ /chos rnams thams cad de 'dra ste/ /
328a7(mdo sde): de na tshig ni yod ma yin/ /chos rnams mang po'i rgya mtsho ni/ /de ni gzungs shes gsungs pa yin/ /gang na dngos po med gyur pa/ /de na de yang mi rtogs te/ /gang na bdag tu mi rtogs pa/ /gzungs nyid yin par shes par gyis/ /chos kun
328a8(mdo sde): nye bar zhi ba ste/ /rang bzhin gyis ni mtshan nyid med/ /gang zhig ye shes der 'jug pa/ /de yang gzungs ni myur du 'thob/ /chos rnams thams cad g.yo ba med/ /de na 'jig rten med pa ste/ /gang na 'jig rten yod min pa/ /de ni gzungs shes
328b1(mdo sde): bya ba yin/ /chos kun grub pa med pa ste/ /gang na dngos po med pa dang / /gang na ci yang grub med pa/ /de ni gzungs shes bya ba yin/ /chos rnams thams cad gzung du med/ /de la thog ma yod ma yin/ /gang la thog ma med gyur pa/ /de phyir gzungs
328b2(mdo sde): su shes par gyis/ /chos rnams thams cad ma skyes te/ /rtogs pa las ni kun du byung / /gang na rtog pa med gyur pa/ /de phyir gzungs su shes par gyis/ /chos rnams thams cad med par gnas/ /mi rtog par ni bstan pa ste/ /'di la bstan
328b3(mdo sde): pa cung zad med/ /des na bstan ces bya ba yin/ /chos rnams thams cad ma 'dres te/ /'di la ngo bo nyid kyang med/ /gang na chos su dmigs med pa/ /de ni de na tha dad med/ /chos rnams thams cad ma chags te/ /de ni nam mkha' mtshungs shing
328b4(mdo sde): 'dra/ /chos kyi rang bzhin de yin te/ /gzungs shes pa yang de yin no/ /chos rnams thams cad mtshan nyid gcig /'di na gcig kyang med pa ste/ /'di na rang bzhin tha dad med/ /de bas de dag mtshan nyid gcig /chos rnams thams cad mtshan nyid med/ /de na dngos
328b5(mdo sde): po med pa ste/ /gang na dngos po med gyur pa/ /de phyir gzungs shes bya ba yin/ /chos rnams thams cad dben pas na/ /de na ngo bo nyid med de/ /gang na dngos po mi dmigs pa/ /de ni gzungs su shes par gyis/ /chos rnams thams cad mi gnas te/ /
328b6(mdo sde): ldang ba byed pa'ang med pa yin/ /gang na ldang ba med gyur pa/ /de ni mya ngan 'das shes bya/ /chos kun mngon par 'dus ma byas/ /sems can dag kyang de na med/ /sems can rang bzhin gang yin pa/ /de ni gzungs shes bya ba yin/ /chos rnams
328b7(mdo sde): thams cad ma byas te/ /byed pa po yang de na med/ /gang dag las kyi bya ba med/ /de ni gzungs shes bya ba yin/ /mig ni yod pa ma yin pas/ /chos rnams thams cad mthong ba med/ /gang na mig ni mi dmigs pa/ /de na med ces bya ba yin/ /sems
328b8(mdo sde): ni yod pa ma yin pas/ /chos rnams rnam par shes dang bral/ /sems dang shes pa med pas na/ /rnam par shes pa med pa yin/ /gang na shes dang de bzhin du/ /mi shes pa yang med pa dang / /gang na sems ni yod ma yin/ /de tsam gyis ni
329a1(mdo sde): ye shes so/ /ji tsam du ni rnam rtog pa/ /ye shes dang ni mi shes 'gyur/ /rtog dang sgrib pa med gyur na/ /de la ye shes zhes kyang bya/ /chos rnams thams cad dngos po med/ /ming tsam du yang bshad pa ste/ /ye shes dang ni mi shes pa/ /
329a2(mdo sde): de yang de bzhin shes par gyis/ /chos rnams thams cad med pa ste/ /'di na ci yang yod ma yin/ /gang na chos rnams yod min pa/ /de ni chos kyi mchog yin no/ /chos rnams thams cad rang bzhin gyis/ /tshad med par ni bstan pa ste/ /
329a3(mdo sde): sems can rang bzhin gang yin pa/ /de ni gzungs shes bya ba yin/ /chos rnams thams cad gsog yin te/ /de la snying po yod ma yin/ /gang na snying po yod min pa/ /de ni gzungs kyi mtshan nyid yin/ /chos rnams thams cad gnyen po med/ /de ltar
329a4(mdo sde): mtshan nyid gcig pa ste/ /mtshan nyid med pa'i chos rnams kyi/ /gnyen po yod pa ma yin no/ /chos kun bye brag med pa ste/ /dam pa dang ni tha ma med/ /'di la 'dra ba gang yang med/ /de yi phyir ni gzungs shes bya/ /mtshungs shing mnyam par zhugs
329a5(mdo sde): pas na/ /chos kun la ni sna tshogs med/ /gang na sna tshogs yod min pa/ /de ni gzungs shes bya ba yin/ /chos rnams thams cad med pas na/ /'dir ni 'ong ba yod ma yin/ /'dir ni gzhan yang 'pho ba med/ /der ni chos kyi chos nyid yin/ /
329a6(mdo sde): chos rnams thams cad ma 'ongs pas/ /'dir ni 'du bar 'gyur ba med/ /gang na 'du ba yod min pa/ /de ni gzungs shes bya ba yin/ /chos kun bsam gyis mi khyab ste/ /de na yod dang med pa med/ /de na 'dzin pa yod ma yin/ /de ni gzungs
329a7(mdo sde): kyi mtshan nyid do/ /rang bzhin gyis ni bdag med pas/ /chos rnams thams cad ltos pa med/ /gang yang bdag ni med bshad pa/ /de phyir dngos med shes par gyis/ /khams gsum las ni 'das gyur par/ /gzungs la rab tu shes par
329a8(mdo sde): gyis/ /chos rnams thob pa med pas na/ /de ni gzungs shes brjod pa yin/ /chos rnams thams cad rdo rje bzhin/ /de dag la ni tha dad med/ /de ltar dngos po stong pa ste/ /de yi phyir ni dngos po med/ /chos kun g.yo ba med pa ste/ /
329b1(mdo sde): de dag la ni bshig pa med/ /de dag la ni skye ba med/ /de yi phyir ni bshig pa med/ /chos rnams thams cad 'jig med na/ /yang dag rjes su mthong ba ste/ /gang dag gi ni byang chub mchog /de ni cung zad rtogs pa med/ /phra rab chos kyang
329b2(mdo sde): ma dmigs pas/ /sangs rgyas kyi ni byang chub bshad/ /chos rnams thams cad gzung du med/ /de ni byang chub mtshan nyid do/ /gzugs nyid rang bzhin med pa'i phyir/ /gzungs la gzugs ni med par bshad/ /gzhan du gzugs
329b3(mdo sde): ni ma gtogs par/ /gzungs su dmigs par mi 'gyur ro/ /gzugs la ngo bo nyid med kyang / /ngo bo nyid ces bya ba yin/ /de bzhin ngo bo nyid shes na/ /gzungs ni nye bar 'byung ba yin/ /gzungs 'di bri bar bya ba ni/ /ming tsam la yang gnas pa ste/ /
329b4(mdo sde): gzungs shes nges par brjod pa yi/ /chos de yod pa ma yin no/ /mig la gzungs su shes par gyis/ /de ni 'khor los bstan pa ste/ /chos rnams kyi ni ma chags pa/ /de la gzungs shes bshad pa yin/ de bzhin du sbyar te/ yid ni gzungs
329b5(mdo sde): su shes par gyis/ /de ni 'khor los bstan pa ste/ /chos rnams kyi ni ma chags pa/ /gzungs so zhes ni bshad pa yin/ /'dir ni bshad pa mtha' yas pa/ /chos rnams de ltar shes gyur na/ /ji tsam cung zad dmigs med pa/ /thams
329b6(mdo sde): cad du ni gzungs zhes bshad/ /dmigs pa mang po mi mthong bar/ /mi gnas par ni 'chad byed de/ /chos rnams thams cad dngos po med/ /mtshan ma med cing mtshan nyid med/ /gzungs 'dod gang zhig 'gro byed pa/ /chos rnams de ltar
329b7(mdo sde): shes gyur cing / /chags pa med par rab 'chad na/ /gzungs ni bzhag par gyur pa yin/ /'jam dpal sngon byung ba 'das pa'i dus na/ de bzhin gshegs pa dgra bcom pa yang dag par rdzogs pa'i sangs rgyas rig pa
329b8(mdo sde): dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo sgyur ba/ bla na med pa/ lha dang / mi rnams kyi ston pa/ sangs rgyas bcom ldan 'das chos ta la la'i sgron ma zhes
330a1(mdo sde): bya ba zhig byung bar gyur to/ /de'i sangs rgyas kyi zhing ni rdul dang bral ba zhes bya bar gyur te/ mnyam pa/ nyams dga' ba/ mdzes pa/ blta na sdug pa/ dag pa/ 'byor pa/ rgyas pa/ mi dang skye bo mang pos gang
330a2(mdo sde): bar gyur to/ /'jam dpal 'jig rten gyi khams de ni bai dUr+ya las grub cing gser skud mig mangs ris su bres te/ mig mangs ris thams cad na yang rin po che'i shing ljon pa me tog dang 'bras bur ldan par gyur to/ /sa
330a3(mdo sde): chen po de yang ka tsa lin di ka ltar reg na bde bar gyur to/ /'jam dpal sangs rgyas kyi zhing de na dud 'gro dang / yi dags dang / lha ma yin thams cad med par gyur to/ /'jam dpal sangs rgyas kyi zhing de na sems
330a4(mdo sde): can gang dag skyes pa de dag kyang dge ba bcu'i las kyi lam dang ldan par gyur to/ /sangs rgyas kyi zhing de yang shin du yongs su dag par gyur te/ rnam pa thams cad phun sum tshogs shing rnam pa thams cad yongs su
330a5(mdo sde): rdzogs so/ /grong khyer de ni 'byung ba med ces bya bar gyur to/ /'jam dpal de'i tshe na mi rnams kyi tshe'i tshad ni lo 'bum tshang bar gyur te/ ma tshang bar 'ga' yang 'chi ba'i dus byed pa med do/ /'jam dpal grong khyer
330a6(mdo sde): 'byung ba med ces bya ba der rgyal po rnam par rgyal ba zhes bya ba zhig byung ste/ 'jam dpal rgyal po rnam par rgyal ba zhes bya ba de la bu stong yod par gyur to/ /yang 'jam dpal rgyal po rnam par rgyal ba zhes bya ba
330a7(mdo sde): bu stong dang lhan cig tu bcom ldan 'das de bzhin gshegs pa chos ta la la'i sgron ma nyan thos kyi dge 'dun dang bcas pa la na bza' dang / bshos dang / mal stan dang / na ba'i gsos sman dang / yo byad rnams
330a8(mdo sde): kyis bsnyen bkur byas par gyur to/ /bde ba'i yo byad thams cad kyis kyang bkur sti byas par gyur/ bla mar byas par gyur/ /sti stang byas par gyur/ rim gro byas par gyur/ mchod pa byas par gyur to/ /
330b1(mdo sde): 'jam dpal de nas rgyal po rnam par rgyal ba bu stong dang lhan cig tu bcom ldan 'das de bzhin gshegs pa chos ta la la'i sgron ma la chos kyi rnam grangs 'di kun zhus par gyur to/ /de bzhin gshegs pa des kyang de'i lhag pa'i
330b2(mdo sde): bsam pa mkhyen nas chos kyi rnam grangs 'di bshad par gyur te/ thos ma thag tu rgyal po rnam par rgyal ba de bu stong dang lhan cig tu chos shes par gyur to/ /chos kyi rnam grangs 'di thos nas spobs pa rgyun mi 'chad
330b3(mdo sde): pa thob par gyur to/ /'jam dpal de lta bas na da ltar ram/ de bzhin gshegs pa 'das kyang rung ste/ rigs kyi bu 'am/ rigs kyi bu mo gang la la spobs pa rgyun mi 'chad cing spobs pa thogs pa med pa 'di
330b4(mdo sde): 'dod pa des zab pa chags pa med pa 'di 'dra ba'i gnas kyi chos la brtson par bya/ bslabs par bya/ chos kyi tshig zab mo 'di lta bu gzung bar bya'o/ /kun chub par bya'o/ /kha don du bya'o/ /chos zab mo'i rnam
330b5(mdo sde): grangs 'di lta bu kun chub par byas nas gzhan la yang bstan par bya'o/ /chos thams cad la ser sna med par bya'o/ /de skad ces bka' stsal pa dang / 'jam dpal gzhon nur gyur pas bcom ldan 'das
330b6(mdo sde): la 'di skad ces gsol to/ /ma 'ongs pa'i dus kyi sems can rnams kyi don gyi slad du ci nas kyang ma 'ongs pa'i dus na phyi ma'i dus phyi ma'i tshe la chos kyi rnam grangs 'di slar yang spyod par 'gyur bar bcom ldan 'das
330b7(mdo sde): kyis byin gyis brlab tu gsol/ de nas bcom ldan 'das kyis 'jam dpal gzhon nur gyur pa'i gsol ba btab pa mkhyen nas chos kyi rnam grangs 'di byin gyis brlabs so/ /de bzhin gshegs pa dgra bcom
331a1(mdo sde): pa yang dag par rdzogs pa'i sangs rgyas kyis chos kyi rnam grangs 'di byin gyis brlabs pa dang / chos la bzod pas 'dul ba dag bzod pa thob par gyur to/ /bcom ldan 'das kyis de skad ces bka' stsal nas/
331a2(mdo sde): tshe dang ldan pa kun dga' bo dang / 'jam dpal gzhon nur gyur pa dang / byang chub sems dpa' blo gros brtan pa dang / byang chub sems dpa' byams pa dang / de ma yin pa'i byang chub sems dpa' sems dpa' chen po
331a3(mdo sde): gzhan dag dang / nyan thos chen po de dag dang / thams cad dang ldan pa'i 'khor de dang / lha dang / mi dang lha ma yin dang / dri zar bcas pa'i 'jig rten yi rangs te/ bcom ldan 'das kyis gsungs pa la
331a4(mdo sde): mngon par bstod do/ /'phags pa dpa' bar 'gro ba'i ting nge 'dzin ces bya ba theg pa chen po'i mdo/ rdzogs so// //
331a5(mdo sde): rgya gar gyi mkhan po shAkya pra b+ha dang / zhu chen gyi lo ts+tsha ba ban de rad na rak+Shi tas bsgyur cing zhus te gtan la phab pa/ skad gsar chad kyis kyang bcos lags so// //dag go/ /dge'o/ /bkra shis so// //
331a6(mdo sde): ye d+harmA he tu pra b+ha bA/ he tun+te ShAn+ta thA ga to h+ya ba data/ ti ShAny+tsa yo ni ro d+ha/ e bam+bA dI ma hA shra ma NaH sarba pA pa s+ya' ka ra NaM/ ku sha la s+yo pa sa m+pa daM/ swa tsit+taM pa ri da ma nu/ me tad+du d+d+hA nu shA sa naM/ zhus dag par byas so// //
331a7(mdo sde): chos rnams thams cad rgyu las 'byung / /de rgyu de bzhin gshegs pas gsung / /rgyu la 'gog pa gang yin pa/ /'di skad gsung pa dge sbyong che/ /sdig pa ci yang mi bya ste/ /dge ba phun sum tshogs par spyad/ /rang gi sems ni yongs su gdul/ /sangs rgyas bstan pa 'di yin no// //

