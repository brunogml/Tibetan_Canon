1a1(mdo sde): (a) @#/ ! /mdo sde sna tshogs kyi skor bzhugs so/ /
1a2(mdo sde): (黃) 經藏第三十部
1b1(mdo sde): las brgya tham pa/ bam po nyi shu bdun pa/ khrum stod ces bya ba ni/ gleng gzhi mnyan du
1b2(mdo sde): yod pa na bzhugs te/ de'i tshe nags khrod cig na drang srong lnga brgya tsam gnas te/ de dag de na 'khod cing me'i sbyin bsreg
1b3(mdo sde): byed do/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang ye shes la
1b4(mdo sde): mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa/
1b5(mdo sde): 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/
1b6(mdo sde): rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu la snyoms par
1b7(mdo sde): 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni chos nyid kyis
1b8(mdo sde): nyin dus gsum mtshan dus gsum ste/ nyin mtshan dus drug du sangs rgyas kyi spyan gyis 'jig rten la gzigs
2a1(mdo sde): te/ su ni dar/ su ni rgud/ su ni 'phongs shing 'dug /su ni nyam nga bar gyur/ su ni gnod pa dang ldan/ su ni 'phongs pa dang nyam nga ba dang gnod pa dang ldan/ su ni ngan song du gzhol/
2a2(mdo sde): su ni ngan song du 'bab/ su ni ngan song du bab/ su ni ngas ngan song nas phyung ste/ mtho ris dang thar pa dang 'bras bu la gzhag par bya/ su ni nyes par spyod pa'i 'dam du bying ba las lag nas drang bar bya/
2a3(mdo sde): su ni 'phags pa'i nor bdun med pa las/ 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams
2a4(mdo sde): bskyed zin pa las/ yongs su smin par bya/ su ni dge ba'i rtsa ba rnams yongs su smin pa zin pa las ye shes kyi mtshon gyis brtol bar bya/ su ni sangs
2a5(mdo sde): rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar
2a6(mdo sde): bya ba'i sras rnams la/ /sangs rgyas dus las yol ba med/ /de nas bcom ldan 'das kyis dgongs pa/ drang srong lnga brgya po rnams gdul ba'i dus la bab bo snyam du dgongs nas/ bcom ldan 'das
2a7(mdo sde): kyis ci nas drang srong lnga brgya po de dag gis me'i sbyin bsreg gi thab de dag thams cad kyi nang du sangs rgyas kyi zhabs kyi rjes mthong la/ de phyin cad me sbar bar mi nus pa de lta bur byin gyis brlabs so/ /
2a8(mdo sde): de nas de dag 'di snyam du sems te/ rjes 'di'i mthus bdag cag gi me'i thab rnams kyi nang du me sbar mi nus par gyur pa las na/ rjes 'di dge ba zhig yin pa 'dra ste/ rjes 'di lha chen po'i
2b1(mdo sde): rjes ma yin/ grang snyam nas/ drang srong lnga brgya po de dag gis sangs rgyas kyi rjes de dag la bsreg bya phul nas/ sangs rgyas kyi mthus sbyin bsreg de dag rang sbar bar gyur te/ me lce tshangs pa'i 'jig rten du thug
2b2(mdo sde): par song ngo / /de nas drang srong rnams kyis de mthong nas ya mtshan du gyur te/ lha chen pos bdag cag la dgongs so snyam mo/ /de nas bcom ldan 'das kyis de rnams drang ba'i phyir/ rgyal bu rgyal byed kyi tshal
2b3(mdo sde): la thug pa'i bar du zhabs kyi rjes gcig nas gcig tu byin gyis brlabs so/ /de nas drang srong de dag gis/ me'i sbyin bsreg gi drung nas rjes gcig nas gcig tu sprul pa mthong nas de dag 'di snyam du sems te/
2b4(mdo sde): lha chen po ni lam 'dir gshegs so snyam nas zhabs kyi rjes gcig nas gcig tu rjes de dag la mchod pa byed cing dong nas/ de dag mthar gyis rgyal bu rgyal byed kyi tshal du zhugs so/ /de'i tshe bcom ldan 'das
2b5(mdo sde): 'khor rgya phrag du ma'i gung la bzhugs te chos ston to/ /de nas drang srong lnga brgya po de dag gis sangs rgyas bcom ldan 'das sku skyes bu chen po'i mtshan sum bcu rtsa gnyis kyis legs par brgyan cing spa bar
2b6(mdo sde): byas pa/ me lus kyi dbyibs su 'dug pa lta bu/ me lce mar gyis btab pa lta bu/ mar me gser gyi snod du bzhag pa lta bu/ mchod sdong rin po che sna tshogs kyis spras pa lta bu/ blo gsal zhing
2b7(mdo sde): dri ma med pa rnam par dag pa dang ldan pa'i sangs rgyas bcom ldan 'das mthong ngo / /mthong nas kyang mchog tu dga' ba skyes te/ dge ba'i rtsa ba bsags pa'i rgyu las byung ba'i sems can gyis
2b8(mdo sde): dang po sangs rgyas mthong ba'i nyams bde ba ci 'dra ba de lta bu ni/ lo bcu gnyis kyi bar du zhi gnas kyi sems la goms par byas pa la yang nyams bde ba de lta bu skye bar mi 'gyur ro/ /de ltar mthong nas
3a1(mdo sde): bcom ldan 'das ga la ba der dong ste phyin nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir spyan sngar 'khod do/ /de nas bcom ldan 'das kyis de rnams kyi
3a2(mdo sde): bsams pa dang / bag la nyal dang / khams dang / shes pa dang / rang bzhin thugs su chud nas/ de dang mthun pa'i chos bstan te/ de nas drang srong de dag gis stan de nyid la 'khod bzhin du bden pa rtogs pa'i
3a3(mdo sde): mod la phyir mi 'ong ba'i 'bras bu mngon sum du byas so/ /de dag gis bden pa mthong nas/ stan las langs te bla gos phrag pa gcig tu gzar nas/ bcom ldan 'das ga la ba de logs su thal mo sbyar ba
3a4(mdo sde): ba btud de/ bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu byung ba dang / bsnyen par rdzogs shing dge slong gi dngos po thob tu rung na/
3a5(mdo sde): bdag cag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis dge slong tshur shog ces bya ba'i tshig gis rab tu phyung ste/ bsnyen par rdzogs par mdzad nas/
3a6(mdo sde): de rnams la lung yang phog ste/ de rnams kyis kyang brtson pa dang bsgrub pa dang / 'bad pas nyon mongs pa thams cad spangs nas/ dgra bcom pa nyid mngon sum du byas te/ de dag dgra bcom pa khams
3a7(mdo sde): gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/
3a8(mdo sde): rig pas sgo nga'i sbubs bcom pa/ rig pa dang mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang / nye dbang dang
3b1(mdo sde): bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong rnams kyis sangs rgyas bcom ldan 'das la zhus pa/ btsun pa bcom ldan 'das kyis drang
3b2(mdo sde): srong 'di rnams la zhabs kyi rjes bstan pas drangs te rab tu byung nas/ g.yung drung gi mthar thug pa grub pa dang / bde ba'i mya ngan las 'das pa la bkod pa la gzigs/ bcom ldan 'das kyis bka' stsal
3b3(mdo sde): pa/ da ltar 'ba' shig ma yin te/ 'das pa'i dus na yang drang srong lnga brgya po 'di rnams ci ltar zhabs kyi rjes bstan pas drangs te rab tu phyung nas/ tshe gcig tu tshangs par spyod pa spyad du bcug pa de nyon cig
3b4(mdo sde): dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/
3b5(mdo sde): 'jig rten mkhyen pa/ skyes bu 'dul ba'i kha lo bsgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ der gang gi tshe yang dag par
3b6(mdo sde): rdzogs pa'i sangs rgyas 'od srung gis cho 'phrul chen po bstan pa de'i tshe der skye bo phyi ma rnams la brtse ba dang / drang srong lnga brgya po de dag drang ba'i phyir/ rtags su rung ba'i sangs rgyas kyi zhabs kyi rjes
3b7(mdo sde): byin gyis brlabs so/ /de'i tshe na lho phyogs na dka' thub kyi nags shig na drang srong lnga brgya tsam gnas pa de dag steng gi bar snang las ri spos kyi ngad ldang ba las chas te/ dong ba las de dag ri rab la
3b8(mdo sde): brdugs pa bzhin du sangs rgyas kyi zhabs kyi rjes rnams kyi steng du brdugs nas de rnams ya mtshan du gyur te/ bdag cag rdzu 'phrul yang ma nyams la/ nam mkha' la yang thogs par gyur to snyam mo/ /
4a1(mdo sde): de nas de dag la dga' ba'i lhas/ de dag la smras pa/ khyed ni rdzu 'phrul ma nyams mod kyi/ khyed kyi 'og na sangs rgyas kyi zhabs kyi rjes yod la de'i steng du ni brgya byin dang tshangs pa la stsogs
4a2(mdo sde): pas kyang 'gro mi nus so/ /de nas drang srong de rnams zhabs kyi rjes de la shin tu dga' bar gyur te/ dga' bar gyur nas sa la babs te/ zhabs kyi rjes de dag la bkur sti byed pa la zhugs so/ /yang dag par
4a3(mdo sde): rdzogs pa'i sangs rgyas 'od srung gis de rnams drang ba'i phyir/ drang srong gnas pa la thug pa'i bar du zhabs kyi rjes gcig tu byin gyis brlabs nas/ drang srong rnams kyis bsams pa/ rjes 'di
4a4(mdo sde): dag ni lha'i yin te/ 'di ni lhas 'dir gshegs so snyam nas/ rjes de thog thag tu drang srong gnas par dong nas/ drang srong lnga brgya po de dag gis thag ring po zhig nas yang dag par rdzogs pa'i sangs
4a5(mdo sde): rgyas 'od srung mthong ngo / /mthong nas kyang de dag de bzhin gshegs pa dgra bcom pa yang dag par rdzogs pa'i sangs rgyas 'od srung la shin tu dga' bar gyur to/ /dga' bar gyur nas kyang yang dag par
4a6(mdo sde): rdzogs pa'i sangs rgyas 'od srung ga la ba der dong ste lhags nas zhabs la mgo bos phyag 'tshal te/ bla gos phrag pa gcig tu bzar nas/ yang dag par rdzogs pa'i sangs rgyas 'od srung ga la
4a7(mdo sde): ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu byung ba dang / bsnyen par rdzogs
4a8(mdo sde): shing dge slong gi dngos po thog tu rung na/ bdag cag kyang bcom ldan 'das kyi thad du tshangs par spyod pa spyad par 'tshal lo/ /de nas yang dag par rdzogs pa'i sangs rgyas 'od srung gis de dag rab tu
4b1(mdo sde): phyung ste/ bsnyen par rdzogs par mdzad nas/ de rnams la lung yang phog ste/ de dag gis der tshe gcig tu tshangs par spyod pa spyad kyang / gang gis kyang yon tan gyi tshogs ma thob nas/ 'chi khar de dag
4b2(mdo sde): gis smon lam btab pa/ 'di ltar bdag gis yang dag par rdzogs pa'i sangs rgyas 'od srung gis bstan pa la/ tshe gcig tu tshangs par spyod pa spyad kyang / bdag gis kyang yon tan gyi tshogs ma thob kyi/
4b3(mdo sde): yang dag par rdzogs pa'i sangs rgyas 'od srung gis/ bram ze'i khye'u bla ma lung bstan pa gang yin pa'i sangs rgyas bcom ldan 'das de/ bdag gis mnyes par byed par gyur cig /mi mnyes par byed
4b4(mdo sde): par ma gyur cig / de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig ces byas so/ /
4b5(mdo sde): dge slong dag ci snyam du sems/ de'i tshe drang srong lnga brgya por gyur pa gang yin pa de dag ni/ drang srong lnga brgya po 'di dag kho na yin te/ de dag gis der tshe gcig tu tshangs
4b6(mdo sde): par spyod pa spyad nas/ 'chi kar smon lam btab ste/ yang dag par rdzogs pa'i sangs rgyas 'od srung gis/ bram ze'i khye'u bla ma lung bstan pa gang yin pa'i
4b7(mdo sde): sangs rgyas bcom ldan 'das de/ bdag cag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu
4b8(mdo sde): byung nas/ nyon mongs pa thams cad spangs te/ dgra bcom pa nyid mngon sum du byed par gyur cig ces byas pa des na/ dge slong dag nga yang dag par rdzogs pa'i sangs rgyas 'od srung dang shin tu mnyam
5a1(mdo sde): pa dang shugs mnyam pa dang / mdzad pa mnyam pa dang / thabs mnyam pa brnyes par gyur nas/ 'di rnams kyis mnyes par byas nas/ mi mnyes par ma byas la/ nga nyid kyi bstan pa la rab tu byung nas
5a2(mdo sde): nyon mongs pa thams cad spangs te/ dgra bcom pa nyid mngon sum du byas so/ /long ba zhes bya ba ni/ sangs rgyas bcom ldan 'das yul mi thi la na/ lha chen po'i a mra'i tshal na bzhugs te/
5a3(mdo sde): de'i tshe yul mi thi la na/ khyim bdag tshogs can zhes bya ba phyug cing nor mang la longs spyod che ba/ rnam thos kyi bu'i nor dang mnyam pa/ rnam thos kyi bu'i nor dang 'gran pa zhig gnas pa des thabs zlar bab
5a4(mdo sde): pa las chung ma blangs te/ de de dang lhan gcig rtse zhi dga' la dga' mgur spyod par byed do/ /phyi zhig na de'i chung ma la bu chags nas/ de zla ba dgu 'am bcu lon pa dang / bu byad ngan po long ba zhig btsas
5a5(mdo sde): so/ /de nas khyim bdag des bu de mthong ngo / /de mthong ma thag tu pha ma gnyis sdug bsngal chen po skyes so/ bdag cag gnyis rgya lam lan cig na bu btsas kyang de 'di 'dra bar gyur na/ bdag cag
5a6(mdo sde): gnyis la bu byad ngan po long ba 'di lta bu mi dgos kyis/ phye ma red nam sros na phyir phyung la khyi rnams la sbyin no zhes byas nas/ pha ma gnyis kyis phyir phyung ste/ lam po cher bor nas khyi rnams la byin
5a7(mdo sde): no/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang / ye shes la mnga' brnyes pa ma 'dres pa'i dran pa nye bar gzhag pa gsum la mkhas pa/ mi
5a8(mdo sde): 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod g.yul ba/ rnam par thar pa brgyad la bsam
5b1(mdo sde): gtan pa/ mthar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni/ chos nyid kyis nyin
5b2(mdo sde): dus gsum mtshan dus gsum ste/ nyin mtshan dus drug du sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar gyur/ su ni gnod pa dang
5b3(mdo sde): ldan/ su ni 'phongs pa dang nyam nga ba dang gnod pa dang ldan/ su ni ngan song gsum du gzhol/ su ni ngan song du 'bab/ su ni ngan song du bab/ su ni ngan song nas phyung te/ mtho ris dang thar pa'i 'bras bu
5b4(mdo sde): la bzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa las/ 'phags pa'i nor bdun gyi dbang phyug la dbang byed du gzhug par bya/
5b5(mdo sde): su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las/ ye shes kyi mtshon
5b6(mdo sde): gyis brtol bar bya/ su la ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol
5b7(mdo sde): bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis dgongs pa/ khye'u 'di lung bstan pa'i dus la bab ste/ khye'u 'di las
5b8(mdo sde): brten nas/ gdul bar bya ba'i skye bo mang po drang bar bya dgos so snyam du dgongs nas/ bcom ldan 'das kyis ci nas khye'u de khyis za bar mi 'gyur bar byin gyis brlabs so/ /de nas bcom ldan 'das nang
6a1(mdo sde): par sngar bzhengs nas/ sham thabs dang chos gos gsol te/ lhung bzed bsnams nas/ dge slong gi tshogs kyis zhabs ring byas te/ dge slong gi dge 'dun gyis mdun du bdar
6a2(mdo sde): nas/ yul mi thi lar gshegs te/ bcom ldan 'das khye'u de dang 'dab nye ba zhig tu bzhugs so/ /de nas yul mi thi la na gnas pa'i skye bo mang pos/ sangs rgyas bcom ldan 'das mthong ngo / /
6a3(mdo sde): mthong nas kyang ya mtshan du gyur te/ sngon gyi dge ba'i rtsa bas bskul nas bcom ldan 'das ga la ba der dong ste lhags so/ /de nas bcom ldan 'das 'di snyam du dgongs te/ ma la bdag gis ci nas
6a4(mdo sde): khye'u 'dis tshe rabs snga ma dran par 'gyur zhing tshig kyang smra la/ nga dang lhan tu gtam zer bar 'gyur ba de lta bu'i ting nge 'dzin la 'jug par bya'o/ snyam du dgongs nas/ bcom ldan 'das kyis de ltar
6a5(mdo sde): byin gyis brlabs te/ khye'u des sngon gyi tshe rabs dran nas tshig smra zhing bcom ldan 'das dang lhan cig tu gtam zer bar gyur te/ der bcom ldan 'das kyis khye'u de la bka' stsal pa/ khye'u khyod
6a6(mdo sde): mi sdug pa yin nam/ bcom ldan 'das mi sdug pa lags so/ /khye'u khyod mi sdug pa yin nam/ bde bar gshegs pa mi sdug pa lags so/ /bka' stsal pa/ lus dang ngag dang
6a7(mdo sde): yid kyis nyes par spyod pa'i las kyi 'bras bu rnam par smin pa mi sdug pa nyams su myong ba yod dam/ gsol pa/ bcom ldan 'das lus dang ngag dang yid kyis nyes par spyod pa'i las kyi
6a8(mdo sde): 'bras bu rnam par smin pa mi sdug pa nyams su myong ba mchis lags so/ /bka' stsal pa/ khyod kyi mi dge ba'i bshes gnyen su yin/ gsol pa/ rang gi sems lags so/ /
6b1(mdo sde): de nas de thos ma thag tu skye bo phal po che rnams ya mtshan du gyur te/ sems can 'di lta bu sngon gyi tshe rabs dran la/ tshig gyang smra zhing / bcom ldan 'das dang gtam zer ba su zhig gu snyam mo/ /
6b2(mdo sde): sangs rgyas bcom ldan 'das rnams ni snyan slebs par dka' ba yin te/ de dag gis sangs rgyas bcom ldan 'das la zhu ba'i thugs ma thub nas/ tshe dang ldan pa kun dga' bo la dris pa/
6b3(mdo sde): btsun pa kun dga' bo/ /sems can 'di lta bu sngon gyi tshe rabs kun kyang dran la tshig smra zhing / bcom ldan 'das dang lhan cig tu gtam zer ba 'di su zhig /tshe dang ldan pa kun dga' bos smras pa/ sangs
6b4(mdo sde): rgyas bcom ldan 'das la zhus shig / de dag gis smras pa/ sangs rgyas bcom ldan 'das rnams ni snyan slebs par dka' bas na/ bdag cag gis sangs rgyas bcom ldan 'das la zhu ba'i thugs mi
6b5(mdo sde): thub bo/ /kun dga' bos smras pa/ sangs rgyas bcom ldan 'das rnams ni snyan slebs par dka' mod kyi khyed la snying brtse ba'i phyir zhu bar bya'o zhes byas nas/ tshe dang ldan pa kun dga' bos bla
6b6(mdo sde): gos phrag pa gcig tu bzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa sems can 'di lta bu sngon gyi tshe rabs
6b7(mdo sde): dran la tshig smra zhing / bcom ldan 'das dang bka' mchid bgyid pa su lags/ bcom ldan 'das kyis bka' stsal pa/ kun dga' bo sems can 'di sdig pa byed byed pa yin te/ 'dis sdig pa'i
6b8(mdo sde): las mang po byas so/ /kun dga' bo sngon byung ba 'das pa'i dus na yul mi thi la 'di nyid na/ rgyal po mi sdug pa zhes bya ba rgyal po byed de/ rgyal po de phrag dog can zhig tu gyur nas/ de gang gi tshe
7a1(mdo sde): btsun mo'i 'khor gyis zhabs ring byas nas/ skyed mos tshal gyi sa 'am gzhan gang du 'gro bar 'dod pa na/ de'i lam thams cad du mi med par byed de/ skar khung rnams dang sgo rnams kyang yol ba
7a2(mdo sde): stugs pos gcod par byed do/ /brgya la 'ga' zhig gis glo bur du btsun mo'i 'khor mthong na/ des de'i mig 'byin par byed de/ de lta bu'i tshul gyis des sems can mang po'i mig med par byas so/ /
7a3(mdo sde): de nas phyi zhig na de'i btsun mo'i 'khor gyis zhabs ring byas te/ skyed mos tshal gyi nang du song ngo / /sangs rgyas bcom ldan 'das rnams 'jig rten na mi bzhugs pa de'i tshe/ rang sangs rgyas sdug cing 'phongs
7a4(mdo sde): pa rnams la snying brtse ba/ bas mtha'i gnas mal na gnas pa/ 'jig rten gyi yon gnas gcig pu bse ru lta bu dag 'jig rten du byung ste/ rang sangs rgyas shig lam de nas 'ongs pa de/ rgyal po'i
7a5(mdo sde): zhabs ring ba rnams kyis tshor nas/ de de'i btsun mo'i 'khor gyi mdun du bab ste/ bud med de dag gis de'i lus mdzes pa mthong nas de dag dga' bar gyur to/ /dga' bar gyur nas kyang gdong g.yogs
7a6(mdo sde): phye ste/ btud zhing phyag byas so/ /de nas rgyal pos kyang de thos te/ thos ma thag tu de phrag dog gi gzhi las khro ba'i kun nas dkris pa chen po skyes te/ de khros nas rgyal po'i zhabs ring ba rnams la
7a7(mdo sde): bka' stsal te/ khyed deng la rab tu byung ba de'i mig gnyis phyung zhig ces bsgo'o/ /de thos ma thag tu/ rgyal po'i zhabs ring ba rnams kyis rang sangs rgyas de bzung nas mig gnyis phyung ste/ rang
7a8(mdo sde): sangs rgyas de yang sngon gyi las myong bar 'gyur ba de mngon sum du gyur pas rdzu ba yang ma dran na/ 'phrul pa lta ci smos/ de nas rang sangs rgyas des bsams pa/ nyon mongs pa 'di ni mngon par smas
7b1(mdo sde): shing nyams par gyur te/ 'khor ba na 'khor zhing yun ring por sdug bsngal chen po rnyed na mi rung gis/ 'di'i ra mda' bya dgos so snyam ste/ steng gi nam mkha' la mngon par 'phags nas 'bar ba dang /
7b2(mdo sde): lam mer 'dug pa dang / char 'bebs pa dang / glog 'gyur ba'i cho 'phrul rnams bstan to/ /so so'i skye bo rnams ni rdzu 'phrul gyis myur du dad par byed de/ rgyal po des sdong po sog les bcad pa bzhin du zhabs
7b3(mdo sde): la phyag 'tshal te smras pa/ skal pa chen po dang ldan pa mar spyon/ bdag nyes par spyad pa'i 'dam du bying ba'i lag nas drang du gsol zhes byas so/ /bdag nyid chen po de yang yongs su mya ngan las 'das nas
7b4(mdo sde): rgyal po des de'i sku gdung la mchod pa byas te/ smon lam btab pa/ 'di ltar bdag gis sems can dag pa 'di lta bu la gnod pa byed du bcug pa'i las 'di'i 'bras bu bdag gis nyams su myong bar ma gyur cig /
7b5(mdo sde): 'di ltar phyir yang bkur sti byas pa rnams kyi dge ba'i rtsa ba 'dis na/ bdag gang dang gang du skye bar 'gyur ba de dang der/ phyug cing nor mang la longs spyod che ba'i rigs su skye bar shog shig /'di bas kyang ches
7b6(mdo sde): khyad par du 'phags pa'i ston pa mnyes par byed par gyur cig / mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par
7b7(mdo sde): gyur cig ces byas so/ /dge slong dag ci snyam du sems/ de'i tshe rgyal po mi sdug par gyur pa gang yin pa de ni/ long ba 'di kho na yin te/ des rang sangs rgyas de'i mig gnyis phyung ba dang / sems can stong
7b8(mdo sde): phrag du ma'i mig med par byas pa'i las de'i rnam par smin pas lo brgya phrag du ma dang / lo stong phrag du mar dmus long 'ba' shig tu gyur te/ sems can dmyal bar yang 'tshed par gyur to/ /de nas shi 'phos nas
8a1(mdo sde): kyang tshe rabs lnga brgyar yi dags su skyes te/ der yang 'dis dmus long du gyur pa 'ba' zhig gi sdug bsngal chen po myong bar gyur to/ /yi dags las shi 'phos nas tshe rabs lnga brgyar dud 'gror
8a2(mdo sde): skyes te/ der yang dmus long 'ba' shig tu gyur to/ /dud 'gro las shi 'phos nas tshe rabs lnga brgyar mir skyes te/ thams cad du dmus long du gyur to/ /de nas dge slong rnams kyis gsol pa/ btsun pa sems
8a3(mdo sde): can 'di sdug bsngal 'di las nam thar bar 'gyur/ bka' stsal pa/ dge slong dag nyan thos dang rang sangs rgyas las 'das pa'i/ yang dag par rdzogs pa'i sangs rgyas yid bzang zhes bya ba 'jig rten du 'byung bar
8a4(mdo sde): 'gyur te/ de'i gsungs rab la sems can 'di mir skye bar 'gyur te/ dbang po ma tshang bar 'gyur ro/ /de nas de'i gsung rab la rab tu byung nas nyon mongs pa thams cad spangs te/ dgra bcom pa nyid mngon sum du
8a5(mdo sde): byed par 'gyur ro/ /de nas dgra bcom pa thob kyang nyal ba'i tshe/ las las skyes pa'i bya rog dag lhag nas mig gnyis 'byin par 'gyur la/ de gzhi des yongs su mya ngan las 'da' bar 'gyur te/
8a6(mdo sde): der las 'di las thar bar 'gyur ro/ /de nas de thos ma thag tu skye bo phal po che de dag skyo ba chen po skyes te/ nyon mongs pa'i dbang gis 'khor ba na/ sdug bsngal 'di lta bu dag rnyed par 'gyur ro snyam mo/ /
8a7(mdo sde): de nas bcom ldan 'das kyis de dag yid skyo bar gyur par thugs su chud nas/ de dag dang mthun pa'i chos bstan te/ des na skye bo mang po de dag gis stan de dag nyid la 'khor bzhin du/ kha cig gis ni dro bar gyur
8a8(mdo sde): pa bskyed do/ /kha cig gis ni spyi bo dang / bden pa' dang mthun pa'i bzod pa dang / 'jig rten gyi chos kyi mchog dang / mthong ba'i snyoms par 'jug pa bskyed do/ /kha cig gis ni rgyun tu zhugs pa'i 'bras
8b1(mdo sde): bu mngon sum du byas so/ /kha cig gis ni lan cig phyir 'ong ba'i 'bras bu mngon sum du byas so/ /kha cig ni rab tu byung nas dgra bcom pa nyid mngon sum du byas so/ /kha cig gis ni 'khor los bsgyur ba'i rgyal
8b2(mdo sde): por 'gyur ba'i sa bon bskyed do/ /kha cig gis ni stobs kyi 'khor los bsgyur bar 'gyur ba dang / kha cig gis ni tshangs par 'gyur ba dang / kha cig gis ni nyan thos kyi byang chub dang / kha cig gis ni rang sangs rgyas
8b3(mdo sde): kyi byang chub dang / kha cig gis ni bla na med pa yang dag par rdzogs pa'i byang chub kyi sa bon bskyed do/ /'khor de dag gi nang nas phal cher ni sangs rgyas la gzhol/ chos la 'bab/ dge 'dun la bab par gyur to/ /
8b4(mdo sde): gcer bu pa 'od srung zhes bya ba ni/ gleng gzhi ni rgyal po'i khab na bzhugs te/ de'i tshe ri khrod gcig na bram ze dbul po cig gnas pa de zhing las kyis 'tsho bar byed do/ /de nas phyi zhig na de'i chung ma la
8b5(mdo sde): bu chags na/ de zla ba dgu 'am/ bcu lon pa dang / khu tsa btsas te de'i btsas ston rgyas par byas nas/ khye'u 'di'i ming ci skad gdags shes ming 'dogs par byed do/ /khye'u 'di 'od srung gi rigs
8b6(mdo sde): yin pas na/ khye'u 'di 'od srung du ming gdags so zhes zer ro/ /de nas khye'u 'od srung 'o ma dang / zho dang / mar dang / mar gyi snying ku rnams kyis bskyed bsrings nas/ de gang gi tshe cher skyes pa de'i tshe/
8b7(mdo sde): de pha ma dang lhan cig tu zhing las la 'gro'o/ /de nas des lta bas na pha des srog chags stong phrag du ma kha 'dog par byed pa mthong nas/ pha la smras pa/ yab gcig khyod kyis srog chags stong phrag du ma
8b8(mdo sde): gyin la sdug bsngal bar byed pa/ 'di lta bu'i 'tsho ba/ khyod la ci dgos/ phas smras pa/ bu bdag gi 'tsho ba ni 'di yin te gzhan med do/ /de nas khye'u des bsams pa/ bdag 'tsho ba 'di lta bu btang la
9a1(mdo sde): nags khrod du gnas bca'o snyam nas/ nges par chos so/ /de nas de gang gi tshe bcom ldan 'das kyis/ bla na med pa'i ye shes brnyes nas/ mthar gyis 'dul bar bya ba rnams kyi don mdzad cing
9a2(mdo sde): rgyal po'i khab du gshegs nas/ bcom ldan 'das kyi grags pa kun tu rgyas par gyur to/ /de nas bcom ldan 'das bdud rtsi'i char 'bebs shing bdud rtsis 'gro ba rnams tshim par mdzad do/ /khye'u 'od srung
9a3(mdo sde): gis kyang dge sbyong gau ta ma rgyal po'i khab na bzhugs te/ des ni bdud rtsi'i char 'bebs shing / bdud rtsis 'gro ba rnams tshim par mdzad do zhes thos ma thag tu pha ma la gsol te/ yab yum bdag dge sbyong
9a4(mdo sde): gau ta ma'i thad du tshangs par spyod pa spyad du mchi'o zhes byas nas songs ngo / /de nas rgyal po'i khab tu 'gro zhes byas nas des der gcer bu pa gnyen gyi bu mthong nas des bsam pa/ dge sbyong gau ta ma ni 'di yin no
9a5(mdo sde): snyam nas/ de de'i thad du rab tu byung ngo / /rab tu byung nas kyang des ltas kyi dpyad lobs nas/ de de la slob dpon gyi mchog tu gyur to/ /de nas de'i ming 'od srung zhes bya ba gang yin pa de med par gyur te/
9a6(mdo sde): ming gcer bu pa 'od srung dang rus gcig pa 'od srung dang rus gcig pa zhes bya bar gyur to/ /phyi zhig na de bdag nyid tshe zad pa'i rtags mthong nas bsam pa/ bdag ni zhag bdun na med par 'gyur ro snyam mo/ /
9a7(mdo sde): de nas bcom ldan 'das kyis bstan pa la dga' ba'i lhas de la sbran te/ gcer bu pa 'od srung dang rus gcig pa/ mi dgar ma byed cig /bcom ldan 'das de ni 'chi ba las nges par 'byung bar 'gyur ba'i
9a8(mdo sde): lam ston pa yin te/ de ni rgyal po'i khab 'di na bzhugs te kyis/ de la bsnyen bkur gyis shig /de ltar byas dang khyod la legs par 'gyur ro zhes byas so/ /de nas de thos de de ma thag tu gcer bu pa 'od srung
9b1(mdo sde): dang rus gcig pa rgyal po'i khab nas byung ste/ 'od ma'i tshal logs su chas pa las/ lam phyed du de'i blo skyes pa/ dge slong rnams ni ngo tsha shes shing khrel yod pa yin la/ bdag ni gcer bur 'dug pas na/
9b2(mdo sde): de dag dang mngon sum du phrad du 'gro mi phod kyis/ bdag re shig 'od ma'i tshal du mi 'gro bar/ lam phyed 'di nyid du 'dug par bya'o/ /lam phyed 'di nyid du 'dug bzhin du bdag gis dge sbyong go'u ta ma la
9b3(mdo sde): bsnyen bkur bya'o snyam mo/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang ye shes la mnga' brnyes pa/ ma 'dres pa'i dran pa nye bar gzhag pa gsum la
9b4(mdo sde): mkhas pa/ mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skya mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la bsam gtan
9b5(mdo sde): pa/ mthar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrags pa rnams ni/ chos kyis nyin dus gsum mtshan
9b6(mdo sde): dus gsum ste/ nyin mtshan dus drug du sangs rgyas kyi spyan gyis 'jig rten la gzigs te/ su ni rgud/ su ni dar/ su ni phongs shing 'dug /su ni nyam nga bar 'gyur/ su ni gnod pa dang ldan/ su ni 'phongs pa dang /
9b7(mdo sde): nyams nga ba dang / gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngan song nas phyung ste/ mtho ris dang thar pa dang 'bras bu la gzhag par bya/ su ni nyes par
9b8(mdo sde): spyod pa'i 'dam du bying ba las lag nas drang bar bya/ su ni 'phags pa'i nor bdun med pa las/ 'phags pa'i nor bdun gyi dbang phyug la/ dbang byed du gzhug par bya/ su ni dge ba'i rtsa ba rnams ma bskyed pa ni
10a1(mdo sde): bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las/ ye shes kyi mtshon gyis brtol bar bya/ su la ni sangs
10a2(mdo sde): rgyas byung bas brgyan pa'i 'jig rten 'bras bu dang bcas par bya snyam du/ ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i
10a3(mdo sde): sras rnams la/ /sangs rgyas dus las yol ba med/ /de nas bcom ldan 'das kyis dgongs pa/ gcer bu pa 'od srung dang rus gcig pa gdul pa'i dus la bab bo snyam du dgongs nas/ 'od ma'i tshal nas byung
10a4(mdo sde): ste/ sa phyogs gang na gcer bu pa 'od srung dang rus gcig pa'i sa phyogs der gshegs nas/ gcer bu pa 'od srung dang rus gcig pas thag ring po zhig nas/ sangs rgyas bcom ldan 'das mthong ngo / /mthong nas kyang
10a5(mdo sde): bcom ldan 'das ga la ba der song ste phyin nas/ bcom ldan 'das dang lhan cig tu mngon sum du yang dag par mgu ba dang / yang dag par dga' bar 'gyur ba'i gtam sna tshogs byas nas/ phyogs gcig tu 'dug
10a6(mdo sde): go/ /de nas gcer bu pa 'od srung dang rus gcig pas/ bcom ldan 'das la 'di skad ces gsol to/ /kye gau ta ma gal te zhus nas/ zhu ba lung bstan pa'i slad du skabs phye na/ gau ta ma khyod la 'di nyid du/
10a7(mdo sde): phyogs 'ga' zhig zhu'o/ /bcom ldan 'das kyis bka' stsal pa/ 'od srung re shig nga rgyal po'i khab du bsod snyoms la 'gro dgos pas/ khyod kyis zhu ba lung bstan pa'i skabs su ma bab kyi/ kun
10a8(mdo sde): dga' ra ba'i phyi rol tu shog shig / der khyod kyi zhu ba lung bstan pa'i skabs su bab bo/ /gsol pa/ kye ma go'u ta ma gal te bdag kyang gzhan du 'gyur srid la/ yang na go'u ta ma gzhan du 'gyur yang
10b1(mdo sde): srid do/ /de bzhin du lan gnyis lan gsum du/ gcer bu pa 'od srung dang rus gcig pas gsol pa/ gal te zhus nas zhu ba lung bstan pa'i slad du skabs phye na/ go'u ta ma khyod la 'di nyid du phyogs 'ga' zhig
10b2(mdo sde): zhu'o/ /de nas lan gnyis lan gsum gyi bar du/ bcom ldan 'das kyis gcer bu pa 'od srung dang rus gcig pa la 'di skad ces bka' stsal to/ /'od srung re shig nga rgyal po'i khab du bsod snyoms la 'gro dgos
10b3(mdo sde): pas/ khyod kyis zhu ba lung bstan pa'i skabs su ma bab kyis/ kun dga' ra ba'i phyi rol tu shog shig dang / der zhu ba lung bstan pa'i skabs su bab bo/ /gsol pa/ kye go'u ta ma gal te zhus nas/ zhu ba lung
10b4(mdo sde): bstan pa'i slad du skabs phye na/ go'u ta ma khyod la 'di nyid du phyogs 'ga' zhig zhu'o/ /bcom ldan 'das kyis bka' stsal pa/ 'od srung khyod 'di nyid lan gnyis lan gsum gyi bar/ nges par gleng bar
10b5(mdo sde): byed na ni/ 'od srung khyod ci dang ci 'dod pa zhus shig /gsol pa/ go'u ta ma ci lags/ sdug bsngal rang gis byas sam/ bka' stsal pa/ 'od srung sdug bsngal rang gis byas so zhes ngas ma bshad do/ /
10b6(mdo sde): kye go'u ta ma ci lags/ sdug bsngal gzhan gyis bgyis sam/ 'od srung sdug bsngal gzhan gyis byas pa de ni ngas lung ma bstan to/ /go'u ta ma ci lags/ sdug bsngal rang gis kyang bgyis la
10b7(mdo sde): gzhan gyis kyang bgyis pa lags sam/ 'od srung sdug bsngal rang gis kyang byas pa dang / gzhan gyis kyang byas shes bya ba de yang ngas lung ma bstan to/ /go'u ta ma ci lags/ sdug bsngal rang gis
10b8(mdo sde): ma bgyis pa dang / gzhan gyis ma bgyis pa dang / rgyu las byung ba yang ma lags sam/ 'od srung 'di yang ngas lung bstan to/ /go'u ta ma ci lags/ sdug bsngal bdag gis bgyis pa dang
11a1(mdo sde): gzhan gyis bgyis pa dang / rgyu las byung ba yang ma lags/ zhes bgyis pa yang lung ma bstan to zhes gsung ngam/ 'od srung sdug bsngal rang gis byas pa dang / gzhan gyis byas pa dang / rgyu las
11a2(mdo sde): byung ba yang ma yin nam/ zhes 'dri na/ lung ma bstan to zhes nga zer ro/ /kye go'u ta ma ci lags/ sdug bsngal ma mchis pa kho na lags sam/ 'od srung sdug bsngal ni ye med pa ma yin te/ yod pa kho na
11a3(mdo sde): yin no/ /kye go'u ta ma sdug bsngal rang gis bgyis pa lags na/ ci nas bdag gis sdug bsngal shes par 'gyur ba dang mthong bar 'gyur ba de lta bu'i chos/ bcom ldan 'das kyis bdag la
11a4(mdo sde): bstan par smon to/ /'od srung gang gi tshe/ tshor ba yang de nyid yin la/ myong ba yang de nyid yin na ni/ de ltar sdug bsngal rang gis byas pa yin par 'gyur na/ 'od srung nga ni de skad mi zer ro/ /'od srung gi tshor ba yang
11a5(mdo sde): gzhan yin la myong ba yang gzhan yin na ni/ de lta na sdug bsngal gzhan gyis byas pa yin par 'gyur na/ 'od srung de ni de skad ces mi zer ro/ /'od srung gang gi tshe tshor ba yang de nyid yin la/ myong ba yang de
11a6(mdo sde): nyid yin pa dang / gang gi tshe tshor ba yang gzhan yin la/ myong ba yang gzhan yin na ni/ de ltar sdug bsngal rang gis byas pa yang yin la/ gzhan gyis byas pa yang yin par gyur na/ 'od srung nga ni de
11a7(mdo sde): skad mi zer ro/ /'od srung gang gi tshe sdug bsngal rkyen rnams med par 'gyur na ni/ de lta na sdug bsngal rang gis byas pa dang / gzhan gyis byas pa dang / rgyu las byung ba yin par 'gyur na/
11a8(mdo sde): 'od srung nga ni de skad mi zer ro/ /de bzhin gshegs pa ni mtha' de gnyis la mi brten par/ dbu ma'i lam gyi chos ston cing 'di lta ste/ 'di yod na ni 'di 'byung la/ 'di skyes pas 'di skye
11b1(mdo sde): bar 'gyur te/ 'di lta ste/ ma rig pa'i rkyen kyis 'du byed rnams 'byung / 'du byed kyi rkyen gyis rnam par shes pa 'byung / rnam par shes pa'i rkyen gyis ming dang gzugs 'byung / ming dang gzugs kyi rkyen
11b2(mdo sde): gyis skye mched drug 'byung / skye mched drug gi rkyen gyis reg pa 'byung / reg pa'i rkyen gyis tshor ba 'byung / tshor ba'i rkyen gyis sred pa 'byung / sred pa'i rkyen gyis len pa 'byung / len pa'i rkyen gyis srid pa
11b3(mdo sde): 'byung / srid pa'i rkyen gyis skye ba 'byung / skye ba'i rkyen gyis rga shi dang / mya ngan dang smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung bar 'gyur te/ de ltar na sdug bsngal
11b4(mdo sde): gyi phung po chen po 'ba' shig 'di 'byung bar 'gyur ro/ /'di lta ste/ 'di med na 'di mi 'byung la/ 'di 'gags pas 'di 'gag par 'gyur te/ 'di lta ste/ ma rig pa 'gags pas 'du byed 'gag /
11b5(mdo sde): 'du byed 'gags pas rnam par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag /skye mched drug 'gags pas
11b6(mdo sde): reg pa 'gag / reg pa 'gags pas tshor ba 'gag /tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /sred pa 'gags pas
11b7(mdo sde): skye ba 'gag / skye ba 'gags pas rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrugs pa rnams 'gag par 'gyur ro/ /de ltar na sdug bsngal
11b8(mdo sde): gyi phung po chen po 'ba' shig 'gag par 'gyur ro/ /chos kyi rnam grangs 'di bshad pa na/ gcer bu pa 'od srung dang rus gcig pa/ chos rnams la chos kyi mig rdul med cing / dri ma dang bral ba
12a1(mdo sde): skyes so/ /de nas gcer bu pa 'od srung dang rus gcig pas chos mthong / chos rnyed chos rtogs/ chos kyi gting slebs/ som nyi las brgal the tsom las brgal te/ gzhan gyi dring mi 'jog
12a2(mdo sde): cing gzhan gyi dkri ba med la/ ston pas bstan pa'i chos rnams la/ mi 'jigs pa thob nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol
12a3(mdo sde): to/ /btsun pa bdag ni mngon par 'phags lags so/ /mngon par zhugs pa lags so/ /btsun pa bdag bcom ldan 'das la skyabs su mchis pa dang / chos la skyabs su mchis pa dang / dge 'dun
12a4(mdo sde): la skyabs su mchis pa lags te/ bdag dge bsnyen phar bzung du gsol/ bdag mngon par dad par gyur te/ deng slan cad snying thag pa nas skyabs su mchis pa lags so zhes gsol nas/ de ltar
12a5(mdo sde): gcer bu pa 'od srung dang rus gcig pa/ bcom ldan 'das kyis gsungs pa la mngon par bstod cing / rjes su yi rangs nas/ bcom ldan 'das kyi zhabs la mgo bos phyag 'tshal te/
12a6(mdo sde): bcom ldan 'das kyi thad nas song ngo / /de nas gcer bu pa 'od srung dang rus gcig pa/ bcom ldan 'das kyi thad nas song nas/ ring por ma lon par ba drus ma zhig gis brdungs te bsad nas/ de 'chi kar
12a7(mdo sde): dbang po rnams dang zhing bzhin gyi mdog yongs su dag la/ pags pa'i mdog dkar por 'dug go/ /de nas dge slong mang po dag snga dro sham thabs dang / chos gos gyon nas/ lhung bzed thogs te/
12a8(mdo sde): rgyal po'i khab du bsod snyoms la dong nas/ dge slong mang po rgyal po'i khab du bsod snyoms la rgyu ba na/ gcer bu pa 'od srung dang rus gcig pas/ lam phyed de nyid du bcom ldan 'das la zhu ba
12b1(mdo sde): zhus te/ de bcom ldan 'das kyi thad nas de song nas ring po ma lon par ba drus mas brdungs te bsad nas/ de 'chi kar dbang po rnams dang zhing bzhin gyi mdog kyang yongs su dag la/ pags pa'i mdog dkar por
12b2(mdo sde): 'dug go zhes thos so/ /thos nas kyang rgyal po'i khab nas bsod snyoms blangs nas/ zas zos te phyis bsod snyoms spangs nas/ lhung bzed dang chos gos bzhag ste/ rkang pa bkrus nas/ bcom ldan
12b3(mdo sde): 'das ga la ba der dong ste lhags nas/ bcom ldan 'das kyi zhabs la mgo bos phyag 'tshal te/ phyogs gcig tu 'khod do/ /phyogs gcig tu 'khod nas/ dge slong mang pos bcom ldan 'das la 'di skad
12b4(mdo sde): ces gsol to/ /btsun pa 'di na bdag cag dge slong mang po snga dro sham thabs dang / chos gos gyon te/ lhung bzed thogs nas/ rgyal po'i khab du bsod snyoms la mchis pa na/ btsun pa bdag cag dge slong
12b5(mdo sde): mang po rgyal po'i khab du bsod snyoms la rgyu ba rnams kyis gcer bu pa 'od srung dang rus gcig pas shul phyed de nyid du/ bcom ldan 'das la zhu ba zhus nas/ bcom ldan 'das kyi thad nas song nas ring po ma lon
12b6(mdo sde): par ba drus mas brdungs te bkrum kar dbang po rnams dang zhing bzhin gyi mdog yongs su dag la/ pags pa'i mdog dkar por mchis so zhes thos lags na/ btsun pa de'i 'gro ba ni gang lags/ skye ba'i
12b7(mdo sde): gnas ni gang lags/ 'chi ba'i gnas ni gang lags/ bka' stsal pa/ dge slong dag rigs kyi bu de ni nor du gyur pa yin te/ des nga'i chos kyi rjes su mthun pa'i chos mngon par rtogs pas na/ des ni nga la
12b8(mdo sde): gnod pa ma byas kyis/ dge slong dag rigs kyi bu des ni 'di lta ste/ chos la lhag par bya ba byas nas/ mya ngan las 'das kyis/ de'i rus bu la rus bu'i mchod pa gyis shig ces bka' stsal to/ /
13a1(mdo sde): der bcom ldan 'das kyi gcer bu pa 'od srung dang rus gcig pa mchog tu gyur par lung bstan nas/ rgyal po'i khab der lha rnams kyis gcer bu pa 'od srung dang rus gcig pa yongs su mya ngan
13a2(mdo sde): las 'das so zhes bsgrags so/ /de nas de thos ma thag tu gzhan mu stegs pa rnams kyis/ ras kyi ba dan bsgrengs te/ lam po che dang srang dang / bzhi mdo dang / sum mdo rnams su bsgrags te/
13a3(mdo sde): dge sbyong go'u ta ma ni nga'i chos 'dul ba 'ba' shig la mthar thug pa yod kyis/ gzhan la med do zhe na/ nged kyi tshangs pa mtshungs par spyod pa 'di yang yongs su mya ngan las 'das so zhes smras nas/ /de dag de'i
13a4(mdo sde): thad du dong ste/ 'di'i rus bu la mchod pa bya'o snyam mo/ /dge slong dag kyang de'i thad du dong ste/ de'i rus bu la mchod pa bya'o snyam mo/ /de nas der mu stegs pa kun tu rgyu ba rnams na re 'di ni bdag cag gi tshangs pa
13a5(mdo sde): mtshungs par spyod pa yin gyis/ bdag cag gis 'di'i rus bu la mchod pa bya'o zhes zer ro/ /dge slong dag na re yang bdag cag ni 'di'i tshangs pa mtshungs par spyod pa yin gyis/ bdag cag gis 'di'i
13a6(mdo sde): rus bu la mchod pa bya'o zhes zer ro/ /de nas gzhan mu stegs pa kun tu rgyu ba dag na re/ bdag cag gis dbang po ni lha gang dag gis rgyal po'i khab 'dir bsgrags pa yin no zhes zer ro/ /dge slong dag na
13a7(mdo sde): re yang 'di su'i tshangs pa mtshungs par spyod pa yin pa/ lha de dag nyid la dri bar bya'o zhes zer ro/ /de nas de thos ma thag tu gzhan mu stegs kun tu rgyu ba de dag gis/ lha de dag nyid la gsol ba btab ste/
13a8(mdo sde): 'di su'i tshangs pa mtshungs par spyod pa yin pa dang / su ni ma yin pa ste lha rnams gsungs shig ces byas so/ /de nas chos rtogs pa'i lha rnams na re/ 'di ni dge slong rnams kyi tshangs pa mtshungs par
13b1(mdo sde): spyod pa yin te/ 'dis bcom ldan 'das las chos rtogs nas/ des na 'di bar ma dor yongs su mya ngan las 'das par gyur to/ /zhes zer ro/ /de nas de thos ma thag tu gzhan mu stegs pa kun tu rgyu rnams
13b2(mdo sde): skyengs nas sa phyogs de nas dong ngo / /de nas dge slong rnams kyis de'i rus bu rnams la rus bu'i mchod pa byas te/ 'od ma'i tshal du dong nas bcom ldan 'das la zhus pa/ btsun pa gcer bu pa 'od srung dang
13b3(mdo sde): rus gcig pa 'di las ci bgyis na/ las de'i rnam par smin pas ba drus mas brdungs te bkum lags/ bcom ldan 'das kyis bka' stsal pa/ dge slong dag 'di nyid kyis las de lta bu byas shing bstsags
13b4(mdo sde): te/ 'di sngon gyi gtam rgyud ni pus ka ras ra'i gtam rgyud las byung ba bzhin du/ ming po bzhis sring mo bzhi bsad pa'i bar du rgyas par brjod par bya'o/ /gsol pa/ btsun pa gcer bu pa 'od srung dang
13b5(mdo sde): rus gcig pas las ci bgyis na/ las de'i rnam par smin pas 'dis bcom ldan 'das mnyes par bgyis te/ mi mnyes par ma bgyis lags/ bcom ldan 'das kyis bka' stsal pa/ smon lam
13b6(mdo sde): gyi dbang las gyur to/ /gsol pa btsun pa/ 'dis smon lam gang du btab lags/ bcom ldan 'das kyis bka' stsal pa/ dge slong dag sngon byung ba 'das pa'i dus na/ bskal pa bzang po 'di nyid
13b7(mdo sde): la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/ skyes bu 'dul ba'i kha lo bsgyur ba/ bla na med pa/ lha dang mi
13b8(mdo sde): rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i grags pa kun tu rgyas par gyur to/ /de nas yang dag par rdzogs pa'i sangs rgyas 'od srung gis
14a1(mdo sde): bA ra na ser gnas bcas te/ bdud rtsi'i char 'bebs shing bdud rtsis 'gro ba rnams tshim par mdzad do/ /de'i tshe de'i dus na bram ze'i khye'u zhig gnas pa des kyang / bA ra na se na/ yang dag par
14a2(mdo sde): rdzogs pa'i sangs rgyas 'od srung zhes bya ba bdud rtsi'i char 'bebs te/ bdud rtsis 'gro ba rnams tshim par mdzad do zhes thos so/ /thos nas kyang yul drang srong smra bar song nas/ yang dag par rdzogs pa'i
14a3(mdo sde): sangs rgyas 'od srung de ga la bzhugs pa der song ste phyin nas/ yang dag par rdzogs pa'i sangs rgyas 'od srung gi zhabs la mgo bos phyag 'tshal nas/ chos mnyan pa'i phyir spyan sngar 'dug go/ /
14a4(mdo sde): de nas yang dag par rdzogs pa'i sangs rgyas 'od srung gis de dang mthun pa'i chos bstan te/ des yang dag par rdzogs pa'i sangs rgyas 'od srung las chos thos nas skyabs su 'gro ba dang / bslab
14a5(mdo sde): pa'i gzhi rnams blangs nas song ngo / /de nas des tshe gcig tu sbyin pa dag byin zhing / bsod nams dag byas te/ skyabs su 'gro ba dang / bslab pa'i gzhi rnams bsrung nas/ 'chi kar smon lam btab
14a6(mdo sde): pa/ 'di ltar bdag gis yang dag par rdzogs pa'i sangs rgyas 'od srung gi bstan pa la tshe gcig tu skyabs su 'gro ba dang / bslab pa'i gzhi rnams bsrungs kyang / yon tan gyi tshogs ci yang ma thob kyis
14a7(mdo sde): yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig / mi mnyes par byed par ma gyur cig
14a8(mdo sde): ces byas so/ /dge slong dag ci snyam du sems/ de'i tshe bram zer gyur pa gang yin pa de ni gcer bu pa 'od srung dang rus gcig pa 'di kho na yin te/ des der sbyin pa dag byin zhing / bsod nams dag byas nas
14b1(mdo sde): tshe gcig tu skyabs su 'gro ba dang / bslab pa'i gzhi rnams bsrung nas/ 'chi kar smon lam btab ste/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang
14b2(mdo sde): yin pa'i sangs rgyas bcom ldan 'das de bdag gis mnyes par byed par gyur cig / mi mnyes par byed par ma gyur cig ces byas pa des na/ dge slong dag nga yang dag par rdzogs pa'i sangs rgyas 'od srung
14b3(mdo sde): dang shin tu mnyam pa dang / shugs mnyam pa dang / mdzad pa mnyam pa dang / thabs mnyam pa brnyes par gyur nas/ 'dis nga mnyes par byas te/ mi mnyes par ma byas so// //
14b4(mdo sde): las brgya tham pa/ bam po nyi shu brgyad pa/ 'od srung gtso bo zhes bya ba ni/ gleng gzhi mnyan du yod pa na bzhugs te/ de'i tshe ri sul zhig na drang srong 'khor khri nyis stong yod pa
14b5(mdo sde): zhig gnas te/ drang srong de yang bstan bcos thams cad kyi mthar phyin pa rdzu 'phrul che zhing mthu che ba zhig ste/ des bram ze khri nyis stong po de dag bsam gtan bzhi dang / mngon par shes pa lnga la bkod do/ /
14b6(mdo sde): de nas gang gi tshe bcom ldan 'das kyis/ mtsho chen po ma dros pa'i nang du las kyi rnam par smin pa lung bstan nas/ mtsho de nyid kyi nang nas 'khor lnga brgya dang / nam mkha' las rgyal bu rgyal byed kyi tshal du
14b7(mdo sde): gshegs so/ /drang srong de 'khor dang bcas pas kyang bcom ldan 'das mtsho de nyid kyi nang nas nam mkha' la gshegs pa mthong ngo / /mthong ma thag tu bcom ldan 'das la dga' bar gyur nas/ thams cad bor
14b8(mdo sde): te/ bcom ldan 'das kyi phyi bzhin 'brang zhing / de dag rgyal bu rgyal byed kyi tshal du zhugs te/ bcom ldan 'das ga la bzhugs pa der dong ste lhags nas/ chos mnyan pa'i phyir spyan sngar 'khod do/ /
15a1(mdo sde): de nas bcom ldan 'das kyis drang srong khri nyis stong po de rnams kyi bsam pa dang / bag la nyal dang / khams dang shes pa dang / rang bzhin thugs su chud nas/ de dang mthun pa'i chos bstan to/ /
15a2(mdo sde): des na drang srong khri nyis stong po de rnams kyis stan de dag nyid la 'khod bzhin du bden pa rtogs pa'i mod la phyir mi 'ong ba'i 'bras bu mngon sum du byas so/ /drang srong gtso bo des ni thos pas rgyags shing dregs pas
15a3(mdo sde): ci yang ma thob bo/ /de nas drang srong khri nyis stong po de rnams stan las langs te/ bla gos phrag pa gcig tu bzar nas/ bcom ldan 'das ga la ba de logs su thal mo sbyar ba btud de/ bcom ldan 'das la
15a4(mdo sde): 'di skad ces gsol to/ /btsun pa bdag cag legs pa gsung pa'i chos 'dul ba la rab tu byung ba dang / bsnyen par rdzogs shing dge slong gi dngos po thob tu rung na/ bdag cag kyang bcom ldan 'das kyi
15a5(mdo sde): thad du tshangs par spyod pa spyad par 'tshal lo/ /de nas bcom ldan 'das kyis drang srong khri nyis stong po de dag la dge slong tshur shog ces bya ba'i tshig gis rab tu phyung ste/ bsnyen par rdzogs par mdzad nas/
15a6(mdo sde): de rnams la lung yang phog ste/ de rnams kyis kyang brtson pa dang / bsgrub pa dang / 'bad pas nyon mongs pa thams cad spangs ste/ dgra bcom pa nyid mngon sum du byas so/ /drang srong gtso bo de ni rab tu byung
15a7(mdo sde): la ci yang ma thob bo/ /de nas de thos nas 'bad pa la zhugs te/ des ring po ma lon par sde snod gsum lobs nas/ rig pa dang grol ba'i spobs pa dang ldan pa'i chos smra bar gyur to/ /de nas phyi zhig na
15a8(mdo sde): de'i blo skyes pa/ bdag gis sems can stong phrag du ma dag la chos ston la bdag nyid ni chos ston par mi 'dod de/ bdag gi grogs po 'di dag thams cad kyis dgra bcom pa nyid thob la
15b1(mdo sde): bdag gis de thos nas ci bya gtol med par gyur te/ khyad par ci yang ma thob kyis/ bdag gis mnyan pa dang / bsam gtan btang la re shig bsgrim par bya'o snyam nas/ des thos pa de nyid bsam pa dang /
15b2(mdo sde): 'jal ba dang nye bar brtags pas/ nyon mongs pa thams cad spangs nas/ dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas/ gser dang bong bar
15b3(mdo sde): mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgong nga'i sbub bcom pa/ rig pa dang mngon par shes pa dang / so so yang dag par
15b4(mdo sde): rig pa thob pa srid pa'i rnyed pa dang / chags pa dang / bkur sti la mi blta ba/ dbang po dang / nye dbang dang bcas pa'i lha rnams kyis mchod cing rjed pa dang / gus par smra ba'i gnas su gyur to/ /de nas dge
15b5(mdo sde): slong rnams kyis sangs rgyas bcom ldan 'das la gsol pa/ btsun pa dreng srong de thos pa'i rgyags pas dregs nas ci yang ma thob la/ slad kyis thos pa de nyid sems pa dang / 'jal ba dang / nye bar brtags
15b6(mdo sde): pa dang / nyon mongs pa thams cad spangs nas/ dgra bcom pa nyid mngon sum du bgyis pa la gzigs/ bcom ldan 'das kyis bka' stsal pa/ da ltar 'ba' shig ma yin gyi te/ 'das pa'i dus na yang 'dis
15b7(mdo sde): sems pa dang 'jal ba dang / brtags pas bsam gtan bzhi dang mngon par shes pa lnga ci ltar bskyed pa de nyon cig /dge slong dag sngon byung ba 'das pa'i dus na/ ri khrod gcig na bram ze 'od srung gtso bo
15b8(mdo sde): zhes bya ba zhig gnas te/ phyi zhig na de rtsa ba dang / 'bras bu dag gi don la ri'i sul tu song ba las/ des drang srong khri nyis stong mthong nas/ mthong ma thag tu de dag la shin tu dga' bar gyur nas/
16a1(mdo sde): des bsam pa/ bdag ni khyim gyi chos la gnas la/ 'di rnams ni khyim gyi gnas nas nges par byung ba las na/ 'di rnams ni 'khor ba las grol ba yin gor ma chag gis ma la bdag kyang
16a2(mdo sde): 'di kho na'i/ thad du rab tu byung bar bya'o snyam nas/ des thams cad bor te/ drang srong de dag gi thad du rab tu byung ste/ de der song nas bstan bcos thams cad khong du chud par gyur to/ /de nas phyi zhig na drang srong gtso
16a3(mdo sde): bo de shi nas/ bram ze'i khye'u khri nyis stong po de rnams drang srong de shi ba'i phyir/ shin tu mya ngan byed cing sdug bsngal la smre sngags 'don par byed do/ /de nas 'od srung gtso bo des de dag la smras pa/ bram ze'i khye'u
16a4(mdo sde): dag ha cang mya ngan ma byed cig / sdug bsngal bar ma byed cig /smre sngags 'don par ma byed cig dang / ngas khyed kyis dgos pa thams cad sbyar bar bya'o zhes byas nas/ des bram ze'i khye'u khri nyis stong po de
16a5(mdo sde): dag thams cad bsdus te/ de dag la yid la byed pa'i lung yang pheg nas/ de dag thams cad kyis kyang bsam gtan bzhi dang / mngon par shes pa lnga bskyed do/ /de nas phyi zhig na 'od srung gtso bos bsams pa
16a6(mdo sde): bdag gi slob ma 'di rnams kyis ni bdag gi yid la byed pas chos 'di lta bu rtogs par gyur la/ bdag gis ni thos pa'i rgyags pas dregs pas ci yang ma thob na/ bdag la thos pa 'di ci dgos snyam nas/
16a7(mdo sde): des kyang sems pa dang / 'jal ba dang / nye bar brtags pas/ bsam gtan bzhi dang / mngon par shes pa lnga bskyed do/ /dge slong dag ci snyam du sems/ de'i tshe 'od srung gtso bor gyur pa gang yin pa de ni/ drang srong
16a8(mdo sde): 'di kho na yin te/ de'i tshe yang 'di thos pa'i rgyags pas dregs pas ci yang ma thob la/ phyis thos pa de nyid sems pa dang 'jal bas nye bar brtags pas/ bsam gtan bzhi dang / mngon par shes pa lnga bskyed do/ /
16b1(mdo sde): da ltar yang 'di thos pas dregs pas sngar ci yang ma thob pa las phyis thos pa de nyid sems pa dang / 'jal ba dang / nye bar brtags pa dang / nyon mongs pa thams cad spangs te/ dgra bcom pa nyid mngon sum du
16b2(mdo sde): byas so/ /de nas dge slong rnams kyis sangs rgyas bcom ldan 'das la zhus pa/ btsun pa drang srong 'khor dang bcas pa 'di rnams kyis las ci bgyis na/ las de'i rnam par smin pas/ 'di rnams kyis bcom
16b3(mdo sde): ldan 'das mnyes par bgyis te/ mi mnyes par ma bgyis la/ bcom ldan 'das kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon du bgyis pa lags/ bcom
16b4(mdo sde): ldan 'das kyis bka' stsal pa/ smon lam gyi dbang las gyur to/ /gsol pa/ btsun pa 'di rnams kyis smon lam gang du btab lags/ bka' stsal pa/ dge slong dag sngon byung ba 'das pa'i dus na/
16b5(mdo sde): bskal pa bzang po 'di nyid la skye dgu'i tshe lo bzhi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/ skyes bu 'dul ba'i kha lo bsgyur ba
16b6(mdo sde): bla na med pa/ lha dang mi rnams kyi ston pa/ sangs rgyas bcom ldan 'das 'khor ba 'jig ces bya ba 'jig rten du byung ste/ gang gi tshe de sangs rgyas kyi 'phrin las thams cad mdzad nas/ phung po lhag ma med
16b7(mdo sde): pa'i mya ngan las 'das pa'i dbyings su mya ngan las 'das nas/ rgyal po mdzes ldan gyis de'i sku gdung la mchod pa byas te/ sku gdung gi mchod rten brtsigs nas/ mchod rten de la mchod pa chen po byas te/
16b8(mdo sde): mchod rten gyi dus ston gyis longs bstod do/ /de nas phyi zhig na mchod rten gyi dus ston la bab pa na/ rgyal po mdzes ldan gyis khams su gtogs pa/ ri khrod kyi rgyal po 'khor khri nyis stong dang ldan pa
17a1(mdo sde): zhig gis kyang / mchod pa'i las la brtson par byas nas/ smon lam btab pa/ dge ba'i rtsa ba 'dis na bdag gang dang gang du skyes bar 'gyur ba de dang der phyug cing nor mang la longs spyod che ba'i
17a2(mdo sde): rigs su skye bar shog shig / ston pa 'di dang 'dra ba'i bstan pa la rab tu byung nas/ nyon mongs pa thams cad spangs nas/ dgra bcom pa nyid mngon sum du byed par gyur cig ces byas so/ /de nas zhabs
17a3(mdo sde): ring ba rnams kyis de mthong nas dris pa/ lha gcig gis smon lam ci btab lags/ de nas rgyal pos kyang de dag la rgyas par bsnyad do/ /de nas zhabs ring ba rnams kyis smras pa/ bdag cag gis
17a4(mdo sde): kyang lha gcig las brten te/ ston pa 'di 'dra ba mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te/ dgra
17a5(mdo sde): bcom pa nyid mngon sum du byed par gyur cig ces byas so/ /dge slong dag ji snyam du sems/ de'i tshe ri khrod kyi rgyal por gyur pa gang yin pa de ni drang srong 'di kho na yin no/ /de'i tshe 'khor khri nyis stong
17a6(mdo sde): por gyur pa gang yin pa de dag ni/ bram ze khri nyis stong po 'di dag kho na yin te/ der mchod rten de la bkur sti byas nas/ smon lam btab pa'i las de'i rnam par smin pas/ gang dang gang du skyes pa de dang
17a7(mdo sde): der phyug cing nor mang la longs spyod che ba'i rigs su skyes nas/ 'dis nga mnyes par byas te/ mi mnyes par ma byas la/ nga nyid kyi bstan pa la rab tu byung nas/ nyon mongs pa thams cad spangs te/
17a8(mdo sde): dgra bcom pa nyid mngon sum du byas so/ /drang srong khri nyis stong po 'di rnams kyis kyang / de nyid la brten nas/ 'di rnams kyis nga mnyes par byas te/ mi mnyes par ma byas la/ nga nyid kyi bstan pa la
17b1(mdo sde): rab tu byung nas/ nyon mongs pa thams cad spangs te/ dgra bcom pa nyid mngon sum du byas so/ /gzhan yang yang dag par rdzogs pa'i sangs rgyas 'od srung gi gsung rab la 'di dag thams cad rab tu byung ste/
17b2(mdo sde): der 'di dag thams cad kyis tshe gcig tu tshangs par spyod pa spyad de/ dbang po rnams yongs su smin par byas pa des na/ da ltar rnam par grol bar gyur to// //glang chen gnas zhes bya ba ni/ gleng gzhi
17b3(mdo sde): rgyal po'i khab na bzhugs te/ de'i tshe rgyal po'i khab kyi rgyal po gzugs can snying po'i glang po che'i bla/ glang chen snying po zhes bya ba/ phyug cing nor mang la longs spyod che ba/ yongs su 'dzin pa/ nor mang ba/ rnam thos kyi bu'i
17b4(mdo sde): nor dang mnyam pa/ rnam thos kyi bu'i nor dang 'gran pa zhig gnas pa des/ thabs zlar bab pa las chung ma blangs nas/ de de dang lhan cig rtse zhing dga' mgur spyod do/ /de nas phyi zhig na de'i chung ma la bu chags nas/
17b5(mdo sde): zla ba dgu 'am bcu lon pa dang / bu gzugs bzang zhing blta na sdug la mdzes pa zhig btsas te/ de'i btsas ston rgyas par byas nas/ khye'u 'di'i ming ci skad gdags shes ming 'dogs par byed do/ /
17b6(mdo sde): khye'u 'di rgyu skar nag pa las skyes la/ gcig tu na glang po che'i bla glang chen snying po'i bu yin pas na/ khye'u 'di'i ming nag pa glang chen gnas shes gdags so zhes zer ro/ /de nas khye'u nag pa glang
17b7(mdo sde): chen gnas/ 'o ma dang zho dang mar dang zhun mar dang / mar gyi snying kus bskyed bsrings nas/ de gang gi tshe cher skyes pa de'i tshe/ khye'u de yi ge slob du bcug ste/ rgyal rigs spyi bo nas dbang bskur ba'i rgyal
17b8(mdo sde): po rnams kyi bzo'i gnas dang / las kyi gnas tha dad pa 'di lta ste/ glang po che bzhon pa dang / rta bzhon pa dang / mtshon cha bcang ba dang / mdun du bsnur ba dang / phyir bsnur ba dang / g.yul las thar bar bya ba
18a1(mdo sde): dang lcags kyus bzung ba dang zhags pas bzung ba dang / mda' bo che 'phangs pa dang / rdo rje rtse gcig pa 'phangs pa dang / mtshon rtse gcig pa gdab pa dang / 'khor lo 'phang ba dang gcad pa dang gsheg
18a2(mdo sde): pa dang lag pas bzung ba dang / rkang pa'i stabs dang mgo bskyab pa dang rgyang mar 'phog pa dang / sgra grags par 'phog pa dang gnad du 'phog pa dang / gdon mi za bar 'phog par bya ba dang / tshabs cher gtang ba
18a3(mdo sde): rnams kyang bslabs nas/ gnas lnga la byang bar gyur to/ /de nas phyi zhig na de'i pha ma gnyis shi nas/ de rgyal po gzugs can snying pos glang po che'i blar bskos te/ pha'i las thabs de nyid byin to/ /de nas
18a4(mdo sde): des thabs zlar bab pa las chung ma blangs nas/ de de dang lhan cig rtse zhing dga' la dga' mgur spyod do/ /de nas phyi zhig na des bcom ldan 'das kyi bstan pa la dad pa rnyed nas/ skyabs su 'gro ba dang /
18a5(mdo sde): bslab pa'i gzhi rnams blangs nas/ des sbyin pa dag byin zhing bsod nams dag byas nas/ bcom ldan 'das kyi bstan pa la rab tu byung ngo / /de rab tu byung nas sde snod gsum bslabs te/ rig pa dang /
18a6(mdo sde): grol ba'i spobs pa dang ldan pa'i chos smra bar gyur to/ /de nas phyi zhig na des bsam pa/ bdag gis thos pa'i sgo nas bya ba gang yin pa de dag ni byas zin gyis/ da phyin cad ni bdag gis yid la byed
18a7(mdo sde): pa la 'bad par bya'o/ /bsnyam du bsams te/ des yid la byed pa bzung nas/ srod dang tho rangs mi nyal ba nyams su blangs te gnas pas/ 'du shes med 'du shes med min gyi bsam gtan gyi bar du
18a8(mdo sde): skyed nas/ des slob ma lnga brgya bsdus te/ 'khor dang ldan par gyur to/ /de nas phyi zhig na de 'khor dang bcas pa ljong rgyu zhing dong ste/ de mthar gyis spyod yul du rgyu ba las slar log nas/ blon po rnams kyis rgyal po
18b1(mdo sde): gzugs can snying po la de rab tu byung ngo zhes gsol te/ lhan cig nag pa glang chen gnas ni rab tu byung la/ de yang bu ma mchis te/ bu ma mchis pas na de ci bdog pa thams cad lha cig mnga' lags so zhes
18b2(mdo sde): byas so/ /de nas rgyal pos smras pa/ nga ni shi ba'i nor dbang du zad kyis/ gson po'i mi dbang ste/ rigs kyi bu de yang da dung gson por 'dug la drang srong rnams ni phyir yang 'bab cing / khyim na gnas par 'gyur
18b3(mdo sde): yang srid do zhes byas nas/ rgyal pos de'i khyim nas ci yang ma bzhes so/ /de nas phyi zhig nas de'i chung mas nag pa glang chen gnas 'khor lnga brgya dang bcas pa/ rgyal po'i khab tu lhags so zhes thos so/ /
18b4(mdo sde): thos nas kyang de 'khor dang bcas pa spyan drangs te khyim du zan byin no/ /de nas de'i chung mas bsam pa/ ci 'di bya ba byas pa yin nam/ 'on te so so'i skye bo yin zhig gu/ gal te so so'i skye bo yin na ni 'di drang ba'i
18b5(mdo sde): thabs shig bya'o snyam nas/ des zas za ba'i tshe kha tog nas zang gzhong gcig de'i mdun du bor nas/ de de'i sgras skrag par gyur la/ gcig tu zan za ba'i tshe/ des zan gzhong de la gris brud pa ltar yang byed de/
18b6(mdo sde): des de mthong nas bsam pa/ 'di ni dgra bcom pa ma yin te/ 'di ni so so'i skye bo yin pas bdag gis 'di drang nus so snyam nas/ rkang pa la phyag 'tshal te smras pa/ jo bo mi bzhugs pas bdag cag gi longs spyod 'di dag
18b7(mdo sde): dmas par gyur te/ de bas na jo bo sang yang 'khor brgya lnga bcu dang khyim 'dir bshos gsol bar ci gnang zhes byas so/ /de nas nag pa glang chen gnas kyis chung ma la cang mi zer bar khas blangs nas/ des phyi de nyin de'i 'khor brgya
18b8(mdo sde): lnga bcu dang / zan byin nas yang phyi de nyin par 'khor brgya dang zan la bos so/ /de bzhin du mthar gyis bud med des 'khor ji nyung du 'phris/ tha ma'i nyin par gcig pu zan la bos te/ des zan byin nas/ de drang ba'i
19a1(mdo sde): phyir phongs pa'i tshig smra zhing / jo bo mi bzhugs pas 'di ltar bran rnams kyis kyang brnyas so zhes zer ro/ /des snga nas khol po khye'u zhig la bsgo ste/ gang gi tshe nga chos nyan cing 'dug pa de'i tshe/ khyod kyis nga lan gsum gyi
19a2(mdo sde): bar du dgug pa thong la/ nga'i gan tu shog cig ces spring shig de nas khyod kyi thad du 'ongs pa dang / de'i 'og tu khyod kyis nga'i co to nas zung la/ jo bo'i mdun du rdo gshegs ces byas te gzhag go/ /de nas khol po'i khye'u des kyang de kho na
19a3(mdo sde): bzhin du byas nas/ bud med des smras pa/ jo bo da gzigs/ khyod nyid kyi mdun du yang bdag 'di kho na lta zhing mchis so zhes byas so/ /de nas de ma thag tu nag pa glang chen gnas khro ba'i kun tu dkris pa chen po skyes nas/ de khros
19a4(mdo sde): pas chung mas snga nas mal du ral gri bzhag pa de blangs nas/ shub nas phyung ste khye'u de'i steng du brgyugs nas/ chung mas rkang pa la phyag byas te smras pa/ jo bo re shig gzu lum ma mdzad par bslab pa'i gzhi rnams
19a5(mdo sde): phul la de'i 'og tu 'di bcos par slob po/ /de nas nag pa glang chen gnas kyis chung ma de nyid kyi mdun du bslab pa'i gzhi rnams phul te/ chos gos tshon can rnams bor nas/ khyim pa'i gos rnams bgos te 'dug go/ /de nas
19a6(mdo sde): chung ma na re/ 'di ni bdag gis jo bo drang ba'i thabs bgyis ba'i slad du de ltar bgyis par bas kyi jo bos 'di la khon du mi bzung bar gsol/ jo bo'i khyim gyi 'byor pa ni rgya che ba lags kyis/ da slan cad jo bo 'dod pa rnams kyang spyod cing bzhugs
19a7(mdo sde): shig / sbyin pa dag kyang sbyin par mdzod cig /bsod nams dag kyang mdzod ces zer ro/ /de nas rgyal po gzugs can snying pos/ nag pa glang chen gnas kyis bslab pa rnams phul te/ nyams par byas so zhes thos nas rgyal pos de
19a8(mdo sde): dgug pa btang nas de la sngon gyi las thabs byin no/ /de nas dge slong mang po de dag snga dro sham thabs dang chos gos bgos te/ lhung bzed bsnams nas/ rgyal po'i khab du bsod snyoms la dong ste/ dge slong mang po de dag rgyal po'i khab tu bsod
19b1(mdo sde): snyoms la rgyu ba dang / nag pa glang chen gnas kyis bslab pa rnams phul te/ nyams par byas so zhes thos so/ /thos nas kyang rgyal po'i khab nas bsod snyoms blangs nas/ zan zos te/ zas phyis len pa spangs nas lhung bzed
19b2(mdo sde): dang chos gos bzhag ste/ rkang pa bkrus nas/ bcom ldan 'das ga la bzhugs pa der dong ste lhags nas/ bcom ldan 'das kyi zhabs la mgo bos phyag 'tshal te/ phyogs gcig tu 'khod do/ /phyogs gcig tu 'khod nas/
19b3(mdo sde): dge slong rnams kyis bcom ldan 'das la 'di skad ces gsol to/ /btsun pa 'di na bdag cag dge slong mang po snga dro sham thabs dang chos gos 'tshal te/ lhung bzed thogs nas/ rgyal po'i khab du bsod snyoms la mchis pa na/ btsun pa bdag
19b4(mdo sde): cag dge slong mang po rgyal po'i khab tu bsod snyoms la rgyu ba rnams kyis/ nag pa glang chen gnas kyis bslab pa rnams phul te/ nyams par bgyis so zhes thos lags so/ /bcom ldan 'das kyis bka' stsal pa/ dge slong dag rigs kyi bu
19b5(mdo sde): de ni yun ring du khyim du mi gnas te/ de ni yang nga'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par 'gyur ro zhes bka' stsal to/ /de nas phyi zhig na bcom ldan 'das kyis nag pa glang chen gnas
19b6(mdo sde): 'dul ba'i dus la bab par gzigs nas/ snga dro sham thabs dang chos gos gsol te/ lhung bzed bsnams nas/ rgyal po'i khab du bsod snyoms la gshegs te/ mthar gyis rgyal po'i khab tu bsod snyoms la gshegs te/ nag pa glang chen gnas kyi khyim
19b7(mdo sde): gang na 'dug pa der gshegs te byon nas/ khyim gyi sgo na gzhes te/ de drang ba'i phyir 'od zer bkye nas des de'i khyim thams cad gser zhun ma'i kha dog lta bur snang bar gyur to de nas nag pa glang chen gnas kyis bsam pa/ 'od 'di su'i yin zhig gu bcom ldan 'das kho na'i yin gor
19b8(mdo sde): ma chag na/ bcom ldan 'das ga la ba der bzhugs te/ bdag la dgongs shig gu snyam pa dang de'i skabs su 'phrin pa 'ong nas/ nag pa glang chen gnas la sbran te/ bcom ldan 'das sgo na bzhugs so zhes byas so/ /de nas gus par bsgrim pas bcom ldan 'das ga la ba der bzhugs
20a1(mdo sde): pa der song ste phyin nas bcom ldan 'das kyi zhabs la mgo bos phyag 'tshal te/ bcom ldan 'das ga la ba der logs su thal mo sbyar ba btud nas/ bcom ldan 'das la gsol pa/ bcom ldan 'das kyis
20a2(mdo sde): bka' ci stsal pa lags/ bcom ldan 'das kyis bka' stsal pa/ khyod khyim na gnas pa thong la tshur shog /yang nga'i thad du rab tu byung shig ces bka' stsal to/ /'di ltar bcom ldan
20a3(mdo sde): 'das kyis ni/ tshe rabs gzhan dang gzhan dag tu bla ma dang bla ma'i gnas lta bur gyur pa su'i ngag kyang ma bcag pas na/ bcom ldan 'das kyis bka' yang sus kyang gcog nus pa med do/ /de
20a4(mdo sde): nas des gsol pa/ bcom ldan 'das kyis bka' ci ltar stsal pa/ bzhin du tshal lo zhes gsol nas/ bcom ldan 'das kyi phyi bzhin du 'brang ste/ bcom ldan 'das kyis 'od ma'i tshal du
20a5(mdo sde): khrid nas rab tu byung ste/ bsnyen par rdzogs par mdzad nas de la lung yang phog ste/ des kyang brtson pa dang / bsgrub pa dang / 'bad pas nyon mongs pa thams cad spangs te/ dgra bcom pa nyid mngon sum
20a6(mdo sde): du byas so/ /de nas dge slong rnams kyis sangs rgyas bcom ldan 'das la zhus pa/ btsun pa nag pa glang chen gnas kyis las ci bgyis na/ las de'i rnam par smin pas/ bcom ldan
20a7(mdo sde): 'das mnyes par bgyis te/ mi mnyes par ma bgyis la/ bcom ldan 'das kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du bgyis lags/
20a8(mdo sde): bcom ldan 'das kyis bka' stsal pa/ smon lam gyi dbang las gyur to/ /gsol pa/ btsun pa 'dis smon lam gang du btab lags/ bcom ldan 'das kyis bka' stsal pa/ dge slong dag
20b1(mdo sde): sngon byung ba 'das pa'i dus na/ ri khrod kyi grong zhig na/ khyim bdag nag pa zhes bya ba/ phyug cing nor mang la longs spyod che ba/ yongs su 'dzin pa/ yang zhing rgya che ba/ rnam thos kyi bu'i nor dang mnyam pa/
20b2(mdo sde): rnam thos kyi bu'i nor dang 'gran pa zhig gnas pa las/ phyi zhig na de dpyid kyis dus na/ shing yal ga khrigs shing me tog rgyas pa'i skyed mod tshal gyi sar byung ngo / /sangs rgyas 'jig rten du mi 'byung
20b3(mdo sde): ba'i tshe/ rang sangs rgyas sdug cing 'phongs pa rnams la snying brtse ba bas mtha'i gnas mal gnas pa/ 'jig rten gyi yon gnas gcig pu rnams 'jig rten du byung ste/ rang sangs rgyas
20b4(mdo sde): shig ri khrod der bsod snyoms la 'gro 'dod nas/ der skyed mos tshal de na rol mo'i sgra grags pa thos nas/ des bsam pa/ bdag dgang dka'i lto 'di'i phyir ri khrod du 'gro ci dgos kyis/
20b5(mdo sde): skyed mos tshal 'di'i nang du song nas/ 'di nas bdag gi bsod snyoms 'byung bar 'gyur ro snyam ste/ rang sangs rgyas skyed mod tshal der song nas/ khyim bdag des de lus mdzes pa dang / sems
20b6(mdo sde): mdzes pa mthong ngo / /mthong nas kyang khyim bdag de rang sangs rgyas de la shin tu dga' bar gyur to/ /de dga' bar gyur nas bshos gsol te/ smras pa/ 'phags pa khyod ga la bzhugs/
20b7(mdo sde): bdag gis khyod kyi bsnyen bkur bgyi'o/ /rang sangs rgyas kyis smras pa/ nags khrod ga ge mo zhig na 'dug go zhes smras nas/ rang sangs rgyas de song ngo / /de nas khyim bdag des dus dus su nags
20b8(mdo sde): khrod der bshos 'bul zhing bsnyen bkur yang byed do/ /de nas yang phyi zhig na khyim bdag de de blta ba'i phyir song ba las/ rang sangs rgyas de shing zhig gi drung du gnas bcas te/ klu'i rgyal po lus
21a1(mdo sde): skyil te gnyid log pa bzhin skyil mo dkrung bcas te 'dug go/ /de nas khyim bdag des rang sangs rgyas de rab tu dben par gnas pa de mthong nas/ de yang rab tu byung bar 'dod pa'i sems skyes
21a2(mdo sde): so/ /de nas rang sangs rgyas de'i thad du song nas rkang pa la mgo bos phyag 'tshal te smras pa/ 'phags pa bdag rab tu phyung zhig dang / bdag kyang khyod kyi thad du tshangs par spyod pa spyad par 'tshal lo/ /
21a3(mdo sde): rang sangs rgyas kyis smras pa/ nga ni rab tu 'byin par mi byed do/ /drang srong rnams kyi nang du song la rab tu byung bar gyis shig /de nas de thos ma thag tu khyim bdag des khyim gyi 'khor btang nas/ sbyin pa
21a4(mdo sde): byin cing bsod nams dag byas te/ drang srong rnams kyi nang du rab tu byung nas/ de der rab tu byung ste/ bsam gtan bzhi dang / mngon par shes pa lnga bskyed do/ /de rab tu byung nas/ rang sangs rgyas de mya
21a5(mdo sde): ngan las 'das so/ /de nas drang srong de'i blo skyes pa bdag song la yon gnas kyi mchog dge ba'i bshes gnyen de la bsnyen bkur bya'o/ /'on kyang de las bdag gis gong ma'i khyad par rtogs
21a6(mdo sde): par 'gyur ro snyam ste/ de nags khrod der song ba las/ des der rang sangs rgyas de ni ma mthong gis/ rang sangs rgyas gzhan zhig nags khrod der mthong nas/ des de la dris pa 'phags pa/ dge
21a7(mdo sde): slong sha tshugs dang / kha dog 'di lta bu zhig nags khrod 'di na 'dug pa gar song / rang sangs rgyas kyis smras pa/ yongs su mya ngan las 'das so/ /des smras pa/ de gang du mya ngan las 'das/ de
21a8(mdo sde): nas rang sangs rgyas des de'i sku gdung de dag bstan to/ /de nas de'i sku gdung gi mchod rten brtsigs nas bdug pa dang / phye ma dang / spos dang / me tog rnams kyis bkur sti byas te/ smon lam btab pa/
21b1(mdo sde): kye ma dge ba'i rtsa ba 'dis na bdag gang dang gang du skye bar 'gyur ba de dang der/ phyug cing nor mang la longs spyod che ba'i rigs su skye bar shog shig /'di bas kyang ches khyad par du 'phags pa'i ston pa/
21b2(mdo sde): bdag gis mnyes par byed par gyur cig /mi mnyes par byed par ma gyur cig /yon tan 'di lta bu dag kyang / bdag gis thob par shog shig ces des smon lam btab nas/ sa phyogs de nas
21b3(mdo sde): song ngo / /de nas phyi zhig na shi 'phos te dus la 'das nas/ 'tshangs pa'i 'jig rten du skyes so/ /dge slong dag ji snyam du sems/ de'i tshe khyim bdag nag par gyur pa gang yin pa de ni
21b4(mdo sde): nag pa glang chen gnas 'di kho na yin te/ des rang sangs rgyas de la bkur sti byas nas/ smon lam btab pa'i las de'i rnam par smin pas/ gang dang gang du skyes pa de dang der phyug cing nor mang
21b5(mdo sde): la longs spyod che ba'i rigs su skyes te/ rang sangs rgyas bye ba 'bum phrag bas kyang ches khyad par du 'phags pa/ nga lta bu 'dis mnyes par byas te/ mi mnyes par ma byas la/ nga nyid kyi
21b6(mdo sde): bstan pa la rab tu byung nas nyon mongs pa thams cad spangs te/ dgra bcom pa nyid mngon sum du byas so/ /de nas dge slong rnams kyis sangs rgyas bcom ldan 'das la gsol pa/ btsun pa
21b7(mdo sde): nag pa glang chen gnas mchis brang gis thabs bgyis te/ 'dod pa spyad du stsal ba la gzigs/ bcom ldan 'das kyis bka' stsal pa/ da ltar 'ba' shig ma yin te/ 'das pa'i
21b8(mdo sde): dus na yang 'di chung ma des thabs byas nas/ ji ltar 'dod pa spyod du bcug pa de nyon cig /dge slong dag sngon byung ba 'das pa'i dus na/ grong khyer bA ra na se na/ rgyal po tshangs pas byin
22a1(mdo sde): zhes bya ba rgyal po byed de/ de'i tshe rgyal po tshangs pas byin gyi mdun na 'don/ bram ze mes sbyin zhes bya ba zhig yod de/ phyi zhig na de'i chung ma la bu chags nas/ bu tshe ma gnyis byung ste/ de gnyis
22a2(mdo sde): kyi btsas ston rgyas par byas nas/ khye'u 'di gnyis kyi ming ci skad gdags shes ming 'dogs par byed do/ khye'u 'di gnyis myes sbyin gyi bu yin pas na/ khye'u gcig gi ming ni me'i bu zhes gdags so/ /
22a3(mdo sde): gcig gi ming ni me lce zhes gdags so zhes zer ro/ /de nas khye'u me'i bu dang / me lce gnyis 'o ma dang zho dang mar dang / zhun mar dang / mar gyi snying kus bskyed bsrings nas/ gang gi tshe de gnyis cher skyes
22a4(mdo sde): pa de'i tshe/ yi ge dang / bram ze'i spyod lam dang / spyod pa dang / oM zhes bya ba dang / b+ho zhes bya ba dang / gtsang sbra dang / cho ga dang / thal ba blang ba dang / ril ba thogs pa dang / nges brjod kyi rig byed dang /
22a5(mdo sde): mchod sbyin gyi rig byed dang / snyan tshig gi rig byed dang / srid srung gi rig byed dang / mchod sbyin bya ba dang / mchod sbyin byed du gzhug pa dang / sbyin pa dang / blang ba dang / kha don bya ba dang / kha ton slob tu gzhug
22a6(mdo sde): pa'i thabs bslabs nas/ las rnam pa drug la mkhas pa'i bram zer gyur to/ /da gnyis mthar gyis rig pa'i gnas bco brgyad la byang bar gyur to/ /phyi zhig na de gnyis kyis phas chos dang chos ma yin
22a7(mdo sde): pas rgyal srid 'dzin pa mthong ngo / /de phyi zhig na de gnyis kyis blo skyes pa/ pha med pa'i 'og tu ni bdag cag gnyis pha'i las thabs su bsko bar 'gyur gyi/ bdag cag gnyis khyim na gnas pa btang ngo zhes
22a8(mdo sde): zer ro/ /'di skad ces kyang zer te/ 'jig rten pha rol gyis 'jigs pa'i mis ni rgyal srid kyi phyir bsad pa dang / bcing ba dang / brdeg pa'i las byed pa bas/ nags khung du shing shun gyi gos gyon zhing
22b1(mdo sde): shing tog za la/ gcan zan dag dang lhan cig gnas kyang bla'i zhes zer nas/ pha ma la gsol te/ yab yum bdag cag gnyis dka' thub kyi nags tshal du mchi'o zhes byas so/ /pha ma gnyis kyis smras
22b2(mdo sde): pa/ bu gnyis gang gi phyir/ drang srong gi gnas su dka' thub spyod pa de ni khyod gnyis kyi lag na 'dug ste/ nged shi ba'i 'og tu khyed gnyis cod pan med pa'i rgyal srid 'dzin par 'ong ngo / /khye'u de gnyis kyis
22b3(mdo sde): smras pa/ bdag cag gnyis 'jigs pa yang 'di kho na yin te/ de'i phyir na nags khung du gnas bcas bar 'dod pas na/ bdag cag gnyis ni 'dod pa la longs spyod pa'i rngo mi thog go/ /de ltar pha ma
22b4(mdo sde): gnyis kyis de gnyis la lan mang du bkag kyang bsgag ma nus nas/ de gnyis la pha mas smras pa/ rab tu byung bar gyis la/ gal te khyad par cung zad thob par gyur na/ nged gnyis la bltar shog shig ces
22b5(mdo sde): byas so/ /de nas de gnyis kyis smras pa/ khyed gnyis ci ltar dgyes pa bzhin du 'tshal lo zhes byas nas/ khye'u de gnyis kyis pha ma la 'phyi phyag 'tshal te/ nags khung du gnas bcas so/ /de gnyis
22b6(mdo sde): der rab tu byung nas/ bsam gtan bzhi dang / mngon par shes pa lnga bskyed do/ /de nas phyi zhig na de gnyis kyi blo bskyed pa/ bdag cag gnyis kyis pha ma la dam bcas pa/ gal te khyad par cung zad thob par
22b7(mdo sde): gyur na/ khyed gnyis la bltar 'ong ngo zhes byas so/ /'dong ngo zhes zer nas steng gi nam mkha' la dong ste/ pha ma gnyis kyi thad du phyin to/ /de nas mthong ma thag tu pha ma gnyis de gnyis la dga' bar gyur
22b8(mdo sde): to/ /de dga' bar gyur nas smras pa/ khyed gnyis kyang bsod snyoms 'dod la/ nged gnyis kyang bsod nams 'dod kyis/ 'dir bdag cag gi skyed mos tshal du gnas par gyis shig dang / bdag cag
23a1(mdo sde): gnyis kyis khyed gnyis kyi zan sbyar ro zhes byas so/ /de gnyis kyis smras pa/ khyed gnyis ji ltar dgyes pa bzhin du bgyi'o zhes byas nas/ skyed mos tshal de nyid du yal ga dang / lo
23a2(mdo sde): ma'i spyil po bcas nas 'khod do/ /de nas de gnyis bA ra na se'i phyogs kun tu bkur sti byas pa dang / bla mar bya ba dang / ri mor bya ba dang / mchod pa bya ba'i gnas su gyur to/ /de nas rgyal po tshangs pas
23a3(mdo sde): byin gyis mdun na 'don me sbyin gyi bu gnyis de ltar rdzu 'phrul che zhing mthu che bar gyur to zhes thos ma thag tu ngo mtshar du gyur te/ g.yar drangs nas zan byin no/ /zan byin nas rkang pa la phyag 'tshal te/
23a4(mdo sde): smras pa/ dus dus su khyed gnyis nga la ltar shog shig ces byas so/ /de nas de gnyis kyis smras pa/ lha ji ltar dgyes pa bzhin du bgyi'o zhes byas nas de gnyis song ngo / /de nas dus dus su de
23a5(mdo sde): gnyis steng gi nam mkha' las 'gro zhing / rgyal po'i pho brang du 'dong bar byed de/ rgyal po tshangs byin la ltar 'gro'o/ /rgyal po tshangs byin kyis kyang de gnyis 'ong nas nam mkha' la/
23a6(mdo sde): de nyid las pang du blangs te/ stan la bzhag nas/ bza' ba dang bca' ba gtsang ma/ bzang po mang pos tshim par byas te/ chos mnyan pa'i phyir de mdun du 'dug go/ /de nas phyi zhig na
23a7(mdo sde): rgyal po tshangs pas byin gyis 'bangs ri khrod pa rnams log nas dpung gi tshogs go bkon te chas nas/ des bu mo la bsgo ba/ bu drang srong de gnyis nam 'ongs pa dang / ngas ci ltar bkur sti byed pa de
23a8(mdo sde): kho na bzhin du khyod kyis kun gyis shig ces byas nas/ rgyal po de song ngo / /de nas phyi zhig na rgyal po'i pho brang du drang srong me'i bu don ci zhig yod pa'i phyir/ des drang srong me lce btang ste/ de steng gi nam
23b1(mdo sde): mkha' las rgyal po'i pho brang du 'ongs nas/ bu mo des drang srong nam mkha' la 'jug pa pang du blangs te/ mkhyud nas stan la bzhag go/ /bud med rnams ni reg pa gdug pa yin te/ bu mo des reg ma thag tu drang srong
23b2(mdo sde): rdzu 'phrul de las nyams so/ /bu mo de yang drang srong de gzugs bzang zhing blta na sdug la mdzes pa mthong nas/ chags par gyur to/ /de de dang gnas dben pa zhig tu zhugs nas de dang lhan cig nyal po byas so/ /de nas de'i
23b3(mdo sde): btsun mo'i 'khor gyis tshor te/ de dag gis bsam pa/ gal te bdag cag gis drang srong 'di la tshig 'ga' zhig byas na ni/ drang srong 'di rdzu 'phrul che bas dmod pa 'dor srid do snyam ste/ de dag 'jigs skrag nas/
23b4(mdo sde): cung zad kyang ma smras so/ /drang srong de yang rgyal po'i pho brang de nyid du 'dug cing rkang pas 'gror ngo tsha ste ma phod do/ /de nas phyi zhig na rgyal po tshangs pas byin gyis ri khrod pa phab nas phyir log ste/ rgyal po'i pho brang
23b5(mdo sde): du 'ongs pa dang / des drang srong me lce 'dir 'ongs so zhes thos nas/ thos ma thag tu rgyal po de de la bltar song ste/ des bza' ba dang / bca' ba gtsang ma bzang po mang po dag phul lo/ /bu mos kyang
23b6(mdo sde): drang srong de'i skom khyer de 'ongs so/ /de nas de mthong ma thag tu drang srong de shin tu chags par gyur to/ /drang srong de myos pa tsam du chags par gyur nas/ rgyal po de'i spyan sngar lag pa brkyang
23b7(mdo sde): nas/ lag pa nas bzung zhes byas pa dang / rgyal po des mthong nas mthong ma thag tu ral gri rnon po thogs te/ drang srong de bsad par byas pa dang / bu mos mthong nas drang srong de la smras pa/
23b8(mdo sde): mkhan po ci lags/ khyod gsang ba'i phyir 'khrul te khyod kyis 'dir phyag brkyang lags sam zhes byas so/ /de nas rgyal po tshangs pas byin de de bzhin du yid ches par gyur te/ drang srong 'di 'khrul to
24a1(mdo sde): snyam du bsam nas/ skyen por skom phul lo/ /de nas de la zan byin de/ de nas chos nyan pa'i phyir mdun du 'dug go/ /de nas drang srong me'i bu dka' thub kyi nags tshal na 'dug pas
24a2(mdo sde): bsam pa/ ji drang srong de da tsam gyi bar du ma 'ong na ci snyam ste/ des bltas na 'dod pa spyod par gyur la/ skabs su chud cing 'dug pa mthong nas/ 'di deng du srog yal bar gyur srid do snyam nas/
24a3(mdo sde): steng gi bar snang las rgyal po'i pho brang du song ngo / /rgyal po tshangs pas byin gyis kyang / drang srong de nam mkha' de nyid la pang du blangs nas/ stan la bzhag te/ chos mnyan pa'i phyir mdun du
24a4(mdo sde): 'dug go/ /de nas des rgyal po de la chos theg gi tsam bshad nas/ nu bo khrid de steng gi nam mkha' las dka' thub kyi nags tshal du song ngo / /de nas de la yid la byed pa'i man ngag phog nas/
24a5(mdo sde): des phyir yang bsam gtan bzhi dang / mngon par shes pa lnga bskyed do/ /de nas phyi zhig na rgyal po tshangs pas byin gyi/ btsun mo'i 'khor gyis bsam pa/ bu mo 'dis ma legs pa 'di lta bu byas
24a6(mdo sde): pa de/ gal te bdag gis ma gsol na/ bdag cag la yang 'di'i phyir gyod 'byung bar 'gyur ro snyam nas/ de rnams kyis rgyal po la gsol to/ /de nas de thos ma thag tu rgyal po tshangs pas byin
24a7(mdo sde): zhe sdang chen po'i dbang du gyur nas/ de dpung gi tshogs yan lag bzhi go bskon nas/ drang srong de'i gnas su song nas/ drang srong me lces rgyal po tshangs pas byin dpung gi tshogs yan lag
24a8(mdo sde): bzhi dang chas te 'ongs pa mthong ngo / /mthong nas kyang sems pa la zhugs te/ 'di bsam pa ci lta bu zhig gis 'dir 'ongs snyams te/ des bltas na bdag bsad par
24b1(mdo sde): 'dod do snyam du rig nas/ de nyid dad pa bskyed pa'i phyir/ steng gi bar snang la mngon par 'phags te 'dug go/ /de nas rgyal po tshangs pas byin gyis drang srong me lce steng gi bar snang la mngon
24b2(mdo sde): par 'phags te 'dug pa mthong nas/ mthong ma thag tu de'i khro ba'i kun nas dkris pa de med par gyur te/ the tsom skyes pas/ ji 'di ngas ji skad thos pa de bzhin du gyur tam/
24b3(mdo sde): 'on te ma gyur zhig gu snyam nas/ tshigs su bcad de smras pa/ bram ze me lce bdag gis ni/ /'dod pa spyod ces sngar thos na/ /tshig de bden pa yin nam ci/ /'on te ci lags mi spyod dam/ /
24b4(mdo sde): rgyal po chen po de bden te/ /khyod kyis gzhan la thos pa bzhin/ /bdag gis lam ni ngan gyur te/ /chags pa'i gnas su myos par gyur/ /de nas rgyal po tshangs
24b5(mdo sde): pas byin the tsom skyes te/ drang srong me'i bu'i thad du song nas/ des drang srong de la dris pa/ drang srong ci lags/ de'i slad du bdag gis ci skad thos pa de kho na
24b6(mdo sde): bzhin lags sam/ drang srong gis smras pa/ rgyal po chen po de kho na bzhin du bden mod kyis/ nyon mongs pa rnams ni de ltar mthu che'o/ /
24b7(mdo sde): rgyal pos smras pa/ 'o na 'di ltar 'dod pa yang longs spyod par byed la/ rdzu 'phrul 'di lta bu dag dang ldan/ drang srong gis smras pa/ rgyal po drang srong 'di gang gi tshe/ /
25a1(mdo sde): 'dod pa la spyod par gyur pa de'i tshe ni rdzu 'phrul las nyams so/ /'di gnas de nas bdag gis khrid de de la lung yang phog /yid la byed pa'i thabs kyang
25a2(mdo sde): bstan nas/ 'dis kyang phyir yang rdzu 'phrul bskyed do/ /de nas de thos ma thag tu rgyal po de de la dga' bar gyur nas/ drang srong de'i rkang pa la phyag 'tshal te
25a3(mdo sde): bzod pa gsol nas song ngo / /dge slong dag ci snyam du sems/ de'i tshe drang srong me'i bur gyur pa byang chub sems dpa'i spyod pa la gnas pa gang yin pa de ni nga nyid yin no/ /
25a4(mdo sde): de'i tshe de'i nu bor gyur pa gang yin pa de ni/ nag pa glang chen gnas 'di kho na yin no/ /de'i tshe rgyal po'i bu mor gyur pa gang yin pa de ni/ chung ma 'di kho na yin te/ de'i tshe yang
25a5(mdo sde): des tshangs par spyod pa'i gnas las nyams par byas te/ 'dod pa spyod pa la gnas par byas pa las/ de ngas drangs te phyir yang bsam gtan bzhi dang / mngon
25a6(mdo sde): par shes pa lnga la gnas par byas la/ da ltar yang 'dis 'dis tshangs par spyod pa'i gnas nas nyams par byas nas/ 'dod pa la spyod pa la gnas par byas pa de ngas de nas drangs te
25a7(mdo sde): g.yung drung gi mthar thug pa grub pa dang / bde ba'i mya ngan las 'das pa la bzhag go/ /gzhan yang yang dag par rdzogs pa'i sangs rgyas 'od srung gi gsung rab la 'di rab tu byung nas/ des der
25a8(mdo sde): tshe gcig tu tshangs par spyod pa spyad nas/ dbang po rnams yongs su smin par byas pa des na/ da ltar rnam par grol bar gyur to// //
25b1(mdo sde): las brgya tham pa/ bam po nyi shu dgu pa/ sa ra na zhes bya ba ni/ gleng gzhi rgyal po'i khab na bzhugs te/ de'i tshe yul gyen du rgyal zhes bya ba na ni/ rgyal po rab sna zhes bya ba rgyal po byed do/ /yul dpa' rab ces bya ba na ni/ rgyal po char ka
25b2(mdo sde): zhes bya ba rgyal po byed do/ de gnyis phan tshun mi mthun par gyur pas/ dus dus su skye bo phal po che kha 'dog par byed do/ /de nas gang gi tshe tshe dang ldan pa ka t+ya na'i bus/ nyon mongs pa thams cad spangs te/ dgra bcom pa nyid mngon sum du byas pa de'i tshe/
25b3(mdo sde): des bsam pa bcom ldan 'das ni bdag gi sdug bsngal dang / yid mi bde ba mang po sel ba yin/ bde ba dang yid bde ba rnam pa du ma bsgrub pa yin/ sdig pa mi dge ba'i chos rnam pa du ma sel ba yin/ dge ba'i chos rnam pa du ma bsgrub pa yin la/ dge ba'i
25b4(mdo sde): bshes gnyen sangs rgyas bcom ldan 'das la brten te/ rus pa las ni brgal khrag dang mchil ma'i rgya mtsho ni bskams na/ bcom ldan 'das de'i bka' drin bdag gis ci ltar bya snyams mo/ /de nas yang bsam pa sangs rgyas bcom ldan 'das
25b5(mdo sde): ni 'jig rten du 'byung ba gang yang rung ba de dag thams cad ni/ sems can la phan pa'i phyir 'byung ba kho nar zad kyis/ ma la bdag gis kyang sems can la phan par bya'o snyam mo/ /de nas de sems pa la zhugs te/ bdag gis 'dul bar bya ba
25b6(mdo sde): 'ga' lta ci yod snyam pa dang / des bltas na yul dpa' rab ces bya ba na gnas pa'i skye bo mang po rnams lhag par bdag gis gdul bar yin par mthong nas/ bcom ldan 'das ga la ba der song ste phyin nas/ bcom ldan 'das kyi zhabs la mgo bos
25b7(mdo sde): phyag 'tshal te/ bla gos phrag pa gcig tu bzar nas/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces gsol to/ /btsun pa bdag ljongs rgyu zhing mchi
25b8(mdo sde): bar 'tshal lo/ /bcom ldan 'das kyis bka' stsal pa/ ka t+ya na'i bu khyod song la bdag brgal nas gzhan brgal shig /bdag grol nas gzhan grol bar gyis
26a1(mdo sde): shig / bdag dbugs phyung nas gzhan dbugs phyung shig /bdag yongs su mya ngan las 'das nas/ gzhan yongs su mya ngan las bzlos shig /de nas tshe dang ldan pa ka t+ya na'i bus/ bcom ldan 'das kyi zhabs la
26a2(mdo sde): mgo bos phyag 'tshal te/ 'khor lnga brgya dang ljongs rgyu zhing song ngo / yul gyen rgyal bu phyin te/ de der phyin nas rgyal po gtum po rab snang sangs rgyas kyi bstan pa la gzhug par byas so/ /yul dpa' rab tu song nas/ rgyal po
26a3(mdo sde): char ka dang phun sum tshogs pa la gnas par byas so/ /skye bo phal po che yang bcom ldan 'das kyi bstan pa la dad par byas so/ /de nas phyi zhig na yul dpa' rab kyi rgyal po char ka'i btsun mo la bu chags nas/ de zla ba
26a4(mdo sde): dgu 'am bcu lon pa dang / bu gzugs bzang zhing blta na sdug la mdzes pa zhig btsas te/ de'i btsas ston rgyas par byas so/ ming sa ra na zhes btags so/ /de nas khye'u sa ra na 'o ma dang / zho dang / mar dang /
26a5(mdo sde): zhun mar dang mar gyi snying kus bskyed bsrings te/ mtsho'i nang gi pad+ma bzhin du skyed drag par gyur to/ /de nas de gang gi tshe cher skyes pa de'i tshe/ khye'u de yi ge slob du bcug ste/ rgyal rigs spyi bos nas dbang bskur ba'i
26a6(mdo sde): rgyal po rnams kyi gzo'i gnas dang / las kyi gnas tha dad pa 'di lta ste/ glang po che zhon pa dang / rta zhon pa dang / mtshon cha bcang ba dang / 'phongs dang / mdun du bsnur ba dang / phyir bsnur ba dang / g.yul las
26a7(mdo sde): thar bar bya ba dang / lcags kyus bzung ba dang / zhag pas bzung ba dang / mda' bo che 'phang ba dang / rdo rje rtse gcig pa 'phang ba dang / mtshon rtse gcig pa gdab pa dang / 'khor lo 'phang ba dang / bcad pa dang /
26a8(mdo sde): gsheg pa dang / lag pas bzung ba dang / rkang pa'i stabs dang / mgo bo skyabs pa dang / rgyang mar 'phang ba dang / sgra grag par 'phangs ba dang / gnad du 'phangs ba dang / gdon mi za bar phog par bya
26b1(mdo sde): ba dang / tshabs cher btang ba rnams kyang bslabs nas gnas lnga la byang bar gyur to/ /de nas phyi zhig na gzhon nu sa ra na tshe dang ldan pa ka t+ya na'i bus las brten nas/ bcom ldan 'das kyi bstan pa la dad pa
26b2(mdo sde): rnyed de/ skyabs su 'gro ba dang bslab pa'i gzhi rnams blangs so/ /de nas des bltas na pha chos dang chos ma yin pas rgyal po byed pa mthong ngo / /de nas des bsam pa/ yab nongs pa'i 'og tu ni bdag rgyal sar 'jug par 'ongs te/
26b3(mdo sde): bdag la rgyal srid mi dgos te/ bcom ldan 'das kyi bstan pa la rab tu byung la chu bo rnams las brgal bar bya ba dang / sbyor ba rnams las 'da' bar bya ba'i phyir/ brtson pa dang / bsgrub pa dang / 'bad par bya'o snyam
26b4(mdo sde): nas yab yum la gsol te/ tshe dang ldan pa kat+ya na'i thad du rab tu byung ste/ bsnyen par rdzogs so/ /de nas tshe dang ldan pa ka t+ya na'i bus bsam pa/ yul 'di na skar dgos so snyam nas/ de khrid de yul gyen du rgyal du song
26b5(mdo sde): nas 'khod do/ /de nas phyi zhig na tshe dang ldan pa sa ra na drang srong gi chos gos dang / sham thabs gyon te/ lhung bzed thogs nas grong khyer gyen rgyal du bsod snyoms la song ngo / /de yang spyod yul rgyus mi shes la lam
26b6(mdo sde): po che dang srang gi rgyus la mi mkhas pa zhig te/ de mthar gyis bsod snyoms rgyu zhing song song ba las/ rgyal po gtum po rab snang gi pho brang gi chab sgo ba rnams med pa'i skabs su de rgyal po'i pho brang gi nang du song nas/ de rgyal
26b7(mdo sde): po'i btsun mo rnams kyis mthong na gzugs bzang zhing blta na sdug la mdzes te/ lus kyi sha rgyas par 'dug go/ /de nas de mthong ma thag tu de dag de la shin tu dga' bar gyur te/ de dag gis bsam pa/ dge slong 'di ltar
26b8(mdo sde): gzugs bzang zhing mdzes la na gzhon la/ tshangs par spyod pa la yang gnas so snyam nas/ de dag de nas dga' bar gyur pas de'i stan bshams te 'dug tu bcug nas/ bza' ba dang bca' ba gtsang ma bzang po mang pos tshim par
27a1(mdo sde): byas nas/ tshe dang ldan pa sa ra na bskor te chos mnyan pa'i phyir gung la bzhog go/ /de nas dad na 'dug pa'i skabasu rgyal po gtum po rab snang btsun mo'i 'khor du 'ongs so/ /btsun mo rnams kyi lugs kyis na gang gi tshe/ rgyal
27a2(mdo sde): po btsun mo'i 'khor du 'ong ba de'i tshe/ langs te bsur 'gro ba yin na de rnams chos nyan pa las 'dun ches nas ldang ba dang bsu ba yang ma byas so/ /de nas rgyal po gtum po rab snang gis bsam pa/ ma la bdag btsun mo rnams
27a3(mdo sde): kyis ma bsu ba 'di ci las gyur snyam nas/ rgyal po de 'khros de khros bzhin du btsun mo'i 'khor du song ngo / /de der song ste bltas na tshe dang ldan pa sa ra na btsun mo rnams kyis bskor ba mthong nas/ rgyal po de lhag par yang khro
27a4(mdo sde): ba'i kun nas bkris pa skyes te/ de khros nas bsam pa/ dge slong gis nga'i chung ma mthong gis med do snyam mo/ /de nas des bsam pa/ re shig 'dod chags dang bral ba yin nam/ 'on te 'dod chags dang ma bral
27a5(mdo sde): ba yin brtag par bya'o snyam ste/ de nas tshe dang ldan pa sa ra na la smras pa/ ci khyod dgra bcom pa yin nam/ des smras pa/ rgyal po ma yin no/ /rgyal pos smras pa/ ci khyod phyir mi 'ong ba dang / lan cig phyir 'ong ba
27a6(mdo sde): dang / rgyun tu zhugs pa thob pa yin nam/ 'du shes med 'du shes med min skye mched dang / ci yang med pa'i skye mched dang / rnam shes mtha' yas skye mched dang / nam mkha' mtha' yas skye mched thob pa yin
27a7(mdo sde): nam/ bsam gtan bzhi pa dang / gsum pa dang / gnyis pa dang / bsam gtan dang po thob gi yin nam/ des smras pa rgyal po chen po ma yin no/ /de nas rgyal pos smras pa/ dge slong 'di 'dod chags dang bral ba ma yin/ 'di mkhan
27a8(mdo sde): po dang slob dpon gyis ma bslabs kyis ngas 'di bslab par bya'o snyam nas/ zham ring ba rnams bos te lcag gis zhen par bzhus te btang ngo / /de nas de lcag gis bzhus pas lpags pa ral nas khros ste bsam pa
27b1(mdo sde): bdag / ma nyes par dus ngan pa'i rgyal po 'dis brdegs kyis/ bdag pha'i yul du song la pha'i yul du 'dug na/ dpung gi tshogs yan lag bzhis go bskon te song la/ dus ngan pa'i rgyal po gtum po 'di rdul du btang ngo snyam
27b2(mdo sde): nas/ tshe dang ldan pa ka t+ya na'i bu ga la 'dug pa der song ste phyin nas/ tshe dang ldan pa ka ta ya na'i bu'i rkang pa la phyag 'tshal te/ smras pa/ mkhan po bdag ma nongs par dus ngan pa'i rgyal po gtum po des bdag ma nyes par brdegs
27b3(mdo sde): pas na bdag pha ma'i yul du mchis te/ der mchis nas dpung gi tshogs yan lag bzhi go bskon te/ mchis la dus ngan pa'i rgyal po gtum po de rdul ton te btang gis/ bslab pa'i gzhi rnams bzhes su gsol/
27b4(mdo sde): gnas brtan gyis smras pa/ bu khro ba'i dbang du ma 'gro shig /bcom ldan 'das kyis/ rab tu byung bas ni/ 'jig rten gyi chos brgyad de/ rnyed pa dang / ma rnyed pa dang / grags pa dang / grags pa ma yin pa dang / bstod pa dang /
27b5(mdo sde): smad pa dang / bde ba dang / sdug bsngal ba thams cad bzod par bya'o zhes ma gsungs sam zhes byas te/ gnas brtan des de la lan mang du bkag kyang dgag ma nus nas/ tshe dang ldan pa ka ta ya na'i bus de la smras pa/ bu de ltar
27b6(mdo sde): khyod 'gro 'dod na da ltar ni nam sros su nye ste/ lam na seng ge dang / stag dang / gzig dang / dred mo rnams kyi 'jigs pa yod kyis do nub kyi tshe la 'dir 'dug la nang par song shig ces byas so/ /de nas des smras pa/
27b7(mdo sde): mkhan pos ci skad bka' stsal pa bzhin 'tshal lo zhes byas nas/ gnas brtan de de dang gnas khang gcig tu nyal te/ tshe dang ldan pa ka t+ya na'i bus de bzlog pa'i phyir des byin gyis brlabs te/ ci nas de nyal ba'i rmi lam du des
27b8(mdo sde): bslab pa phul te/ pha'i yul du song nas phas de'i rgyal srid la dbang byed du bcug ste/ dpung gi tshogs yan lag bzhi byin nas 'di skad ces bsgo ste/ khyod kyis thog ma kho nar las su bya ba ni dgra tshar gcod par gyis shig /
28a1(mdo sde): ces byas nas/ de thos ma thag tu des dpung gi tshogs yan lag bzhi go bskon nas/ rgyal po gtum po rab snang gi yul du drangs pa las/ rgyal po gtum po rab snang gis de'i g.yul pham par byas te/ thub par
28a2(mdo sde): byas nas/ rgyab kyis phyogs par byas te/ gson por bzung nas gsod tu btang ste/ de nas gshed ma'i mi rnams kyis khrid de gsod pa'i sar phyin du nye ba dang / des bltas na rmi lam nyid na tshe dang ldan pa ka t+ya na'i bu grong khyer gyen rgyal
28a3(mdo sde): na bsod snyoms byed cing 'dug pa mthong nas des kus btab ste/ mkhan po bdag gi skyabs mdzad du gsol/ bdag la dga' ba mdzad pa dang / srog 'phangs pa sbyin par mdzad du gsol/ zhes zer zhing 'dug pa rmi lam mthong bar
28a4(mdo sde): byin gyis brlabaso/ /de nas de des skrag nas sad kyang rmi lam la yang dag pa tsam du 'dzin cing de bzhin du rdol nas/ tshe dang ldan pa ka t+ya na'i bus de la smras pa/ bu khyod kyis rmi lam mthong bar zad kyis ma 'jigs shig /
28a5(mdo sde): de nas thos ma thag tu sa ra na dga' bar gyur nas bsam pa la zhugs te/ sa ra na zhes bya ba de ni nga nyid yin zhing 'dug la/ bdag gis ni sems can gcig la yang 'tshe ba ma byas na/ bdag khro ba'i dbang du song ste/ rmi lam
28a6(mdo sde): du yang skye bo mang po de dag bsad kyis/ don du gnyer ba 'di lta bu bdag gis btang ngo snyam mo/ /de nas gnas brtan gyis de'i yid skyo bar gyur par rig nas/ de dang mthun pa'i chos bstan te/ de nas stan de nyid la 'dug
28a7(mdo sde): bzhin du nyon mongs pa thams cad spangs te/ dgra bcom pa nyid mngon sum du byas so/ /de nas rgyal po gtum po rab snang gis dge slong lcag gis bzhus pa gang yin pa de/ rgyal po char ka'i bu yin no zhes thos nas/
28a8(mdo sde): de'i thad du song ste rkang pa la phyag 'tshal nas bzod pa gsol te/ de nyid la brtan nas tshe dang ldan pa ka t+ya na'i bu zhag bdun gyi bar du bshos la spyan drang ngo / /de nas phyi zhig na tshe dang ldan pa ka ta ya na'i bus bsam pa/ rnyed
28b1(mdo sde): pa dang bkur stir skyes kyis bcad dgos so snyam nas/ tshe dang ldan pa sa ra na dang lhan gcig tu rgyal po'i khab tu song ngo / /de nas tshe dang ldan pa sa ra na ji ltar gyur pa'i skabs de dge slong rnams kyis thos so/ /thos nas kyang bcom ldan 'das
28b2(mdo sde): la zhus pa/ btsun pa sa ra nas las ci bgyis na las de'i rnam par smin pas phyug cing nor mang la long spyod che ba'i rigs su skye lags/ las ci bgyis na las de'i rnam par smin pas/ rgyal po gtum po rab snang gis lcag
28b3(mdo sde): gis bzhus la/ 'dis bcom ldan 'das kyang mnyes par bgyis te/ mi mnyes par ma bgyis nas/ bcom ldan 'das kyi bstan pa la rab tu byung ste/ nyon mongs pa thams cad spangs pas/ dgra bcom pa nyid mngon
28b4(mdo sde): sum du bgyis lags/ bcom ldan 'das kyis bka' stsal pa/ dge slong dag 'di nyid kyis las byas shing bstsags te/ dge slong dag sngon byung ba 'das pa'i dus na/ grong khyer bA ra na se na rgyal po tshangs pas byin rgyal
28b5(mdo sde): po byed do/ /phyi zhig na de'i btsun mo'i 'khor gyis zham ring byas te/ bskyed mos tshal gyi sar song ba las rgyal po gnyid kyis log go/ /bud med rnams kyis me tog dang / 'bras bu la sred de/ de'i btsun mo rnams skyed
28b6(mdo sde): mos tshal de phan tshun du rgyu ba la zhugs so/ /sangs rgyas bcom ldan 'das rnams 'jig rten du mi 'byung ba de'i tshe/ rang sangs rgyas rnams 'jig rten du 'byung ste/ rang sangs rgyas zhig bskyed mos tshal der mtshan mo dgongs btab
28b7(mdo sde): nas/ lus mdzes pa dang / sems mdzes pa de lta bu bud med de dag gis mthong nas/ mthong ma thag tu de la sems dga' ba skyes so/ /dga' ba skyes nas rkang pa la phyag 'tshal te/ chos mnyan pa'i phyir mdun du 'khod do/ /
28b8(mdo sde): de nas rgyal po de sad nas/ btsun mo'i 'khor mi snang na/ khros te ral gri rnon po thogs nas/ rjes gang byung ba thog thag tu song ba las/ rgyal po des rang sangs rgyas de btsun mo'i 'khor la chos 'chad cing 'dug pa mthong ngo / /
29a1(mdo sde): mthong nas kyang dge slong gis nga'i chung ma mthong ngo snyam ste/ de lhag par yang khro ba'i kun tu dkris pa skyes nas/ des zham ring 'khor rnams la bsgo te/ rang sangs rgyas de lcag gis bzhus te btang ngo / /de nas rang sangs
29a2(mdo sde): rgyas des bsam pa/ nyon mongs pa 'di smas zhing nyams par gyur te/ 'di gtan du 'khyams na mi rung gis ra mda' bya dgos so snyam du dgongs nas/ namakha' la 'phags te 'bar ba dang / lam mer 'dug pa dang / char 'bab pa
29a3(mdo sde): dang / glog 'gyu ba la sogs pa'i cho 'phrul bstan no/ /so so'i skye bo rnams ni rdzu 'phrul gyis myur du dad par 'gyur te/ de mthong ma thag tu de la shin tu dga' bar 'gyur te/ dga' bar 'gyur nas sdong po sog les shing bcad pa bzhin
29a4(mdo sde): du de'i rkang pa la phyag 'tshal te smras pa skal ba chen po dang ldan pa mar spyon/ bdag nyes par spyod pa'i 'dam du bying ba'i lag nas drong shig ces byas so/ /de nas rang sangs rgyas de de nyid du snying brtse ba'i phyir sa la babs nas des de'i
29a5(mdo sde): rkang pa la phyag 'tshal te/ bzod par gsol nas/ ci srid 'tsho ba'i bar du yo byad thams cad bstab ste/ skyed mos tshal nyid du yal ga dang lo ma rnams kyi spyil po phub nas/ yo byad thams cad kyis bsnyen bkur byas so/ /
29a6(mdo sde): de nas phyi zhig na rang sangs rgyas des bsam pa/ bdag la lus khol ba 'dis ci dgos kyis bdag zhi ba mya ngan las 'das pa'i khams su 'gro bar bya'o snyam du 'bar ba nas/ lam mer 'dug pa dang / char 'bab pa dang / glog 'gyu ba'i
29a7(mdo sde): cho 'phrul bstan te/ yongs su mya ngan las 'das so/ /de nas rgyal po des de'i sku gdung la mchod pa byas nas/ sku gdung gi mchod rten brtsigs te/ mchod rten de la bsnyen bkur byas nas smon lam btab pa/ kye ma 'di ltar
29a8(mdo sde): bdag gis sems can dag pa 'di lta bu la gnod par byas pa'i las 'di bdag gis myong bar ma gyur cig / bdag gis phyir yang bkur bstir byas pa'i dge ba'i rtsa ba 'dis na/ bdag gang dang gang du skye bar 'gyur ba/ de dang der phyug cing
29b1(mdo sde): nor mang la longs spyod che ba'i rigs su skye bar shog shig / 'di bas kyang ches khyad par du 'phags pa'i ston pa bdag gis mnyes par byed par gyur cig /mi mnyes par byed par ma gyur cig /de kho na'i bstan pa la rab tu byung nas/
29b2(mdo sde): nyon mongs pa thams cad spangs nas/ dgra bcom pa nyid mngon sum du byed par gyur cig byas so/ /dge slong dag ci snyam du sems/ de'i tshe rgyal po tshangs pas byin zhes bya bar gyur pa gang yin pa de ni sa ra na 'di kho na yin te/
29b3(mdo sde): des der rang sangs rgyas la gnod pa byas pa'i las de'i rnam par smin pas gang dang gang du skyes pa de dang der lus la lcag gis bzhus pas lcag 'og tu shi nas/ 'dis rang sangs rgyas bye ba khrag khrig 'bum phrag bas kyang ches
29b4(mdo sde): khyad par du 'phags pa nga lta bu mnyes par byas te/ mi mnyes par ma byas la nga nyid kyi bstan pa la rab tu byung nas nyon mongs pa thams cad spangs nas/ dgra bcom pa nyid mngon sum du byas so/ /gzhan yang yang dag par
29b5(mdo sde): rdzogs pa'i sangs rgyas 'od srung gi gsung rab la 'di rab tu byung nas/ 'dis der tshe gcig tu tshangs par spyad de dbang po rnams yongs su smin par byas pa de nas/ da ltar rnam par grol bar gyur to// //ri dgas kyi brtul zhugs can
29b6(mdo sde): zhes bya ba ni/ gleng gzhi rgyal po'i khab na bzhugs te/ de'i tshe yul bi de ha'i ljongs kyi ri dgas kyi brtul zhugs can ri dgas kyi lpags pa gyon zhing rwa thogs pa/ ri dgas rnams dang lhan gcig tu rtswa za zhing chu thung ba lnga brgya tsam
29b7(mdo sde): zhig 'khod do/ /sangs rgyas bcom ldan 'das bgrod pa cig tu lam ston pa/ rnam pa gnyis kyi shes bya la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs
29b8(mdo sde): pa 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu la snyom par
30a1(mdo sde): 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni/ chos nyid kyis nyin dus gsum mtshan dus gsum ste/ nyin mtshan dus drug tu sangs rgyas kyi spyan gyis
30a2(mdo sde): 'jig rten la gzigs te/ su ni rgud su ni dar/ su ni 'phongs shing 'dug /su ni nyam nga bar gyur/ su ni gnod pa dang ldan/ su ni 'phongs pa dang / nyam nga ba dang / gnod pa dang ldan/ su ni ngan song du gzhol/ su ni ngan
30a3(mdo sde): song du 'bab/ su ni ngan song du bab/ su ni ngan song nas phyung ste/ mtho ris dang / thar pa dang / 'bras bu la bzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun
30a4(mdo sde): med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge
30a5(mdo sde): ba'i rtsa ba rnams yongs su smin zin pa las ye shes kyi mtshon gyis brtol bar bya/ su ni sangs rgyas byung bas brgyan pa'i 'jig rten 'bras bu dang bcas par bya snyam du ye shes gzigs pa 'jug go/ /rgya mtsho chu srin
30a6(mdo sde): rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis dgongs pa/ ri dgas kyi brtul zhugs can lnga brgya po
30a7(mdo sde): rnams gdul ba'i dus la bab bo snyam du dgongs nas/ bcom ldan 'das kyis ri dgas kyi brtul zhugs can de rnams kyi ri dgas de dag rgyal po'i khab tu 'gro bar mthong la/ mthong nas de rnams kyang ri dgas de dag dang
30a8(mdo sde): lhan cig tu rgyal po'i khab du 'gro bar 'gyur ba de lta bur byin gyis brlabs so/ /de dag der song nas bcom ldan 'das kyis sprul pa'i ri dgas de dag mi snang bar byas so/ /de nas skye bo phal po che de dag gis de rnams
30b1(mdo sde): mthong nas/ rnam par smod par byed do/ /de ltar de rnams rgyal po'i khab nas byung ste/ 'od ma'i tshal logs su chas so/ /de nas bcom ldan 'das kyis de rnams la thugs brtse ba'i phyir mdun du bzhugs so/ /de nas ri
30b2(mdo sde): dgas kyi brtul zhugs can lnga brgya po de dag gis thag ring po zhig nas bcom ldan 'das mthong ngo / /mthong nas kyang de dag bcom ldan 'das la dga' bar gyur to/ /dga' bar gyur nas bcom ldan 'das ga la bzhugs pa der dong
30b3(mdo sde): ste lhags nas/ bcom ldan 'das kyi zhabs la mgo bos phyag 'tshal te/ chos nyan pa'i phyir spyan sngar 'khod do/ /de nas bcom ldan 'das kyis de rnams kyi bsam pa dang / bag la nyal ba dang / khams dang shes pa
30b4(mdo sde): dang / rang bzhin thugs su chud nas de dang mthun pa'i chos bstan te/ des na ri dgas kyis brtul zhugs can lnga brgya po de dag gis stan de nyid la 'khod bzhin du/ bden pa mngon par rtogs pa'i mod la phyir mi 'ong
30b5(mdo sde): ba'i 'bras bu mngon sum byas ste/ de dag gis bden pa mthong nas/ bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu 'byung ba dang / snyen
30b6(mdo sde): par rdzogs shing dge slongs gi dngos po thob du rung na/ bdag cag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis de dag la dge slong tshur shog ces bya ba'i
30b7(mdo sde): tshig gis rab tu byung nas/ bsnyen par rdzogs par mdzad nas de dag la lung yang phog go/ /de dag gis kyang brtson pa dang / bsgrub pa dang 'bad pas nyon mongs pa thams cad spangs te/ dgra bcom pa nyid mngon sum du byas
30b8(mdo sde): so/ /de nas dge slong rnams kyis sangs rgyas bcom ldan 'das la zhus pa/ btsun pa bcom ldan 'das dge slong 'di rnams kyis las ci bgyis na/ las de'i rnam par smin pas ri dgas kyi cha lugs su mchis la ri
31a1(mdo sde): dgas rnams dang lhan gcig tu rtswa za zhing chu thung bar gyur nas/ 'di rnams kyis bcom ldan 'das mnyes par bgyis te/ mi mnyes par ma bgyis la/ bcom ldan 'das kyi bstan pa la rab tu byung nas/ nyon mongs pa thams cad spangs
31a2(mdo sde): nas/ dgra bcom pa nyid mngon sum du bgyis lags/ bcom ldan 'das kyis bka' stsal pa/ dge slong dag 'di rnams nyid kyis las byas shing bstsags te/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i
31a3(mdo sde): tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba/ kha lo bsgyur ba/ bla na med pa/ lha dang mi rnams kyi ston pa/ sangs rgyas bcom
31a4(mdo sde): ldan 'das 'od srung zhes bya ba 'jig rten du byung ste/ de dge slong gi dge 'dun mang po dang thabs gcig tu ljongs rgyu shing gshegs la/ rgyal po'i khab tu gshegs so/ /de'i tshe na rgyal po'i khab kyi dka' thub kyi gnas shig na bram ze 'khor lnga
31a5(mdo sde): brgya dang ldan pa zhig gnas pa des/ bcom ldan 'das 'od srung 'khor dang bcas pa mthong ngo / /mthong nas kyang bram ze'i khye'u rnams la smras pa/ 'od srung gi dge slong ri dgas bzhin du rgyu ba 'di dag la ltos/ 'di rnams ni gnas
31a6(mdo sde): med de/ gang dga' bar rgyu bar byed do zhes byas so/ /de nas phyi zhig na bram ze des/ bcom ldan 'das kyi bstan pa la dad pa rnyed nas/ de bram ze'i khye'u dag dang lhan gcig tu yang dag par rdzogs pa'i sangs rgyas 'od srung gi thad
31a7(mdo sde): du rab tu byung ngo / /de dag der rab tu byung nas tshe gcig tu tshangs par spyod pa spyad na yang / yon tan gyi tshogs ci yang ma thob nas/ de dag gis 'chi dkar smon lam btab pa/ ci ltar bdag cag gis yang dag par rdzogs pa'i
31a8(mdo sde): sangs rgyas 'od srung gi bstan pa la rab tu byung nas/ tshe gcig tu tshangs par spyod pa spyad kyang yon tan gyi tshogs ci yang ma thob kyis/ yang dag par rdzogs pa'i sangs rgyas 'od srung gis/ bram ze'i khye'u bla ma lung bstan
31b1(mdo sde): pa gang yin pa'i sangs rgyas bcom ldan 'das de bdag cag gis mnyes par byed par gyur cig / mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te/ dgra bcom
31b2(mdo sde): pa nyid mngon sum du byed par gyur cig ces byas so/ /dge slong dag ci snyam du sems/ de'i tshe dge slong lnga brgyar gyur pa gang yin pa de dag ni ri dgas kyis brtul zhugs can 'di dag kho na yin te/ de rnams kyis der dge slong rnams la
31b3(mdo sde): tshig rtsub po smras te/ 'di dag ni ri dgas bzhin du rgyu'o/ /zhes byas pa'i las de'i rnam par smyin pas/ tshe rabs lnga brgyar ri dgas su skyes nas/ da ltar srid pa tha ma dang / gnas tha mar gyur pa'i bar du yang ri dgas kyi
31b4(mdo sde): cha lugs 'dzin par gyur to/ /de rnams kyis der tshe gcig tu tshangs par spyod pa spyad nas/ 'chi kar smon lam btab ste/ yang dag par rdzogs pa'i sangs rgyas 'od srung gis/ bram ze'i khye'u bla
31b5(mdo sde): ma lung bstan pa gang yin pa'i sangs rgyas bcom ldan 'das de bdag cag gis mnyes par gyur cig / mi mnyes par byed par ma gyur cig /de kho na'i bstan pa la rab tu byung nas/ nyon mongs pa
31b6(mdo sde): thams cad spangs te/ dgra bcom pa nyid mngon sum du byed par gyur cig ces byas pa des na dge slong dag yang dag par rdzogs pa'i sangs rgyas 'od srung dang / shin tu mnyam pa dang /
31b7(mdo sde): shugs mnyam pa dang / mdzad pa mnyam pa dang / thabs mnyam pa brnyes par gyur nas/ 'di rnams kyis nga mnyes par gyur byas te/ mi mnyes par ma byas la/ nga nyid kyi
31b8(mdo sde): bstan pa la rab tu byung nas/ nyon mongs pa thams cad spangs nas/ dgra bcom pa nyid mngon sum du byas so// //zla ba zhes bya ba ni/ gleng gzhi ni mnyan du yod pa
32a1(mdo sde): na bzhugs te/ de'i tshe mnyan du yod pa na bram ze che zhing mtho ba zla ba bde ba zhes bya ba zhig gnas te/ des thabs zlar bab pa las chung ma blangs nas/ de de dang lhan gcig tu rtse zhing dga' la
32a2(mdo sde): dga' mgur spyod pa las/ phyi zhig na de'i chung ma la bu mo chags nas/ de la yid la 'dod pa 'di lta bu zhig skyes ste/ gzhung gi rtsod pa rnams dang / lhan gcig tu gtam zer yang ci ma rung snyam
32a3(mdo sde): mo/ /des khyim thab la bsnyad de/ jo bo bdag la yid la 'dod pa 'di lta bu zhig skyes te/ bdag gzhung gi rtsod pa rnams dang lhan gcig tu gtam zer yang ci ma rung snyam bgyid do zhes byas so/ /
32a4(mdo sde): bram ze de yang ltas la mkhas pa zhig ste/ de'i blo skyes pa 'di ni lto na 'dug pa'i sems can de'i mthu yin te/ de bas na de'i yid la 'dod pa de lta bu skyes so snyam mo/ /de nas zla ba dgu
32a5(mdo sde): 'am bcu lon pa dang / bu mo gzugs bzang ba lta na sdug la mdzes pa zhig btsas te/ de'i btsas ston rgyas par byas ste/ bu mo 'di'i ming ci skad gdags shes ming 'dogs par byed de/ de nas
32a6(mdo sde): bu mo 'di zla ba bde ba'i bu mo yin pas na/ bu mo 'di'i ming zla ba zhes gdags so zhes zer ro/ /de nas bu mo zla ba 'o ma dang / zho dang / mar dang / zhun mar dang / mar gyi snying
32a7(mdo sde): kus bskyed bsrings te/ mtsho'i nang gi pad+ma bzhin du skye drag par gyur nas/ gang gi tshe de chen por gyur pa de'i tshe/ khyim de nyid du yi ge bslabs te/ de ring po ma lon
32a8(mdo sde): par yi ge mthar phyin nas/ des khyim de nyid du pha las bstan bcos thams cad lobs te/ gzhung gi rtsod pa thams cad tshar bcad nas/ des tshigs tu bya ba
32b1(mdo sde): thos so cog lobs so/ /de nas phyi zhig na des mnyan du yod pa 'di nyid na/ dge sbyong go'u ta ma thams cad mkhyen pa/ thams cad gzigs pa yin par bdag nyid khas ches pa
32b2(mdo sde): zhig yod do zhes thos nas/ thos ma thag tu bu mo de yang ya mtshan du gyur te/ bdag song la go'u ta ma de ji 'dra ba blta bar bya'o snyam ste/ pha ma gnyis la gsol te/
32b3(mdo sde): rgyal bu rgyal byed kyi tshal du song ste/ bu mo des thag ring po zhig nas/ sangs rgyas bcom ldan 'das sku skyes bu chen po'i mtshan sum bcu rtsa gnyis kyis legs par
32b4(mdo sde): brgyan cing spa bar byas pa/ me lus gyi dbyibasu 'dug pa lta bu/ me lce mer gyis btab pa lta bu/ mar me gser gyi snod du bzhag pa lta bu/ mchod
32b5(mdo sde): sdong rin po che sna tshogs kyis spras pa lta bu/ blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo / /mthong nas kyang mchog tu dga'
32b6(mdo sde): ba skyes ste/ dge ba'i rtsa ba bstsags pa'i rgyu las byung ba'i sems can kyis dang po sangs rgyas mthong ba'i nyams bde ba ci 'dra ba de lta bu ni/ lo bcu gnyis kyi bar du zhi gnas
32b7(mdo sde): kyi sems la goms par byas pa la yang / nyams bde ba de lta bu skye bar mi 'gyur ro/ /de ltar dga' ba skyes nas/ bcom ldan 'das ga la ba
32b8(mdo sde): bzhugs pa der song ste phyin nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir spyan sngar 'khod do/ /de nas bcom ldan
33a1(mdo sde): 'das kyis de'i bsam pa dang / bag la nyal dang / khams dang / shes pa dang / rang bzhin thugs su chud nas/ de dang mthun pa'i chos bstan te/
33a2(mdo sde): des na bu mo zla bas stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun tu zhugs pa'i 'bras bu mngon sum du byas te/
33a3(mdo sde): des bden pa mthong nas stan las langs te/ bla gos phrag pa gcig tu bzar nas/ bcom ldan 'das ga la ba de logs su thal mo sbyar ba btud nas/ bcom ldan 'das la 'di skad ces
33a4(mdo sde): gsol to/ /btsun pa bcom ldan 'das bdag legs par gsungs pa'i chos 'dul ba la rab tu byung ba dang bsnyen par rdzogs shing dge slong gi dngos po thob du rung na/ bdag kyang bcom ldan 'das kyi thad
33a5(mdo sde): du tshangs par spyod pa spyad par 'tshal lo/ /de nas bcom ldan 'das kyis de skye dgu'i bdag mo chen mo go'u ta ma la gtad nas/ skye dgu'i bdag mo chen mo go'u ta mas de rab tu byung
33a6(mdo sde): nas/ bsnyen par rdzogs par byas nas de la lung yang phog go/ /des kyang brtson pa dang / bsgrub pa dang / 'bad pas nyon mongs pa thams cad spangs te/ dgra
33a7(mdo sde): bcom pa nyid mngon sum du byas so/ /der gang gi tshe bcom ldan 'das kyis dge slong rnams la bka' stsal pa/ dge slong ma rnams kyis las la 'du ba logs zhig tu gyis shig ces gsung ba las/
33a8(mdo sde): skye dgu'i bdag mo chen mo go'u ta mas so sor thar pa'i mdo 'don mi nus nas/ de bcom ldan 'das ga la ba der song ste phyin nas/ bcom ldan 'das kyi zhabs la
33b1(mdo sde): mgo bos phyag 'tshal te/ phyogs gcig tu 'khod do/ /phyogs gcig tu 'dug nas/ bcom ldan 'das la skye dgu'i bdag mo chen mo go'u ta mas 'di skad ces gsol to/ /
33b2(mdo sde): bcom ldan 'das kyis dge slong rnams kyis kyang las kyi 'du ba logs shig tu gyis shig /dge slong ma rnams kyis kyang las kyi 'du ba logs shig tu gyis shig ces bka' stsal la/
33b3(mdo sde): bcom ldan 'das kyis dge slong rnams la ni so sor thar pa bstan/ dge slong ma rnams la ni ma bstan lags na/ bcom ldan 'das kyis so sor thar pa bstan du gsol/
33b4(mdo sde): bcom ldan 'das bdag gis gzung ba 'tshal lags so/ /sangs rgyas bcom ldan 'das ni tshig re re nas bzlos shing chos gsungs mi srid de/ de'i skabs med do/ /
33b5(mdo sde): de nas der bcom ldan 'das kyis/ skye dgu'i bdag mo chen mo go'u ta ma la bka' stsal pa/ kye go'u ta ma/ gal te lan cig smras pas 'dzin nus na ni bstan par
33b6(mdo sde): bya'o zhes gsungs so/ /de nas de'i tshe dge slong ma zla ba 'khor de nyid du 'dus te/ dge slong ma zla bas bla gos phrag pa gcig tu bzar nas/ bcom ldan 'das
33b7(mdo sde): ga la ba der logasu thal mo sbyar ba btud nas/ bcom ldan 'das la 'di skad ces gsol to/ /bcom ldan 'das kyis so sor
34a1(mdo sde): thar pa bstan tu gsol/ lan cig bka' stsal pas/ bdag gis bzung bar 'tshal lo/ /de nas bcom ldan 'das kyis dge slong ma rnams la so sor thar pa'i mdo bstan to/ lan cig
34a2(mdo sde): bka' stsal pas/ dge slong ma zla bas lobs nas/ des sde snod gsum yang lobs so/ /tshig tu bya ba ci yang rung ba de dag thams cad kyang thos ma thag tu lobs nas/ bcom ldan 'das kyis
34a3(mdo sde): de thos pa 'dzin pa rnams kyi mchog tu bstan to/ /de nas dge slong rnams kyis sangs rgyas bcom ldan 'das la zhus pa/ btsun pa dge slong ma zla bas las ci bgyis na/ las de'i rnam par smin pas
34a4(mdo sde): phyug cing nor mang la longs spyod che ba'i rigs su skyes la/ 'dis bstan bcos thams cad kyang lobs te/ gzhung gi rtsod pa thams cad tshar bcad nas/ 'dis bcom ldan 'das kyang mnyes par bgyis
34a5(mdo sde): te/ ma mnyes par ma bgyis la bcom ldan 'das kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du bgyis la/ 'dis thos pa thams cad kyang
34a6(mdo sde): 'dzin nus te/ bcom ldan 'das kyis kyang thos pa 'dzin pa rnams kyi mchog tu bstan lags/ bcom ldan 'das kyis bka' stsal pa/ smon lam gyi dbang las gyur to/ /gsol pa/
34a7(mdo sde): btsun pa 'dis smon lam gang du btab lags/ bcom ldan 'das kyis bka' stsal pa/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyis khri
34a8(mdo sde): thub pa na yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba/ kha lo bsgyur ba/ bla na me pa dang / lha dang
34b1(mdo sde): mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i gsung rab la 'di rab tu byung ngo / /de gang la rab tu byung bar gyur pa'i mkhan mo de/ yang dag par rdzogs
34b2(mdo sde): pa'i sangs rgyas 'od srung gis thos pa 'dzin pa rnams kyi mchog tu bstan te/ des der tshe gcig tu tshangs par spyod pa spyad nas/ 'chi kar smon lam btab pa/ 'di ltar bdag gis yang dag par rdzogs pa'i
34b3(mdo sde): sangs rgyas 'od srung gi bstan pa la tshe gcig tu tshangs par spyod pa spyad kyang yon tan gyi tshogs ci yang ma thob kyis/ yang dag par rdzogs pa'i sangs rgyas 'od srung gis/ bram ze'i khye'u bla ma lung bstan pa gang
34b4(mdo sde): yin pa'i sangs rgyas bcom ldan 'das de bdag gis mnyes par byed par gyur te/ mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te/ dgra bcom
34b5(mdo sde): pa nyid mngon sum du byed par gyur cig / ji ltar bdag gi mkhan mo yang dag par rdzogs pa'i sangs rgyas 'od srung gis thos pa 'dzin pa rnams kyi mchog tu bstan pa de bzhin du bdag kyang shAkya thub pa/ shAkya'i
34b6(mdo sde): rgyal po des thos pa 'dzin pa rnams kyi mchog tu bstan par shog shig ces byas so/ /dge slong dag ci snyam du sems/ de'i tshe yang dag par rdzogs pa'i sangs rgyas 'od srung gi gsung rab la rab tu byung ba'i dge
34b7(mdo sde): slong mar gyur pa gang yin pa de/ dge slong ma zla ba 'di yin te/ des der rab tu byung nas tshe gcig tu tshangs par spyod pa spyad de/ 'chi kar smon lam btab pa des na dge slong dag nga yang dag par
34b8(mdo sde): rdzogs pa'i sangs rgyas 'od srung dang / shin tu mnyam pa dang / shugs mnyam pa dang / mdzad pa mnyam pa dang / thabs mnyam pa brnyes par gyur nas/ 'dis nga mnyes par byas nas/
35a1(mdo sde): mi mnyes par ma byas la/ nga nyid kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byas nas/ ngas 'di thos pa 'dzin pa rnams
35a2(mdo sde): kyi mchog tu bstan to/ / //mi 'am ci gnyis zhes bya ba de la/ mi 'am ci dang po ni gleng gzhi mnyan du yod pa na bzhugs te/ de'i tshe mnyan du yod pa na/ khyim bdag phyug cing nor mang la
35a3(mdo sde): longs spyod che ba yongs su 'dzin pa yang shing rgya che ba/ rnam thos kyi bu'i nor dang ldan pa/ rnam thos kyi bu'i nor dang 'gran pa zhig gnas pa des thabs zlar bab pa las chung ma blangs nas/ de de dang lhan
35a4(mdo sde): bcig rtse zhing dga' la dga' mgur spyod pa las/ phyi zhig na de'i chung ma la bu chags nas/ de zla ba dgu 'am/ bcu lon pa dang / khye'u gzugs bzang zhing blta na sdug la mdzes pa mdog bzang ba/ gser
35a5(mdo sde): gyi mdog can mgo bo gdugs ltar 'dug pa/ lag pa ring ba dpral ba'i dbyes che ba sna mtho ba/ sna legs pa/ smin ma stug pa zhig btsas te/ de'i gtsas ston rgyas par byas te/ khye'u 'di'i ming ci skad
35a6(mdo sde): bdags shes ming 'dogs par byed do/ khye'u 'di mchog tu gzugs mdzes te/ byad gzugs mi 'am ci dang 'dra bas na/ khye'u 'di'i ming ci 'am ci zhes bdags so zhes zer ro/ /de nas khye'u mi
35a7(mdo sde): 'am ci 'o ma dang / zho dang / mar dang / zhun mar dang / mar gyi snying kus bskyed bsrings te/ mtsho'i nang gi pad ma bzhin du skye drag par gyur to/ /de gang gi tshe cher skyes pa de'i tshe/ yi ge
35a8(mdo sde): dang khong rtsis dang shod dgod pa dang / lag rtsis dang / dbyung ba dang sba ba dang / dgram pa dang / gos brtags pa dang / nor bu brtags pa dang / rin po che brtags pa dang / spos brtags pa dang / sman
35b1(mdo sde): brtags pa dang / glang po che brtags pa dang / rta brtags pa dang / go mtshon brtags pa bslabs te/ yi ge mkhas pa dang / klog mkhas pa dang / 'dzangs pa dang / bya ba la gsal ba
35b2(mdo sde): dang / yid gzhungs pa dang / brtags pa rnam pa brgyad la byang bar gyur to/ /de nas grong khyer chen po drug po thams cad du de'i grags pa rgyas par gyur te/ mnyan du yod pa na/ khyim bdag che ge mo'i
35b3(mdo sde): bu byad gzugs mi 'am ci dang 'dra ba zhig skyes so zhes grags so/ /de nas de thos ma thag tu skye bo phal po che ya mtshan du gyur te/ de blta ba'i phyir dong ngo / /de nas de byad gzugs kyis rgyags pas dregs
35b4(mdo sde): nas su la yang phyag mi 'tshal/ su la yang mi ldang ste/ byad gzugs nga dang mtshungs pa med do snyam mo/ /de nas de'i pha ma gnyis kyis bsam pa/ 'di'i nga rgyal bsal dgos te/ 'di la bcom
35b5(mdo sde): ldan 'das bstan par bya'o snyam nas smras pa/ bu su yang nga dang mtshungs pa med do snyam du byad gzugs kyis rgyags pas dregs par ma byed cig /bu khyod kyis bcom ldan 'das ma mthong ste/ khyod ni de'i brgya'i
35b6(mdo sde): char yang nye bar mi 'gro/ stong gi char yang nye bar mi phod/ 'bum gyi char yang nye bar mi phod do zhes byas so/ /de nas de thos ma thag tu de ya mtshan du gyur to/ /bdag pas dge sbyong go'u ta ma ches
35b7(mdo sde): gzugs bzang zhing blta na sdug la mdzes pa lta snyam nas/ skye bo mang pos g.yog byas te/ bcom ldan 'das ga la ba der song ngo / /khye'u des thag ring po zhig nas sangs rgyas bcom ldan 'das sku
35b8(mdo sde): skyes bu chen po'i mtshan sum bcu rtsa gnyis kyis legs par brgyan cing spa bar byas pa/ mi lus kyi dbyibs su 'dug pa lta bu/ me lce mar gyis btab pa lta bu/ mar me gser gyi snod du bzhag pa lta
36a1(mdo sde): bu mchod sdong rin po che sna tshogs kyis spras pa lta bu/ blo gsal zhing dri ma med la rnam par dag pa dang ldan pa'i sangs rgyas bcom ldan 'das mthong ngo / /mthong nas kyang de'i byad gzugs kyis
36a2(mdo sde): rgyags pas dregs pa de med par gyur to/ /de nas bcom ldan 'das la shin tu dga' bar gyur to/ /dga' bar gyur nas/ bcom ldan 'das ga la ba der song ste phyin nas/ bcom ldan 'das kyi
36a3(mdo sde): zhabs la mgo bos phyag 'tshal te/ chos mnyan pa'i phyir spyan sngar 'khod do/ /de nas bcom ldan 'das kyis de'i bsam pa dang / bag la nyal ba dang / khams dang shes pa dang rang bzhin
36a4(mdo sde): thugs su chud nas/ de dang mthun pa'i chos bstan te/ des na khye'u mi 'am ci de stan de nyid la 'dug bzhin du/ 'jig tshogs la lta ba'i ri'i rtse mo mthon po nyi shu ye shes kyi rdo rje bcom nas/ rgyun
36a5(mdo sde): tu zhugs pa'i 'bras bu mngon sum du byas te/ des bden pa mthong nas pha ma gnyis la gsol te/ bcom ldan 'das kyi bstan pa la rab tu byung nas/ des kyang brtson pa dang / bsgrub pa dang /
36a6(mdo sde): 'bad pas nyon mongs pa thams cad spangs te/ dgra bcom pa nyid mngon sum du byas so/ /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das
36a7(mdo sde): kyis khye'u de'i gzugs kyis rgyags pa bsal nas/ g.yung drung gi mthar thug pa grub pa dang / bde ba'i mya ngan las 'das pa la bzhag pa la gzigs/ bcom ldan 'das kyis bka' stsal pa/ da ltar
36a8(mdo sde): 'ba' zhig ma yin te/ 'das pa'i dus na yang ngas 'di'i byad gzugs kyis rgyags pa bsal nas/ ci ltar bsam gtan bzhi dang / mngon par shes pa lnga la gnas par byas pa de nyon cig /
36b1(mdo sde): dge slong dag sngon byung ba 'das pa'i dus na/ grong khyer bA ra na ser bram ze zhig gnas pa des/ thabs zlar bab pa las chung ma blangs nas/ de de dang lhan cig tu rtse zhing dga' la dga' mgur spyod
36b2(mdo sde): pa las/ phyi zhig na de'i chung ma la bu chags nas/ de zla ba dgu 'am bcu lon pa dang / bu gzugs bzang zhing blta na sdug pa mdzes pa zhig btsas nas/ de 'o ma dang zho dang / mar dang / zhun mar dang /
36b3(mdo sde): mar gyis snying kus bskyed bsrings te/ de gang gi tshe cher skyes pa de'i tshe/ byad gzugs kyis rgyags pas dregs nas/ su la yang gsong por smra ba dang / phyag 'tshal ba dang / ldang ba mi byed do/ /
36b4(mdo sde): de nas de'i tshe pha ma gnyis kyis bsam pa/ 'di'i byad gzugs kyis rgyags pa bsal dgos so/ /de ltar ma byas na 'di zhi bar mi 'gyur ro snyam mo/ /de'i tshe bA ra na se'i sa phyogs zhig na/ drang srong
36b5(mdo sde): mngon par shes pa lnga dang ldan pa/ rdzu 'phrul che zhing mthu che ba zhig gnas te/ de nas bram ze des drang srong de la gsol pa/ khye'u 'di byad gzugs kyis rgyags pas dregs nas/ su la yang gsong por
36b6(mdo sde): smra ba dang / phyag 'tshal ba dang ldang ba yang mi bgyid kyis/ khyed kyis de'i byad gzugs kyis rgyags pa bsal du gsol zhes byas so/ /de nas drang srong des bram ze de la cang mi smra bas mkhas blangs so/ /
36b7(mdo sde): de nas bram ze de drang srong de'i thad nas song nas/ bu la smras pa bu khyod byad gzugs bdag dang mtshungs pa med do/ /snyam du byad gzugs kyis rgyags par ma byed cig /dka' thub kyi
36b8(mdo sde): gnas che ge mo zhig na drang srong zhig gnas te/ de la ni khyod kyi byad gzugs kyis brgya'i char yang nye bar mi phod/ stong gi char yang nye bar mi phod/ 'bum gyi char yang nye bar mi phod do zhes
37a1(mdo sde): byas nas/ /de yang mtshan du gyur to/ /de nas ya mtshan du gyur nas/ drang srong de ga la 'dug pa der song ste/ drang srong des khye'u de mthong nas des khye'u de bas ches
37a2(mdo sde): byad gzugs bzang bar bdag nyid sprul to/ /de nas khye'u des thag ring po zhig nas drang srong de ches gzugs bzang ba dang / ches blta na sdug pa dang ches mdzes pa mthong ngo / /mthong nas kyang de'i
37a3(mdo sde): byad gzugs kyis rgyags pa med par gyur te/ drang srong de la yang dga' bar gyur to/ /dga' bar gyur nas/ drang srong de ga la ba der song ste phyin nas/ de'i rkang pa la mgo bos phyag 'tshal te/ chos
37a4(mdo sde): mnyan pa'i phyir mdun du 'dug go/ /de nas de dang mthun pa'i chos bstan te/ de nas khye'u de drang srong de nyid las rab tu byung ngo / /de rab tu byung nas bsam gtan bzhi dang / mngon par shes pa lnga bskyed
37a5(mdo sde): do/ /dge slong dag ji snyam du sems/ de'i tshe drang srong du gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe khye'u de nyid du gyur pa gang yin pa de ni khye'u mi 'am ci
37a6(mdo sde): 'di kho na yin te/ de'i tshe yang ngas 'di'i byad gzugs kyis rgyags pa bsal nas/ bsam gtan bzhi dang / mngon par shes pa lnga la gnas par byos so/ /da ltar yang ngas 'di'i byad gzugs
37a7(mdo sde): kyis rgyags pa bsal nas/ g.yung drung gi mthar thug pa grub pa dang / bde ba'i mya ngan las 'das pa la bzhag go/ /gzhan yang yang dag par rdzogs pa'i sangs rgyas 'od srung gi gsung rab la 'di
37a8(mdo sde): rab tu byung ste/ der 'dis tshe gcig tu tshangs par spyod pa spyad nas/ dbang po rnams yongs su smin par byas pas na/ de'i phyir da ltar rnam par grol bar gyur to// //mi 'am ci gnyis pa ni/
37b1(mdo sde): gleng gzhi yul ser skya'i gnas na bzhugs te/ der gang gi tshe bcom ldan 'das kyis yab dang / sras mjal bar mdzad pa de'i tshe/ bcom ldan 'das ni nyi ma gcig ni/ grags mdzin ma/
37b2(mdo sde): gcig ni rgyal po zas gtsang gi der bshos gsol to/ /phyi nyin btsun mo'i 'khor du bshos gsol to/ /der gang gi tshe bcom ldan 'das btsun mo'i 'khor du bshos gsol nas/ slar gshegs
37b3(mdo sde): pa de'i tshe/ grags 'dzin ma khang tog tu song nas/ bcom ldan 'das la blta zhing 'dug go/ /de nas gang gis skabs su mi mthong bar gyur pa de'i skabs su/ khang tog nas mchongs
37b4(mdo sde): nas sangs rgyas kyi mthus sa gzhi stan shing bal gyi nang tshang can 'dra bar bsgyur te/ ci nas de la cung zad kyang mi gnod par mdzad de/ /de nas skabs de rnams dge slong rnams kyis thos so/ /
37b5(mdo sde): dge slong / rnams kyis sangs rgyas bcom ldan 'das la gsol pa/ btsun pa grags 'dzin mas bcom ldan 'das kyi slad du/ nang gi srog btang ba la gzigs/ bcom ldan 'das kyis bka'
37b6(mdo sde): stsal pa/ da ltar 'ba' zhig ma yin te/ 'das pa'i dus na yang nga'i phyir 'dis ci ltar rang gi srog btang ba de nyon cig /dge slong dag sngon byung ba 'das pa'i dus na/ grong khyer bA ra na se na/ rgyal
37b7(mdo sde): po tshangs pas byin rgyal po byed de/ /de nas phyi zhig na rgyal po tshangs pas byin gyis dpung gi tshogs yan lag bzhi'i go skon nas/ ri dgas bshor du song ba las/ de rta kha ma thub nas/ dpung gi
37b8(mdo sde): tshogs logs shig tu lus/ rgyal po yang logs shig tu song ste/ de dpung dang bral nas lus ngal ba dang / lus sdug bsngal ba dang / lus zhig par gyur te nags khrod gcig tu bzhugs te
38a1(mdo sde): 'dug go/ /nags khrod de na mi 'am ci zhig mi 'am ci mo dang lhan gcig tu pi wang thogs te rtse zhing dga' mgur spyod do/ /de nas rgyal po des de mthong nas/ mthong ma thag tu
38a2(mdo sde): rgyal po de mi 'am ci mo de la shin tu chags par gyur to/ /de 'dod chags kyis dbang du gyur nas/ mi 'am ci de dug mdas gnad du bsnun te/ de sa phyogs de nyid du shi'o/ /de nas rgyal po
38a3(mdo sde): des mi 'am ci de bsad pa'i 'og tu/ mi 'am ci mo'i thad du song ste/ smras pa/ bzang mo tshur shog bdag cag gnyis dga' mgur spyad par bya'o/ /mi 'am ci mos smras pa/ khyim thab shi ba'i
38a4(mdo sde): ro mdun du 'dug bzhin du bdag ci ltar khyod dang dga' mgur spyod par bya/ re shig 'di'i rus bu la mchod pa byas nas/ de'i 'og tu khyod ci ltar 'dod pa bzhin du bya'o zhes smras nas/ des shing
38a5(mdo sde): rnams bsdus te/ dpung pa'i steng du mi 'am ci'i rus bu de bzhag nas me btang ste/ phyogs gcig tu 'dug go/ /de nas gang gi tshe rus bu de sregs pa'i shing de dag la me 'bar bar gyur pa de'i tshe/
38a6(mdo sde): mi 'am ci mo de nyid me'i nang du mchong nas/ de der shi'o/ /de nas rgyal po chen po de re thag chad nas/ de'i tshe tshigs su bcad de smras pa/ bdag gis don gzhan bsam bsam nas/ /
38a7(mdo sde): log par gzhan du gyur gyis med/ /mi 'am ci mo spyad snyam nas/ /bdag gis srog chags gnyis bsad do/ /dge slong dag ci snyam du sems/ de tshe mi 'am cir gyur pa/ byang
38a8(mdo sde): chub sems dpa'i spyod pa la gnas pa gang yin pa de ni nga nyid yin no/ /de'i tshe mi 'am ci mor gyur pa gang yin pa de ni grags 'dzin ma 'di kho na yin te/ de'i tshe yang 'dis nga'i phyir bdag nyid yongs
38b1(mdo sde): su btang la/ da ltar yang 'dis nga'i phyir bdag nyid yongs su btang ngo / /las brgya tham pa las sdom gyi tshigs su bcad pa bdun pa rdzogs so// // las rgya tham pa/
38b2(mdo sde): bam po sum bcu pa/ sdom ni/ gang po mchod sbyin le lo can/ /mgon med dang ni nyams chung ba/ /pad ma gnyis dang lta ba dang / /rin chen nor stobs phrog pa dang / /gang po dang
38b3(mdo sde): ni don gzigs dang / /stobs brtson rtsal dang mya ngan med/ /mthun mdzad dang ni pad ma yi/ /bla ma gnyis dang legs mthong dang / /rin chen gtsug tor chu rlabs dang / /rnam par
38b4(mdo sde): rgyal ba tha ma'o/ /zhes bya ba ni sdom gyi tshigs su bcad pa'o/ /gang po zhes bya ba ni/ gleng gzhi rgyal po'i khab na bzhugs te/ de'i tshe lho phyogs kyi ri bo'i ljongs na/ ri brag gi grong zhig na
38b5(mdo sde): bram ze che zhing mtho ba phyug cing nor mang la longs spyod che ba/ yongs su 'dzin pa/ yang shing rgya che ba rnam thos kyi bu'i nor dang mnyam pa/ rnam thos kyi bu'i nor dang 'gran pa/ byams pa'i rang
38b6(mdo sde): bzhin can/ snying rje dang ldan pa/ sems can la mnyes gshin pa/ sems can thams cad la thugs brtse ba/ gang po zhes bya ba zhig gnas te/ de ni khyim na gnas pa dang / rab tu
38b7(mdo sde): byung ba rnams dang / slong ba thams cad gtong zhing sdud par byed do/ /dus dus su mchod sbyin gyi gnas bcas nas mchod sbyin yang byed do/ /de nas mchod sbyin gyi dus zhig la bab pa'i tshe/
38b8(mdo sde): bstan bcos thams cad kyi gzhung rnams la rtog cing / gang dang gang gi lta ba ci 'dra ba zhig snyam ste/ des gzhung de dag yid la bzhag nas/ sems pa dang 'dzin pa dang yongs su rtog par
39a1(mdo sde): byed do/ /de nas phyi zhig na bram ze des mchod sbyin bya bar brtsams nas/ mchod sbyin byed pa der ston pa thams cad 'dus par gyur to/ /bram ze des kyang ston pa thams cad
39a2(mdo sde): kyi gzhung yid la bzhag nas sems pa la zhugs pa las/ lta ba'i rnam pa de dag la de'i sems mgu bar ma gyur ro/ /de nas phyi zhig na rgyal po'i khab na gnas pa'i dge bsnyen rnams kyis bram ze de'i
39a3(mdo sde): mdun du/ sangs rgyas kyi bsngags pa brjod do/ /de nas thos ma thag tu bram ze des bcom ldan 'das la blta 'dod par gyur to/ /de nas phyi zhig na de'i blo skyes pa/ dge sbyong dang bram
39a4(mdo sde): ze stong phrag du ma dag gis mchod sbyin la longs spyod par byed la/ bcom ldan 'das go'u ta ma de ni phyir mi 'ong ba'o/ kye ma de yang bdag gi mchod sbyin la 'ong ste/ longs spyod par byed kyang
39a5(mdo sde): ci ma rung snyam mo/ /de nas bcom ldan 'das kyis bram ze de'i sems thugs kyis mkhyen nas/ dgongs pa/ bram ze de ni bla na med pa yang dag par rdzogs pa'i byang chub las phyir mi ldog par sems
39a6(mdo sde): bskyed par 'gyur la de kho na la rten te/ bdag gis skye bo mang po la phan btagaso snyam du dgongs so/ dge slong mang pos zhabs ring byas ste/ dge slong gi dge 'dun gyis mdun du bdar nas/
39a7(mdo sde): bram ze de la thugs brtse ba'i phyir/ ri brags kyi grong khyer der gshegs so/ /bcom ldan 'das der gshegs nas/ 'di snyam du dgongs te/ ma la bdag gis ci nas mchod sbyin gyi gnas der mchod sbyin
39a8(mdo sde): gyi bdag po dang / skye bo mang po gzhan rnams kyis bdag gcig pu mthong la/ dge slong gi dge 'dun rnams sus kyang mi mthong ba de lta bur byin gyis brlab bo snyam du dgongs te/ de ltar byin gyis
39b1(mdo sde): brlabs nas/ mchod sbyin gyi gnas su gshegs so/ /de nas bram ze des thag ring po zhig nas bcom ldan 'das mthong ngo / /mthong nas kyang bcom ldan 'das la 'di skad ces
39b2(mdo sde): gsol to/ /bcom ldan 'das gshegs pa legs so/ /bcom ldan 'das tshur shog /bcom ldan 'das kyis bdag gi mchod sbyin gyi gnas su mchod pa rnams la longs spyod par
39b3(mdo sde): mdzad du gsol/ bcom ldan 'das kyis bka' stsal pa/ gang po khyod kyis nga'i lhung bzed 'di dag bza' ba dang / bca' ba de dag gis ma bkang gi bar du longs spyod par mi bya'o/ /
39b4(mdo sde): bram ze des smras pa/ bcom ldan 'das go'u ta ma ji ltar dgongs pa de bzhin du bgyi'o zhes gsol nas/ bram ze des mchod sbyin byed pa der bza' ba dang / bca' ba gtsang ma bzang po mang
39b5(mdo sde): po bshams pa de dag blangs nas/ bcom ldan 'das kyi lhung bzed gang bar byas na/ gang ma nus nas des nga rgyal bskyed nas/ bdag gis lhung bzed 'di ma bkang bar mi btang ngo snyam
39b6(mdo sde): nas/ g.yog 'khor dang bcas pas bcom ldan 'das kyi lhung bzed bza' ba dang bca' bas dgang ba la brtson par byed do/ /de nas bcom ldan 'das kyis dgongs pa/ da ni kha zas 'dis dge slong
39b7(mdo sde): stong gi zan chog go snyam du dgongs nas/ lhung bzed de gang bar bstan to/ /de nas bram ze des bcom ldan 'das kyi lhung bzed gang bar mthong nas dga' bar gyur to/ /gsol pa bcom
39b8(mdo sde): ldan 'das kyi lhung bzed gtams lags kyis/ bcom ldan 'das go'u ta mas ci bder gsol shig ces byas so/ /de nas bram ze de la thugs brtse ba'i phyir/ mchod sbyin gyi gnas de nyid du
40a1(mdo sde): dge slong stong gi stan sprul te/ chu ra rnams bkang nas/ bcom 'das gral gyi gtso bo la bzhugs so/ dge slong gzhan rnams kyang rgan rim bzhin bkod do/ /de nas dge
40a2(mdo sde): slong gi dge 'dun rnams bde bar bzhugs nas/ 'drim mkhan rnams kyis brims so/ /de nas bram ze des kyang de dag thams cad mthong nas/ mthong ma thag tu bcom ldan 'das la shin tu dga' bar gyur
40a3(mdo sde): to/ /dge sbyong go'u ta ma 'di ni rdzu 'phrul che zhing mthu che ba yin no snyam ste/ /de dag dga' bar gyur nas/ bcom ldan 'das kyi zhabs la phyag 'tshal te/ gsol pa/ zla ba gsum gyi bar du bcom ldan
40a4(mdo sde): 'das go'u ta ma dge slong gi dge 'dun dang bcas pa'i nam bza' dang / zhal zas dang / gzim cha dang / snyun gyi gsos sman dang / sman zong rnams sbyor bar 'tshal na/ bcom ldan 'das kyis bdag la
40a5(mdo sde): gnang bar mdzad du gsol/ de nas bcom ldan 'das kyis bram ze de la cang mi gsung bar gnang ngo / /de nas bram ze des bcom ldan 'das kyis cang mi gsung bas gnang bar rig nas/ rgyal bu rgyal
40a6(mdo sde): byed kyi tshal du yo byad thams cad sbyar te/ sangs rgyas la stsogs pa dge slong gi dge 'dun la zla ba gsum gyi bar du yo byad thams cad kyis bsnyen bkur byas nas/ tha ma'i nyin par sangs rgyas la stsogs
40a7(mdo sde): pa dge slong gi dag 'dun la zhal zas ro brgya pa gsol te/ bcom ldan 'das la na bza' 'bum ri ba phul lo/ /dge slong gzhan dag la yang ras zung re phul nas/ bla na med pa yang dag par
40a8(mdo sde): rdzogs pa'i byang chub tu smon lam btab ste/ kye ma dge ba'i rtsa ba 'dis na/ bdag 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs
40b1(mdo sde): rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba/ kha lo bsgyur ba/ bla na med pa/ lha dang mi rnams kyi ston pa/ sangs rgyas
40b2(mdo sde): bcom ldan 'das su gyur cig ces byas so/ /de nas bcom ldan 'das kyis bram ze de la bka' stsal pa/ bram ze legs legs so/ /bram ze khyod ma 'ongs pa'i dus na/
40b3(mdo sde): 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig
40b4(mdo sde): rten mkhyen pa/ skyes bu 'dul ba/ kha lo bsgyur ba/ bla na med pa lha dang mi rnams kyi ston pa/ sangs rgyas bcom ldan 'das gang po zhes bya bar 'gyur ro zhes gsungs so/ /de nas bcom ldan 'das kyis bram ze de bla na
40b5(mdo sde): med pa yang dag par rdzogs pa'i byang chub tu lung bstan nas/ mchod sbyin gyi gnas de nyid du mi snang bar gyur te/ 'od ma'i tshal du bzhugs par gyur to// //mchod sbyin zhes bya ba ni gleng gzhi mnyan du yod pa na bzhugs
40b6(mdo sde): te/ de'i tshe mnyan du yod pa na/ bram ze zhig gnas te/ des thabs zlar bab pa las chung ma blangs nas/ de de dang lhan cig rtse zhing dga' la dga' mgur spyod pa las/ phyi zhig na de'i chung ma la bu chags nas/ de zla ba
40b7(mdo sde): dgu 'am bcu lon pa dang / khye'u gzugs bzang zhing blta na sdug la mdzes pa zhig btsas te/ de'i btsas ston rgyas par byas nas/ rigs dang mthun par ming btags te/ 'o ma dang / zho dang / mar dang / zhun mar dang / mar
40b8(mdo sde): gyi snying kus bskyed bsrings te/ gang gi tshe cher skyes pa de'i tshe/ yi ge dang bram ze'i spyod lam dang / spyod pa dang / oM zhes bya ba dang / b+ho zhes bya ba dang / gtsang sbra dang / cho ga dang / thal ba blang ba dang / ril ba
41a1(mdo sde): thogs pa dang / nges brjod kyi rig byed dang / mchod sbyin gyi rig byed dang / snyan tshig gi rig byed dang / sri srung gi rig byed dang / mchod sbyin bya ba dang / mchod sbyin byed du gzhug pa dang /
41a2(mdo sde): sbyin pa dang blang ba dang / kha ton bya ba dang / kha ton slob du gzhug pa'i thabs bslabs nas/ las rnam pa drug la mkhas pa'i bram zer gyur te/ des mthar gyis rig
41a3(mdo sde): pa'i gnas bcwo brgyad la byang bar gyur to/ /de nas bstan bcos thams cad khong du chud nas/ gzhung gi rtsod pa thams cad tshar gcad do/ /de nas phyi zhig na de'i pha ma gnyis shi nas des bsam pa/
41a4(mdo sde): byad gzugs dang thos pas bdag dang mtshungs pa med na/ lhag pa lta ga la yod snyam mo/ /de'i pha ma yang sngon dus dus su mchod sbyin byed de/ bram ze rnams kyis de la smras pa/ khye'u khyod kyi
41a5(mdo sde): pha ma yang dus dus su mchod sbyin byed gyis/ khyod kyis kyang pha'i lugs dang mthun par gyis shig /khye'u de na re byad gzugs dang thos pas bdag dang mtshungs pa med na/ ci'i phyir bdag gis 'di dag la
41a6(mdo sde): sbyin pa sbyin zhes zer ro/ /de nas thos ma thag tu bram ze de dag de la mi dga' bar gyur te/ de dag gis phyin cad de dang mi mthun par nang khrims bcas so/ /de yang de dag la mi dga' bar 'gyur te/
41a7(mdo sde): bdag la yon gnas 'di lta bu dag ci dgos snyam mo/ /de nas phyi zhig na bcom ldan 'das kyis dgongs pa/ bram ze'i khye'u 'dis bla na med pa yang dag par rdzogs pa'i byang chub las phyir mi ldog par sems
41a8(mdo sde): bskyed par bya'o snyam du dgongs nas/ bcom ldan 'das rgyal bu rgyal byed kyi tshal nas mi snang bar gyur te/ bram ze de'i khyim du sa brtol te gyen du 'phags nas/ bcom ldan 'das kyis 'od btang ste/
41b1(mdo sde): de'i khyim de mthong ma thag tu gser zhun ma'i kha tog lta bur snang bar byas so/ /de nas mthong ma thag tu bram ze'i khye'u de bcom ldan 'das la shin tu dga' bar gyur to/ /dga' bar gyur nas/ bcom
41b2(mdo sde): ldan 'das kyi gdan bshams te 'di skad ces gsol to/ /bcom ldan 'das gdan bshams pa la bzhugs su gsol/ de nas bcom ldan 'das gdan bshams pa la bzhugs so/ /gzhugs
41b3(mdo sde): nas kyang bcom ldan 'das kyis bram ze'i khye'u de la sbyin pa dang ldan pa'i chos de lta bu bstan te/ de nas bram ze'i khye'u des sbyin pa btang ba'i 'dod pa skyes nas/ des sbyin pa byed 'dod nas/ bcom ldan 'das la
41b4(mdo sde): 'di skad ces gsol to/ /btsun pa bdag gis sbyin pa dag sbyin zhing bsod nams dag bgyid pa rngo thog par bgyid pa de lta bur bdag la mi bdog lags so/ /de nas bcom ldan 'das kyis de la gter bstan te/
41b5(mdo sde): de mthong ma thag tu khye'u de bcom ldan 'das la lhag par yang dga' bar gyur to/ /dga' bar gyur nas zhabs la phyag 'tshal te/ gsol pa/ zla ba gsum gyi bar du bcom ldan 'das dge slong gi dge
41b6(mdo sde): 'dun dang bcas pa'i na bza' dang / zhal zas dang gzim cha dang / gdan dang snyun gsos dang / sman zong rnams sbyor bar 'tshal na/ bcom ldan 'das kyis bdag la gnang bar mdzad du gsol/ de nas
41b7(mdo sde): bcom ldan 'das kyis bram ze'i khye'u de la cang mi gsung bar gnang ngo / /de nas bram ze'i khye'u des bcom ldan 'das kyis cang mi gsung bar gnang bar rig nas/ mnyan du yod pa na/ rgyal bu rgyal byed
41b8(mdo sde): kyi tshal gyis nang du mchod sbyin gyi gnas bcas nas/ dril bsgrags te/ bdag ya mtshan can thams cad la mchod sbyin bgyis kyi su mchod ston dang yon 'dod pa
42a1(mdo sde): de dag bdag gi mchod sbyin gyi gnas su shog la longs spyad par gyis shig / de nas bram ze rnams na re bram ze la sdang ba dang / bdag cag longs spyod par mi bya'o zhes
42a2(mdo sde): zer ro/ /de nas bram ze'i khye'us smras pa/ gal te longs spyod par mi byed na/ bdag gis khyod kyi phyir yon dpag pa gang yin pa de dag thams cad bdag gis dge slong go'u ta ma 'khor
42a3(mdo sde): dang bcas pa rnams la phul la/ de khod na'i bstan pa la tshangs par spyod pa spyad par bya'o/ /de nas bram ze rnams kyis bsam pa/ bram ze'i khye'u 'di ni ji skad smras pa bzhin du byed pa
42a4(mdo sde): yin pas na/ des de kho na ltar byed srid de/ de ltar na bdag cag yon gyis pham par 'gyur ro snyam nas/ de dag gis de'i nang khrims bshig nas/ mchod sbyin gyi gnas
42a5(mdo sde): su song ste longs spyad do/ /de nas bram ze'i khye'u des zla ba gsum gyi bar du ya mtshan can rnams kyi bza' ba dang / bca' ba gtsang ba mang po sbyar te/ thams cad la yon
42a6(mdo sde): mang po phul lo/ tha ma'i nyin par sangs rgyas la stsogs pa/ dge slong gi dge 'dun rnams kha zas ro brgya dang ldan pas tshim par byas nas/ bcom ldan 'das la
42a7(mdo sde): na bza' 'bum ri ba phul lo/ /dge slong gzhan rnams la yang re re la ras zung re phul lo/ /de nas bcom ldan 'das kyi sku gser gyi mdog lta bu mtshan gyis
42a8(mdo sde): brgyan pa mthong nas/ bla na med pa yang dag par rdzogs pa'i byang chub tu smon lam btab ste/ kye ma dge ba'i rtsa ba 'dis na bdag 'jig rten long ba 'dren pa med pa ston pa med
42b1(mdo sde): par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes
42b2(mdo sde): bu 'dul ba/ kha lo bsgyur ba/ bla na med pa/ lha dang mi rnams kyi ston pa/ sangs rgyas bcom ldan 'das su gyur cig ces byas so/ /de nas bcom ldan 'das
42b3(mdo sde): kyis bram ze'i khye'u de la bka' stsal pa bram ze'i khye'u legs so legs so/ /bram ze'i khye'u khyod ma 'ongs pa'i dus na 'jig rten long ba 'dren pa med pa/ ston pa med par de bzhin gshegs pa dgra bcom pa yang dag par rdzogs pa'i
42b4(mdo sde): sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba/ kha lo bsgyur ba/ bla na med pa/ lha dang mi rnams kyi ston
42b5(mdo sde): pa/ sangs rgyas bcom ldan 'das don gzigs zhes bya bar 'gyur ro zhes gsungs nas/ bcom ldan 'das gtsug lag khang du gshegs so// //le lo can zhes
42b6(mdo sde): bya ba ni gleng gzhi mnyan du yod pa na bzhugs te/ de'i tshe mnyan du yod pa na/ khyim bdag phyug cing nor mang la long spyod che ba/ yongs su 'dzin pa/ yang shing rgya che ba/
42b7(mdo sde): rnam thos kyi bu'i nor dang mnyam pa/ rnam thos kyi bu'i nor dang 'gran pa zhig gnas pa des/ thabs zlar bab pa las chung ma blangs nas/ de de dang lhan cig tu rtse zhing dga' la
42b8(mdo sde): dga' mgur spyod pa las/ phyi zhig na de'i chung ma la bu chags nas/ de zla ba dgu 'am/ bcu lon pa dang / khye'u gzugs bzang zhing blta na sdug pa mdzes pa zhig btsas te/
43a1(mdo sde): de'i gtsas ston rgyas par byas nas/ rigs dang mthun par ming btags te/ 'o ma dang / zho dang / mar dang / zhun mar gyi snying kus bskyed bsrings te/ mtsho'i nang gi pad ma bzhin du
43a2(mdo sde): skyed drag par gyur to/ /khye'u de le lo can mchog tu le lo che ba zhig ste/ khri la nyal zhing khri las ldang du mi btub nas/ pha ma gnyis kyis de la dris pa/ bu khyod la lus kyi nad dam/ sems
43a3(mdo sde): kyi gdung ba 'ga' lta yod dam zhes byas nas/ de le lo'i dbang gis de dag la cung zad kyang smra bar mi btub nas/ pha ma gnyis kyis de sman pa la bstan nas/ sman pa na re 'di la lus kyi nad
43a4(mdo sde): ci yang med la/ sems kyi gdung ba ci yang med kyis/ le lo kho nas khri las ldang du mi btub par zad do zhes zer ro/ /de nas de la pha ma gnyis kyis lan mang du bsgo ste/ bu de ltar
43a5(mdo sde): ma byed cig / khyod 'di ltar 'dug pas bde ba thob par mi nus so/ /mi rnams nye bar 'tsho ba ni bsgrub phod pa'i 'bras bu yin no zhes lan mang du brtun kyang de bslang ma nus so/ /de nas phyi zhig
43a6(mdo sde): na pha ma gnyis kyi sems skyes pa/ yon gnas dag spyan drangs la bshos gsol na/ de dag mthong na zhe sa bskyed de/ ldang yang srid do snyam nas/ de dag gis ston pa drug g.yar
43a7(mdo sde): drangs te zan byin nas khye'u des de dag mthong yang ma langs so/ /de nas khyim bdag gis bsam pa/ dge slong go'u ta ma ni bsod nams can che bar grags pa/ tshig btsan pa yin
43a8(mdo sde): pas na/ khye'u 'dis de mthong na zhe sa bskyed de ldang bar 'gyur yang srid do snyam nas/ de'i phyi nyin sangs rgyas la stsogs pa dge slong gi dge 'dun khyim du spyan drangs te/ de nyid kyi
43b1(mdo sde): nub mo bza' ba dang / bca' ba gtsang ma bzang po mang po sbyar nas nang par sngar langs te/ gdan bshams la chu ra bkang te bzhag nas/ bcom ldan 'das la phrin gyis gdugs tshod bskul
43b2(mdo sde): ba/ btsun pa gdugs tshod la bab ste bshos gsol lags na/ bcom ldan 'das da de'i dus la bab par dgongs te/ gshegs su gsol zhes bskul to/ /de nas bcom ldan 'das
43b3(mdo sde): snga dro'i dus kyi tshe/ chos gos dang sham thabs gsol te/ lhung bzed bsnams nas/ dge slong mang pos zham ring byas nas/ dge slong gi dge 'dun gyis mdun du bdar nas/ khyim
43b4(mdo sde): bdag de'i bkad sa ga la ba der gshegs te byon nas/ dge slong gi dge 'dun gyi gung la gdan bshams pa la bzhugs so/ /de nas khye'u des thag ring po zhig nas/ sangs rgyas
43b5(mdo sde): bcom ldan 'das mdzes shing yid du 'thad la/ dbang po zhi ba/ thugs mchog tu dul ba/ rnam par zhi ba dang ldan pa/ gser gyi mchod sdong ltar dpal 'bar ba mthong ngo / /mthong
43b6(mdo sde): nas kyang de gus par sgrims pa'i shugs kyis langs nas/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ pha ma gnyis dang
43b7(mdo sde): lhan cig tu sangs rgyas la stsogs pa dge slong gi dge 'dun rnams bde bar bzhugs par rig nas/ rang gi lag nas bza' ba dang bca' ba gtsang ma bzang po mang pos tshim par byas nas/
43b8(mdo sde): ci bzhed pa bstabs so/ /de nas bcom ldan 'das bshos gsol te/ gtsang sder ni gyur/ phyag ni bcabs par rig nas/ stan ches dma' ba dag blangs te/ chos nyan pa'i
44a1(mdo sde): phyir bcom ldan 'das kyi spyan sngar 'khod do/ /de nas bcom ldan 'das kyis khye'u de la brtson 'grus kyi bsngags pa brjod de/ bu brtson 'grus kyis ni bla na med pa yang dag par rdzogs
44a2(mdo sde): pa'i byang chub thob par 'gyur ro zhes bka' stsal to/ /de nas khye'u des bsam pa/ bcom ldan 'das kyis bka' stsal pa 'di ni bzang ste/ bdag gis brtson 'grus zhan pas bla ma'i
44a3(mdo sde): khyad par thob par mi nus kyis/ ma la bdag gis rgya mtsho'i nang du 'gro ba bsgrub la/ sangs rgyas dang / chos dang / dge 'dun la bkur stir bya'o snyam nas/ rgya mtsho'i nang du 'gro ba'i zong
44a4(mdo sde): khyer te rgya mtsho'i nang du zhugs nas/ des rin po che'i gling du 'gro ba'i don bsgrub ste/ rgya mtsho'i gru bo che don grub nas/ mnyan du yod par 'ong ste/ des sangs rgyas la stsogs pa dge slong
44a5(mdo sde): gi dge 'dun zla ba gsum spyan drangs nas yo byad thams cad sbyar te/ sangs rgyas la stsogs pa dge slong gi dge 'dun la zhal zas ro brgya dang ldan pa gsol nas/ bcom ldan 'das la na bza'
44a6(mdo sde): 'bum ri ba phul lo/ /dge slong gzhan dag la yang re re la ras zung re phul nas/ bla na med pa yang dag par rdzogs pa'i byang chub tu smon lam btab ste/ dge ba'i rtsa ba 'dis na bdag
44a7(mdo sde): 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang / zhabs su ldan pa/ bde bar gshegs
44a8(mdo sde): pa/ 'jig rten mkhyen pa/ skyes bu 'dul ba/ kha lo bsgyur ba/ bla na med pa/ lha dang mi rnams kyi ston pa/ sangs rgyas bcom ldan 'das su gyur cig ces byas so/ /de nas bcwom
44b1(mdo sde): ldan 'das kyis khye'u de la bka' stsal pa/ khye'u legs so legs so/ /khye'u khyod ma 'ongs pa'i dus na 'jig rten long ba 'dren pa med pa ston pa med par/ de bzhin gshegs pa dgra
44b2(mdo sde): bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba/ kha lo bsgyur ba/ bla na med pa/ lha dang mi
44b3(mdo sde): rnams kyi ston pa/ sangs rgyas bcom ldan 'das stobs dang brtson 'grus kyi rtsal dang ldan pa zhes bya bar 'gyur ro zhes gsungs so// //mgon med zas sbyin zhes bya ba ni
44b4(mdo sde): gleng gzhi mnyan du yod pa na bzhugs te/ de'i tshe mnyan du yod pa na/ bram ze dbul po 'tsho bas 'phongs pa zhig gnas te/ de yang gso ba mang zhing g.yog 'khor mang ba zhig ste/
44b5(mdo sde): des bsam pa bdag gis phyug po gang zhig la brten te/ 'tsho ba brtsal bar bya snyam mo/ /de nas des bsam pa khyim bdag mgon med zas sbyin ni snying rje can sbyin pa la sred pa yin te/
44b6(mdo sde): des ni bdag la dgos pa thams cad kyis sdud par nus so snyam mo/ /de nas de'i grib ma dang mi bral ba bzhin du de'i phyir 'brang ngo / /de nas khyim bdag mgon med zas sbyin gyis 'phrigs
44b7(mdo sde): nas dris pa/ bram ze khyod nga la rag las pa ci yod/ bram zes smras pa/ khyim bdag rag ci yang lus te/ khyod la brten te 'tsho ba stsal bar 'dod do/ /de nas de thos ma thag
44b8(mdo sde): tu khyim bdag mgon med zas sbyin gyis/ de'i tshogs chas thams cad sbyor ba la zhugs so/ /de nas phyi zhig na de khyim bdag mgon med zas sbyin dang lhan gcig tu rgyal bu rgyal byed
45a1(mdo sde): kyi tshal du song ste/ /khyim bdag mgon med zas sbyin gyi lugs kyis na nyin cig bzhin du g.yog 'khor lnga brgya dang / rgyal bu rgyal byed kyi tshal du 'gro zhing phyag dar byed
45a2(mdo sde): do/ /de nas phyi zhig na de'i bya ba zhig byung nas bram ze de mngags te/ deng khyod kyis rgyal bu rgyal byed kyi tshal du phyag dar gyis shig ces byas nas/ khyim bdag de song ngo / /bram ze de yang rgyal
45a3(mdo sde): bu rgyal byed kyi tshal gyi byi dor byed pa la zhugs so/ /de nas bcom ldan 'das kyis dgongs pa bram ze 'di bla na med pa yang dag par rdzogs pa'i byang chub las phyir mi ldog par sems bskyed
45a4(mdo sde): par 'gyur ro snyam du dgongs nas/ bcom ldan 'das kyis ci nas cung zad tsam zhig byi dor byas pa de tsam yang byi dor byas par mi mngon pa de ltar byin gyis brlabs nas/ de des g.yengs te
45a5(mdo sde): nyi ma rangs pa thal bar gyur to/ /de nas des bsam pa da ni bdag gis mnyan du yod par mi phyin to snyam nas/ rgyal bu rgyal byed kyi tshal de nyid du dgongs mal btab bo/ /de nas
45a6(mdo sde): bcom ldan 'das kyis tshe dang ldan pa kun dga' bo la bka' stsal pa/ kun dga' bo song la rgyal bu rgyal byed kyi tshal gyi nang du bram ze de'i mal chos te/ khyod kyang de'i 'dab tu 'dug
45a7(mdo sde): la/ des khyod la ci dris pa de'i lan khyod kyis thob shig /gzhan yang dge slong rnams la bsgo ba/ dge slong dag gis dge ba bcab pa dang / sdig pa bshags pa'i tshul gyis
45a8(mdo sde): gnas par gyis shig ces ngas bstan mod kyis/ 'on kyang bram ze 'di la snying brtse ba'i phyir/ sus rdzu 'phrul ci lta bur thob kyang rung ste/ des rdzu 'phrul de lta bu ston cig ces gyis
45b1(mdo sde): shig / tshe dang ldan pa kun dga' bos gsol pa/ btsun pa de ltar 'tshal lo/ /de nas tshe dang ldan pa kun dga' bos dge slong rnams la bsgo ba/ rgyal bu rgyal byed kyi tshal 'di'i nang na bram
45b2(mdo sde): ze 'dug pa'i mal chos la/ de'i 'dab tu 'khod cig ces sgo'o/ /de nas de de na 'dug pa la dge slong rnams rdzu 'phrul gyi cho 'phrul gzhan dag dang / gzhan dag ston pa la zhugs so/ /
45b3(mdo sde): de nas bram ze des mthong nas/ tshe dang ldan pa kun dga' bo la dris pa/ btsun pa kun dga' bo 'di ltar rdzu 'phrul che zhing 'di ltar mthu che ba 'di dag su zhig /ci 'dra ba zhig gu snyam mo/ /
45b4(mdo sde): tshe dang ldan pa kun dga' bos smras pa/ bcom ldan 'das kyi nyan thos rnams yin no/ /de nas bram ze des smras pa/ slob ma rnams kyang 'di kho na ltar phun sum tshogs pa dang ldan na/
45b5(mdo sde): dge slong go'u ta ma lta ci smos te/ de ci 'dra ba zhig gu snyam mo/ /de nas bcom ldan 'das kyis 'jig rten pa'i sems bskyed de/ kye ma srod la ni rgyal po chen po bzhi nga la blta ba'i
45b6(mdo sde): phyir 'ong na legs so/ /nam phyed na lha'i dbang po brgya byin nga la blta ba'i phyir 'ong na legs so/ /mtho rangs na ni mi mjed kyi bdag po tshangs pa nga la blta ba'i phyir 'ong na legs so
45b7(mdo sde): snyam du dgongs so/ /de ltar bcom ldan 'das kyis thugs bskyed pa'i 'phral 'phral du rgyal po chen po bzhi dang / lha'i dbang po brgya byin dang / mi mjed kyi bdag po tshangs pas bcom
45b8(mdo sde): ldan 'das la blta ba'i phyir 'ongs so/ /de nas bram ze des mthong nas/ tshe dang ldan pa kun dga' bo la dris pa/ btsun pa kun dga' bo 'di 'dra ba 'di dag su dag cig /tshe dang ldan pa kun
46a1(mdo sde): dga' bos smras pa/ 'di dag ni rgyal po chen po bzhi dang / lha'i dbang po brgya byin dang / mi mjed kyi bdag po tshangs pa bcom ldan 'das la blta ba'i phyir 'ong pa yin no/ /
46a2(mdo sde): de nas de thos ma thag tu bram ze de bcom ldan 'das la shin tu dga' bar gyur to/ mir gyur pa la yang 'di lta bu'i gnas thob pa yod pa lta/ kye ma bdag kyang sangs rgyas su gyur te/
46a3(mdo sde): 'jig rten du 'byung bar 'gyur cig ces byas so/ /de nas des bsam pa gnas 'di lta bu ni yid smon du byas pa tsam gyis 'grub par mi 'gyur gyis/ ma la bdag gis sbyin pa dag byin zhing bsod
46a4(mdo sde): nams byas la/ bla na med pa yang dag par rdzogs pa'i byang chub tu smon lam btab bo snyam mo/ /nam nangs pa dang / bcom ldan 'das kyi zhabs la mgo bos phyag 'tshal te/
46a5(mdo sde): mnyan du yod par chas so/ /khyim bdag mgon med zas sbyin yang g.yog 'khor lnga brgya dang rgyal bu rgyal byed kyi tshal du dong ste/ khyim bdag mgon med zas sbyin gyis thag ring po zhig nas
46a6(mdo sde): bram ze de mthong ngo / /mthong nas kyang bram de la smras pa/ bram ze khyod kyis rgyal bu rgyal byed kyi tshal du de'i bar ngo mtshar rmad du byung ba'i chos cung zad cig mthong ngam/ de nas bram ze
46a7(mdo sde): des khyim bdag mgon med zas sbyin la thams cad bsnyad do/ /de nas khyim bdag mgon med zas sbyin gyis bram ze de la smras pa/ bram ze khyod kyis ngo mtshar rmad du 'byung ba de lta bu dag
46a8(mdo sde): mthong na/ khyod ci 'dod par gyur/ bram ze des smras pa/ bla na med pa yang dag par rdzogs pa'i byang chub 'dod mod kyis/ khyim bdag 'on kyang gnas de lta bu ni yid smon pa tsam gyis
46b1(mdo sde): 'grub par mi 'gyur bas na/ bdag gis slong mo byas la sbyin pa dag sbyin zhing bsod nams dag bya bar 'dod do/ /de nas de thos ma thag tu khyim bdag mgon med zas sbyin gyis/ bram ze de la
46b2(mdo sde): nor gyi phung po chen po byin no/ /bram ze des kyang sangs rgyas la sogs pa dge slong gi dge 'dun zla ba gsum spyan drangs nas/ rgyal bu rgyal byed kyi tshal du yo byad thams cad sbyar nas/ sangs rgyas la sogs
46b3(mdo sde): pa dge slong gi dge 'dun la zla ba gsum gyi bar du yo byad thams cad kyis bsnyen bkur nas/ tha ma'i nyin par sangs rgyas la sogs pa dge slong gi dge 'dun la zhal zas ro brgya dang ldan pas tshim par byas nas/
46b4(mdo sde): bcom ldan 'das la na bza' 'bum ri ba phul lo/ /dge slong gzhan dag la yang re re la ras zung re phul nas/ bla na med pa yang dag par rdzogs pa'i byang chub tu smon lam btab ste/ kye ma
46b5(mdo sde): dge ba'i rtsa ba 'dis na/ bdag 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/
46b6(mdo sde): bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/ bla na med pa lha dang mi rnams kyi ston pa/ sangs rgyas bcom ldan 'das su gyur cig ces byas so/ /de nas
46b7(mdo sde): bcom ldan 'das kyis bram ze de la bka' stsal pa/ bram ze legs so legs so/ /bram ze khyod ma 'ongs pa'i dus na/ 'jig rten long ba 'dren pa med pa ston pa med par/ de bzhin gshegs
46b8(mdo sde): pa dgra bcom pa yang dag par rdzogs pa'i sangs rgyas rig pa dang zhabasu ldan pa/ bde bar gshegs pa 'jig rten mkhyen pa/ skyes bu 'dul ba'i kha lo bsgyur ba/ bla na med pa lha dang mi rnams
47a1(mdo sde): kyi ston pa/ sangs rgyas bcom ldan 'das mya ngan med ces bya bar 'gyur ro zhes gsungs so// //nyams chung ba zhes bya ba ni gleng gzhi mnyan du yod pa na bzhugs so/ /
47a2(mdo sde): khyim bdag mgon med zas sbyin la mthar gyi bu bdun byung nas/ de dag rigs dang 'thun par ming btags te/ 'o ma dang zho dang mar dang zhun mar dang / mar gyi snying kus bskyed bsrings te/ mtsho'i nang
47a3(mdo sde): gi pad ma bzhin du skyed drag par gyur to/ /de nas phyi zhig na khyim bdag mgon med zas sbyin gyis bsams pa/ bdag gi byis pa 'di dag mdza' sde dag gi nang du gzud par bya'o/ /de yang dad pa dang ldan
47a4(mdo sde): pa rnams kyi nang du gzud par bya'o/ ma dad pa rnams kyi nang du ni gzud par mi bya'o/ /gal te ma dad pa rnams kyi nang du btsud par 'gyur na ni/ 'di dag kyang de dag gi bstan pas sangs rgyas kyi bstan
47a5(mdo sde): pa la mi lta bar 'gyur srid do snyam nas/ sangs rgyas pa'i mdza' sde'i nang du btsud do/ /de la ma dad pa'i mdza' sde gang yin pa de dag ni gar thabs dang grong rgyu ba dang / smad tshong ma rnams la chags shing
47a6(mdo sde): khod do/ /khyim bdag mgon med zas sbyin gyi bu rnams ni/ dge bsnyen gyi mdza' sde rnams dang / sangs rgyas dang / chos dang / dge 'dun la lhag par bya ba byed pa dang / bsnyen gnas dang /
47a7(mdo sde): chos mnyan pa la chags shing 'khod do/ /mnyan du yod pa de na bram ze'i khye'u dbul zhing 'tsho bas 'phong pa zhig 'dug pa des bdag mdza sde dag gi nang du zhugs la/ bdag gis de dag la brten nas
47a8(mdo sde): 'tsho ba btsal bar bya'o snyam nas/ dge bsnyen gyi mdza' sde'i nang du 'jug par 'dod de dris pa/ nor gyi phung ci tsam gyis ni khyod kyi nang du 'jug du dbang / de dag gis smras pa/ kar sha pa ni lnga brgyas
47b1(mdo sde): nged kyi nang du 'jug du dbang ngo / /bram ze'i khye'u des smras pa/ bdag la kar sha pa ni lnga brgya lta ga la yod/ de'i steng du khyed kyi dbang phyug gis chog par 'dug pa sbyin pa la sred pa yin no/ /
47b2(mdo sde): bdag ni dbul po 'tsho bas 'phong pa zhig yin pas na/ bdag gi khyod la nor de snyed dbul mi nus so/ /de nas khyim bdag mgon med zas sbyin gyi bu rnams kyis smras pa/ gal te khyod
47b3(mdo sde): bcom ldan 'das kyi bstan pa la dad par byed na ni/ nged kyi khyod la kar sha pa ni lnga brgya sbyin no/ /bram ze'i khye'us smras pa/ dge sbyong go'u ta ma de'i yon tan rnams bdag gis mi shes na/
47b4(mdo sde): dge slong go'u ta ma de'i yon tan rnams ci lta bu yin/ de nas khyim bdag mgon med zas sbyin gyi bu rnams kyis bram ze'i khye'u de la sangs rgyas kyi bsngags pa brjod do/ /de nas de thos ma thog tu
47b5(mdo sde): bram ze'i khye'u de/ sangs rgyas la shin tu dga' bar gyur to/ /dga' bar gyur nas smras pa/ bdag kyang khyed kyi nang du 'jug par bgyi'o/ /bdag kyang sangs rgyas bcom ldan 'das dang /
47b6(mdo sde): chos dang / dge 'dun la skyabs su mchi bar bgyi'o/ /de nas khyim bdag mgon med zas sbyin gyi bu de rnams kyis bram ze'i khye'u des tshig de lta bu brjod pa thos so/ /thos nas kyang de rnams kyis de la
47b7(mdo sde): kar sha pa ni brgya phrag du ma byin no/ /bram ze'i khye'u de yang de rnams kyi nang du zhugs so/ /de nas phyi zhig na mdza' sde de rnams kyi blo skyes pa/ sangs rgyas la sogs pa dge slong gi dge 'dun
47b8(mdo sde): zla ba gsum gyi bar du spyan drangs la yo byad thams cad kyis bsnyen bkur bya'o zhes zer ro/ /de'i nang na kha cig na re bdag cag kun gyis zla ba gsum thog thag tu de 'ba' shig byed cing 'dug mi nus
48a1(mdo sde): kyi/ nyin re'i bshos gsol bar bya'o zhes zer ro/ /bram ze'i khye'us smras pa/ bdag ni dbul la 'tsho bas 'phongs te/ nyin re gzung ba de lta bu bdag gis mi nus so zhes zer ro/ /
48a2(mdo sde): der kha cig na re su sangs rgyas la sogs pa dge slong gi dge 'dun la bshos mi gsol ba de ni/ bdag cag gi nang nas gud du byung cig ces zer ro/ /de nas bram ze'i khye'us bsam pa/ bdag gi
48a3(mdo sde): 'di rnams kyi nang du de'u ma chud de chud na/ bdag 'di rnams kyi nang nas 'byung ba ni ma yin no snyam nas smras pa/ bdag gis nyin res mjug du bgyis la/ khyod kyi lhag rol ci yod pa de dag thams
48a4(mdo sde): cad kyang bdag la byin cig / mdza' sde bo rnams kyis smras pa/ khyod ci ltar dga' ba de bzhin du bya'o zhes byas nas/ de rnams kyis sangs rgyas la sogs pa dge slong gi dge 'dun zla ba gsum gyi bar
48a5(mdo sde): du spyan drangs nas/ nyin re sangs rgyas la sogs pa dge slong gi dge 'dun la yo byad thams cad kyis zla ba gsum gyi bar du bsnyen bkur byas so/ /der de dag gi lhag rol ci yod pa de dag thams cad bram
48a6(mdo sde): ze'i khye'u de la byin nas/ bram ze'i khye'us de dag thams cad bsdus te/ gzhan dag kyang kar sha pa ni gzhan dag 'bul du gcug nas/ tha ma'i nyin par des sangs rgyas la sogs pa dge slong gi dge
48a7(mdo sde): 'dun spyan drangs te/ rgyal po gsal rgyal dang / khyim bdag mgon med zas sbyin la yang bsgul nas/ des de nyid kyi mtshan mo lam yang mdzes par byas/ grong khyer yang mdzes par byas
48a8(mdo sde): nas/ de nyid kyi mtshan mo bza' ba dang bca' ba gtsang ma bzang po mang po sbyar ro/ /nang par sngar langs nas gdan bshams te/ chu ra bkang nas bcom ldan 'das la phrin gyi bdugs tshod bskul
48b1(mdo sde): ba/ btsun pa bdugs tshod la bab ste bshos lags na/ bcom ldan 'das kyis da de'i dus la bab par dgongs te/ gshegs su gsol zhes bskul to/ /de nas bcom ldan 'das snga dro sham thabs
48b2(mdo sde): dang chos gos gsol te/ lhung bzed bsnams nas/ dge slong mang pos zhabs ring byas te/ dge slong gi dge 'dun gyis mdun du bdar nas/ bram ze'i khye'u de'i bkad sa ga la ba der gshegs te
48b3(mdo sde): phyin nas/ dge slong gi dge 'dun gyi gung la gdan bshams pa la bzhugs so/ /de nas bram ze'i khye'u des sangs rgyas la sogs pa dge 'dun rnams bde bar bzhugs par rig nas/ rang gi lag
48b4(mdo sde): nas bza' ba dang bca' ba gtsang ma bzang po mang pos tshim par byas te/ ci bzhed pa bstabs nas/ bcom ldan 'das la che ba la 'os pa'i na bza' phul lo/ /dge slong gzhan dag la yang re re la ras
48b5(mdo sde): zung re phul nas/ bla na med pa yang dag par rdzogs pa'i byang chub tu smon lam btab pa/ kye ma dge ba'i rtsa ba 'dis na/ bdag 'jig rten long ba 'dren pa med pa ston pa med par/
48b6(mdo sde): de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/ skyes bu 'dul ba'i kha lo bsgyur ba/ bla na
48b7(mdo sde): med pa lha dang mi rnams kyi ston pa/ sangs rgyas bcom ldan 'das su gyur cig ces byas so/ /de nas bcom ldan 'das kyis bram ze'i khye'u de la bka' stsal pa/ bram ze'i khye'u legs so/ /
48b8(mdo sde): legs so/ /ma 'ongs pa'i dus na bram ze'i khye'u khyod/ 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa
49a1(mdo sde): dang zhabs su ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/ bla na med pa lha dang mi rnams kyi ston pa/ sangs rgyas bcom ldan
49a2(mdo sde): 'das 'thun mdzad ces bya bar 'gyur ro/ /zhes gsungs so// //pad ma gnyis shes bya ba de la/ pad ma dang po ni gleng gzhi mnyan du yod pa na bzhugs te/ rgyal po gsal rgyal
49a3(mdo sde): gyi lugs kyis na/ nyin cig bzhin du dus gsum du bcom ldan 'das la blta ba'i phyir 'gro zhing / bcom ldan 'das la bdug pa dang phye ma dang / spos dang me tog rnams kyis mchod pa byas nas/
49a4(mdo sde): chos nyan pa'i phyir spyan sngar 'dug go/ /de'i tshe kun dga' ra ba'i srung ma'i gnas dga' ldan gyi pad ma'i mtsho'i nang na/ dus ma yin par pad ma zhig skyes nas/ de'i blo skyes pa/ rgyal po
49a5(mdo sde): gsal rgyal nyin cig bzhin du dus gsum du dge sbyong go'u ta ma la bdug pa dang / phye ma dang spos dang me tog rnams kyis bkur stir byed kyi/ pad ma 'di bdag gis de la 'bul bar bya'o snyam nas/
49a6(mdo sde): de khyer te mnyan du yod par song ngo / /de'i tshe sred med kyi bu la dad pa zhig ya mtshan can thams cad la mchod sbyin byed pa la zhugs so/ /de nas des mi des dus ma yin pa'i pad ma de lta bu khyer te/
49a7(mdo sde): 'ong ba yang mthong nas/ des de la smras pa/ kye ma mi khyod kyi pad ma 'o ni bdag la byin cig dang / 'di bdag gis legs ldan sred med kyi bu la mchod par bya'o/ /khyod la yang bdag gis kar sha
49a8(mdo sde): pa ni lnga brgya sbyin no zhes byas so/ /de'i tshe khyim bdag mgon med zas sbyin g.yog 'khor lnga brgya dang / bcom ldan 'das la blta ba'i phyir chas pa las/ khyim bdag mgon med zas sbyin gyis
49b1(mdo sde): mi'i tshig de skad zer ba thos so/ /thos nas kyang des bsam pa/ 'di ni nyin par bshad pa'i chos can yin na/ nor gyis bungs 'di snyed cig nyos te sred med kyi bu la 'bul bar 'dod na/ ci'i
49b2(mdo sde): phyir ngas nor chas mang du bskyed de nyos la/ bcom ldan 'das la 'bul bar mi bya snyam nas/ des kun dga' ra ba'i srung ma la smras pa/ ngas khyod la kar sha pa ni stong sbyin gyi/ pad ma 'o ni nga la
49b3(mdo sde): byin cig / de nas sred med kyi bu la dad pa des thos nas nga rgyal skyes te/ des kar sha pa ni nyis stong sbyin par byas so/ /de bzhin du de gnyis kyis kar sha pa ni 'bum gyi bar du gong nas gong du bskyed
49b4(mdo sde): do/ /de nas kun dga' ra ba'i srung ma de blo skyes pa/ 'di ltar khyim bdag mgon med zas sbyin lta bu mi cig gi phyir 'bum gtong bar byed pa dang sbyar na/ dge slong go'u ta ma de ni che ba zhig yin
49b5(mdo sde): gor ma chag na/ ci'i phyir bdag nyid song la/ bcom ldan 'das de la mchod par mi bya snyam bsam nas/ kun dga' ra ba'i srung ma des khyim bdag mgon med zas sbyin la smras pa/
49b6(mdo sde): khyim bdag bdag la nor mi dgos kyi/ bdag nyid kyis bcom ldan 'das de la mchod par bya'o zhes byas nas/ pad ma de khyer te rgyal bu rgyal byed gyi tshal du song nas/ kun dga' ra ba'i srung ma des/
49b7(mdo sde): thag ring po zhig nas sangs rgyas bcom ldan 'das sku skyes bu chen po'i mtshan sum bcu rtsa gnyis kyis legs par brgyan cing spa bar byas pa/ me lus kyi dbyibs su 'dug pa lta bu/ me lce mar
49b8(mdo sde): gyis btab pa lta bu/ mar me gser gyi snod du bzhag pa lta bu/ mchod sdong rin po che sna tshogs kyis spras pa lta bu/ blo gsal zhing dri ma med la/ rnam par dag pa dang ldan pa'i sangs rgyas bcom
50a1(mdo sde): ldan 'das mthong ngo / /mthong nas kyang mchog tu dga' ba skyes so/ /dga' ba skyes nas bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag
50a2(mdo sde): 'tshal te/ bcom ldan 'das la mchod pa'i phyir steng du bor na/ bcom ldan 'das kyi mthus pad ma de shing rta'i 'phang lo tsam du gyur te/ bcom ldan 'das gshegs na ni 'gro/ /gzhed na ni sdod do/ /
50a3(mdo sde): de nas kun dga' ra ba'i srung ma des/ cho 'phrul de lta bu mthong nas/ lhag par yang bcom ldan 'das la shin tu dga' bar gyur te/ bla na med pa yang dag par rdzogs pa'i byang chub tu smon lam
50a4(mdo sde): btab pa/ kye ma dge ba'i rtsa ba 'dis bdag 'jig rten long ba 'dren pa med pa/ ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabasu ldan pa/
50a5(mdo sde): bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/ bla na med pa lha dang mi rnams kyi ston pa/ sangs rgyas bcom ldan 'das su gyur cig ces byas so/ /de nas
50a6(mdo sde): bcom ldan 'das kyis kun dga' ra ba'i srung ma de la bka' stsal pa/ bzhin bzang legaso legs so/ /ma 'ongs pa'i dus na khyod 'jig rten long ba 'dren pa med pa/ ston pa med par de bzhin gshegs
50a7(mdo sde): pa dgra bcom pa yang dag par rdzogs pa'i sangs rgyas rig pa dang zhabasu ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/ bla na med pa lha dang mi
50a8(mdo sde): rnams kyi ston pa/ sangs rgyas bcom ldan 'das pad ma'i bla ma zhes bya bar 'gyur ro zhes gsungs so// //pad ma gnyis pa ni gleng gzhi mnyan du yod pa na bzhugs te/
50b1(mdo sde): de'i tshe mnyan du yod pa de nyid na/ kun dga' ra ba srung ba zhig 'dug pa/ de'i mtsho'i nang na dus ma yin par pad ma zhig skyes te/ de'i blo skyes pa/ pad ma 'di bdag gis rgyal po gsal rgyal la 'bul bar bya'o/ /
50b2(mdo sde): 'on tam bdag gi longs spyod chen po dag 'byung khungasu 'gyur ro snyam nas/ de khyer te rgyal po'i pho brang du chas te song ngo / /sangs rgyas bcom ldan 'das bgrod pa cig pu'i lam ston pa/ rnam pa gnyis kyi
50b3(mdo sde): shes bya dang / ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye
50b4(mdo sde): mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu la snyoms par 'jug pa/
50b5(mdo sde): stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni/ chos nyid kyis nyin dus gsum mtshan dus gsum ste/ nyin mtshan dus drug du sangs rgyas kyi spyan gyis 'jig rten
50b6(mdo sde): la gzigs te/ su ni dgud/ su ni dar/ su ni 'phong shing 'dug /su ni nyam nga bar 'gyur/ su ni gnod pa dang ldan/ su ni 'phong pa dang nyam nga ba dang gnod pa dang ldan/ su ni ngan song du gzhol/ su ni ngan song du
50b7(mdo sde): 'bob/ su ni ngan song du bab/ su ni ngan song nas phyung ste mtho ris dang thar pa'i 'bras bu la bzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa las
50b8(mdo sde): 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/
51a1(mdo sde): su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/ su ni sangs rgyas byung bas brgyan pa'i 'jig rten 'bras bu yod par bya snyam du ye shes gzigs pa
51a2(mdo sde): 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /'dul bar bya ba'i sras rnams la/ /sangs rgyas dus la yol ba med/ /de nas bcom ldan 'das kyis
51a3(mdo sde): dgongs pa/ kun dga' ra ba'i srung ma de/ bla na med pa yang dag par rdzogs pa'i byang chub las phyir mi ldog par sems bskyed par 'gyur ro snyam du dgongs nas/ snga dro sham thabs dang chos gos gsol te/
51a4(mdo sde): lhung bzed bsnams nas/ mnyan du yod par bsod snyoms la gshegs so/ /de nas kun dga' ra ba'i srung ma des/ thag ring po zhig nas sangs rgyas bcom ldan 'das mthong ngo / /mthong nas
51a5(mdo sde): kyang bcom ldan 'das la shin tu dga' bar gyur to/ /dga' bar gyur nas bsam pa/ bdag gis rgyal po gsal rgyal btang la/ bcom ldan 'das la bdag nyid kyis mchod pa bya'o snyam nas/
51a6(mdo sde): des pad ma de bcom ldan 'das kyi steng gi nam mkha' la bor ba las/ bcom ldan 'das kyi mthus pad ma de shing rta'i phang lo tsam du gyur te/ bcom ldan 'das gshegs na ni 'gro/ gzhed na ni
51a7(mdo sde): sdod/ /de nas kun dga' ra ba'i srung ma des cho 'phrul de lta bu mthong nas/ lhag par yang bcom ldan 'das la shin tu dga' bar gyur te/ bla na med pa yang dag par rdzogs pa'i byang chub tu
51a8(mdo sde): smon lam btab ste/ kye ma dge ba'i rtsa ba 'dis na bdag 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas
51b1(mdo sde): rig pa dang zhabasu ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/ bla na med pa lha dang mi rnams kyi ston pa/ sangs rgyas bcom ldan 'das su gyur
51b2(mdo sde): cig ces byas so/ /de nas bcom ldan 'das kyis kun dga' ra ba'i srung ma de la bka' stsal pa/ bzhin bzang legaso legs so/ /ma 'ongs pa'i dus na khyod 'jig rten long ba 'dren pa med pa
51b3(mdo sde): ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabasu ldan pa/ bde bar gshegs pa/ 'jig rten mkhyen pa/ skyes bu 'dul ba'i kha
51b4(mdo sde): lo bsgyur ba/ bla na med pa lha dang mi rnams kyi ston pa/ sangs rgyas bcom ldan 'das bla ma zhes bya bar 'gyur ro zhes gsungs so// //lta ba zhes bya ba ni gleng gzhi mnyan du yod
51b5(mdo sde): pa na bzhugs te/ de'i tshe mnyan du yod pa na khyim bdag phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang mnyam pa/ rnam thos kyi bu'i
51b6(mdo sde): nor dang 'gran pa zhig gnas te/ khyim bdag de yang byams pa'i rang bzhin can/ snying rje dang ldan pa/ sems can thams cad la mnyen bshes pa/ sbyin pa la sred pa/ ya mtshan can thams
51b7(mdo sde): cad dang lta ba mtshungs pa/ sbyin pa la blo snyoms pa zhig ste/ des dus dus su mchod sbyin chen po byed la/ bstan bcos spyod pa rnams kyi gzhung spyod par byed do/ /de ltar na thams cad kyang
51b8(mdo sde): bdag la ni bstod/ gzhan la ni smad par byed pas/ de dag gis khyim bdag de'i sems ma mgu'o/ /de nas phyi zhig na khyim bdag des/ bcom ldan 'das kyi bsngags pa thos nas
52a1(mdo sde): de 'di snyam du sems te/ des chos thams cad rtogs pa las na/ bcom ldan 'das de ni thams cad mkhyen pa yin par nges so snyam nas/ bsngags pa thos ma thag tu sems skyes pa/
52a2(mdo sde): kye ma bcom ldan 'das de bdag gi mchod sbyin gyi gnas 'dir gshegs kyang ci ma rung snyam mo/ /de nas bcom ldan 'das kyis dgongs pa/ bdag gis khyim bdag de'i dge ba'i rtsa ba rnams bskyed par
52a3(mdo sde): bya dgos la/ 'di la brten nas 'dul bar bya ba phal po che drang du yod do snyam nas/ rgyal bu rgyal byed kyi tshal nas mi snang bar gyur te/ khyim bdag de'i mchod sbyin gyi gnas su zhugs par gyur
52a4(mdo sde): to/ /de nas khyim bdag des thag ring po zhig nas sangs rgyas bcom ldan 'das mthong ngo / /mthong nas kyang dga' ba skyes so/ /dga' ba skyes nas bcom ldan 'das ga la ba der song ste
52a5(mdo sde): phyin nas bcom ldan 'das kyi zhabs la mgo bos phyag 'tshal te/ bcom ldan 'das la 'di skad ces gsol to/ /bcom ldan 'das bdag gi mchod sbyin gyi gnas su gshegs te/ longs
52a6(mdo sde): spyod par mdzad du gsol/ de nas bcom ldan 'das kyis khyim bdag de la cang mi gsung bas gnang ngo / /de nas khyim bdag des sangs rgyas la sogs pa dge slong gi dge 'dun bde bar bzhugs par
52a7(mdo sde): rig nas/ rang gi lag nas bza' ba dang bca' ba gtsang ma bzang po mang pos tshim par byas te/ ci bzhed pa bstabs nas chos nyan pa'i phyir spyan sngar 'dug go/ /de nas bcom ldan 'das
52a8(mdo sde): kyis bla na med pa yang dag par rdzogs pa'i byang chub tu spro ba bskyed nas/ khyim bdag de bla na med pa yang dag par rdzogs pa'i byang chub la 'dod pa skyes nas/ des sangs rgyas la sogs pa dge slong
52b1(mdo sde): gi dge 'dun dang bcas pa zla ba gsum spyan drangs te/ rgyal bu rgyal byed kyi tshal tu yo byad thams cad sbyar nas/ sangs rgyas la sogs pa dge slong gi dge 'dun la yo byad thams cad kyis bsnyen bkur byas
52b2(mdo sde): te/ tha ma'i nyin par sangs rgyas la sogs pa dge slong gi dge 'dun rnams la zhal zas ro brgya dang ldan pa gsol nas/ bcom ldan 'das la na bza' 'bum ri ba phul lo/ /dge slong gzhan dag
52b3(mdo sde): la yang re re la ras zung re phul nas/ bla na med pa yang dag par rdzogs pa'i byang chub tu smon lam btab ste/ kye ma dge ba'i rtsa ba 'dis na bdag 'jig rten long ba 'dren pa med pa ston pa med par/
52b4(mdo sde): de bzhin gshegs pa dgra bcom pa yang dag par rdzogs pa'i sangs rgyas rig pa dang zhabasu ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/ bla na med
52b5(mdo sde): pa lha dang mi rnams kyi ston pa/ sangs rgyas bcom ldan 'das su gyur cig ces byas so/ /de nas bcom ldan 'das kyis khyim bdag de la bka' stsal pa/ khyim bdag legaso legs so/ /
52b6(mdo sde): ma 'ongs pa'i dus na khyod 'jig rten long ba 'dren pa med pa/ ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabasu ldan pa/ bde bar gshegs
52b7(mdo sde): pa/ 'jig rten mkhyen pa/ skyes bu 'dul ba'i kha lo bsgyur ba/ bla na med pa lha dang mi rnams kyi ston pa/ sangs rgyas bcom ldan 'das legs par mthong zhes bya bar 'gyur ro zhes gsungs
52b8(mdo sde): so/ / //las brgya tham pa/ bam po sum bcu gcig pa/ rin po che zhes bya ba ni/ gleng gzhi mnyan du yod pa na bzhugs te/
53a1(mdo sde): de'i tshe mnyan du yod pa na/ ded dpon zhig gis zong khyer te/ rgya mtsho chen po'i nang du chas so/ /ded dpon de yang mo ltas gtso bor 'dzin pa zhig ste/ de zong rnams rnga mo dang bong bu la sogs pa
53a2(mdo sde): la bkal nas/ mnyan du yod pa'i phyi sgo chen mo las byung ste/ lam po cher zhugs nas des sems 'di lta bu bskyed de/ gal te bdag rgya mtsho chen po'i nang nas/ nye zho med par bde bar 'ongs te/
53a3(mdo sde): rgya mtsho'i gru bo che'i don grub nas/ phyir 'khor bar gyur na sgo 'dir bdag gi sgo'i dus ston bya'o/ /lam po che 'dir yang lam gyi dus ston bya'o zhes byas nas rgya mtsho chen por song ngo / /de nas de rin
53a4(mdo sde): po che'i gling bgrod par bsgrubs te/ rgya mtsho chen po'i nang nas 'gram du byung nas/ des bsam pa/ bdag gi gru bo che rgya mtsho chen po'i nang du zhugs te/ des na bdag gis nor chen po bsgrub ste/ bdag
53a5(mdo sde): gis rgya mtsho'i 'gram 'di nyid du rgya mtsho'i lha rnams dang / gru bo che la gnas pa'i lha rnams la bkur stir bya'o snyam nas/ des rgya mtsho'i 'gram de nyid du lha rnams la bkur sti chen po byas te/ mnyan
53a6(mdo sde): du yod par chas so/ /de nas de mthar gyis rgyu zhing song song ba las/ mnyan du yod par phyin nas/ mnyan du yod par zong rnams bzhag ste/ des grong khyer gyi phyi sgo chen po dang / lam po
53a7(mdo sde): che de'i lha rnams la mchod pa chen po byas nas/ sbyin pa dag sbyin zhing bsod nams dag byed pa la zhugs te/ des rin po che'i phung po chen po spungs nas/ dge sbyong dang bram ze dang / spyod pa
53a8(mdo sde): dang kun tu rgyu dang / sdug cing 'phongs pa dang / bkres pa rnams la sbyin pa byed pa la zhugs so/ /sangs rgyas bcom ldan 'das bgrod pa cig pu'i lam ston pa/ rnam pa gnyis kyi shes
53b1(mdo sde): dang / ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye mched
53b2(mdo sde): drug la mkhas pa/ byang chub kyi yan lag bdun la spyod yul ba/ rnam par thar par brgyad la bsam gtan pa/ mthar gyis gnas pa'i snyoms par 'jug pa dgu la snyoms par 'jug pa/
53b3(mdo sde): stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni/ chos nyid kyis nyin dus gsum mtshan dus gsum te/ nyin mtshan dus drug du sangs rgyas kyi spyan gyis
53b4(mdo sde): 'jig rten la gzigs te/ su ni rgud/ su ni dar/ su ni 'phong shing 'dug /su ni nyam nga bar 'gyur/ su ni gnod pa dang ldan/ 'phong pa dang / nyam nga ba dang / gnod pa dang ldan/ su ni ngan song du
53b5(mdo sde): gzhol/ su ni ngan song du 'bab/ su ni ngan song du bab/ su ni ngan song nas phyung ste/ mtho ris dang thar pa dang / 'bras bu la bzhag par bya/ su ni nyes par spyod pa'i 'dam du bying ba las lag nas drang
53b6(mdo sde): bar bya/ su ni 'phags pa'i nor bdun med pa las/ 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i
53b7(mdo sde): rtsa ba rnams bskyed zin pa las yongs su smin par bya/ su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/ su la ni sangs rgyas byung bas brgyan pa'i 'jig rten
53b8(mdo sde): 'bras bu yod par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus
54a1(mdo sde): la yol ba med/ /de nas bcom ldan 'das kyis dgongs pa ded dpon 'di ni/ bla na med pa yang dag par rdzogs pa'i byang chub las phyir mi ldog par sems bskyed par 'gyur ro snyam du dgongs nas
54a2(mdo sde): snga dro sham thabs dang chos gos gsol te/ lhung bzed bsnams nas dge slong mang pos zham ring byas te/ dge slong gi dge 'dun gyis mdun du bdar nas/ sgo de nyid nas mnyan du yod pa'i nang du gshegs pa dang /
54a3(mdo sde): ded dpon des thag ring po zhig nas sangs rgyas bcom ldan 'das sku skyes bu chen po'i mtshan sum bcu rtsa gnyis kyis legs par brgyan cing spa bar byas pa mthong ngo / /mthong nas kyang de bcom ldan 'das la shin tu
54a4(mdo sde): dga' ba skyes so/ /dga' ba skyes nas rin po che spar gang gis btab ste/ bcom ldan 'das la gtor nas de dag sangs rgyas kyi mthus/ bcom ldan 'das kyi steng du lding khang lta bur chags te 'dug go/ /
54a5(mdo sde): bcom ldan 'das gshegs na ni 'gro/ gzhed na ni sdod do/ /de nas ded dpon des cho 'phrul de lta bu mthong nas/ lhag par yang dga' ba skyes so/ /dga' ba skyes nas bcom ldan 'das kyi zhabs la phyag
54a6(mdo sde): 'tshal te/ gsol pa/ zla ba gsum gyi bar du bcom ldan 'das dge slong gi dge 'dun dang bcas pa'i na bza' dang / zhal zas dang / gzim cha dang / gdan dang snyun gsol dang / sman zong rnams sbyar
54a7(mdo sde): bar 'tshal na/ bcom ldan 'das kyis bdag la gnang bar mdzad du gsol/ de nas bcom ldan 'das kyis cang mi gsung bas ded dpon de la gnang ngo / /de nas ded dpon des bcom ldan 'das kyis cang mi
54a8(mdo sde): gsung bas gnang bar rig nas/ rgyal bu rgyal byed kyi tshal du yo byad thams cad sbyar te/ des sangs rgyas la sogs pa dge slong gi dge 'dun la zla ba gsum gyi bar du yo byad thams cad kyis bsnyen bkur
54b1(mdo sde): byas nas/ tha ma'i nyin par sangs rgyas la sogs pa dge slong gi dge 'dun la zhal zas ro brgya dang ldan pa gsol nas/ bcom ldan 'das la na bza' 'bum ri ba phul lo/ /dge slong gzhan dag la yang re re la ras
54b2(mdo sde): zung re phul nas/ bla na med pa yang dag par rdzogs pa'i byang chub tu smon lam btab ste/ kye ma dge ba'i rtsa ba 'dis na/ bdag 'jig rten long ba 'dren pa med pa ston pa med par/ de bzhin gshegs pa dgra
54b3(mdo sde): bcom pa yang dag par rdzogs pa'i sangs rgyas rig pa dang zhabasu ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/ bla na med pa lha dang mi rnams kyi ston pa/
54b4(mdo sde): sangs rgyas bcom ldan 'das su gyur cig ces byas so/ /de nas bcom ldan 'das kyis bka' stsal pa/ ded dpon legaso legs so/ /ma 'ongs pa'i dus na khyod 'jig rten long ba 'dren pa med pa ston
54b5(mdo sde): pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabasu ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/
54b6(mdo sde): bla na med pa lha dang mi rnams kyi ston pa/ sangs rgyas bcom ldan 'das rin chen gtsug tor can zhes bya bar 'gyur ro zhes gsungs so// //nor zhes bya ba ni gleng gzhi mnyan du yod pa na bzhugs
54b7(mdo sde): te/ de'i tshe mnyan du yod pa na khyim bdag cig gnas pa des thabs zlar bab pa las chung ma blangs nas/ de de dang lhan cig rtse zhing dga' la dga' mgur spyod pa las/ phyi zhig na de'i chung ma la bu chags nas/
54b8(mdo sde): de zla ba dgu 'am bcu lon pa dang / bu gzugs bzang zhing blta na sdug la mdzes pa zhig btsas te/ de'i btsas ston rgyas par byas nas/ rigs dang 'thun par ming btags ste/ de 'o ma dang zho dang mar dang
55a1(mdo sde): zhun mar dang mar gyi snying kus bskyed bsrings nas/ de gang gi tshe cher skyes pa de'i tshe yi ge dang khong rtsis dang / shod dgod pa dang / lag rtsis dang dbyung ba dang / sba ba dang / dgram pa dang / gos brtag pa dang /
55a2(mdo sde): rin po che brtag pa dang / spos brtag pa dang / sman brtag pa dang / glang po che brtag pa dang / nor bu brtag pa dang / go mtshon brtag pa la bslabs te/ yi ge mkhas pa dang / klog mkhas pa dang / 'dzangs pa dang /
55a3(mdo sde): bya ba la gsal ba dang / yid gzhungs pa dang / brtag pa rnam pa brgyad la byang bar gyur to/ /de nas phyi zhig na des zong khyer te/ rgya mtsho'i nang du song ba las/ rgya mtsho'i gru bo che'i don grub nas phyir 'ongs
55a4(mdo sde): so/ /khyim bdag des kyang khyim bdag mgon med zas sbyin la brten nas/ bcom ldan 'das kyi bstan pa la dad pa rnyed de/ skyabasu 'gro ba dang / bslab pa'i gzhi rnams blangs so/ /de nas phyi zhig na khyim bdag
55a5(mdo sde): des sangs rgyas la sogs pa dge slong gi dge 'dun khyim du spyan drangs te/ rang gi lag nas bza' ba dang bca' ba gtsang ma bzang po mang pos tshim par byas nas/ ci bzhed pa bstabs te/ chos nyan pa'i phyir
55a6(mdo sde): spyan sngar 'dug go/ /de nas bcom ldan 'das kyis khyim bdag de'i bsam pa dang / bag la nyal ba dang / khams dang shes pa dang / rang bzhin thugasu chud nas/ de dang 'thun pa'i chos bstan te/ de nas
55a7(mdo sde): khyim bdag de 'khor dang bcas pas/ stan de nyid la 'khod bzhin du 'jig tshogs la lta ba'i ri'i rtse mo mthon po nyi shu ye shes rdo rje bcom nas/ rgyun tu zhugs pa'i 'bras bu mngon sum du byas te
55a8(mdo sde): des bden pa mthong nas yang dang yang du rgyal bu rgyal byed kyi tshal du 'gro zhing / bcom ldan 'das la chos nyan par byed do/ /bdag gi bu yang dang yang du dran par byed do/ kye ma de yang 'dir 'ongs te/
55b1(mdo sde): bcom ldan 'das kyi bstan pa la 'dod pa rnyed par gyur la/ chos 'di lta bu dag kyang thob na ci ma rung snyam mo/ /de nas phyi zhig na khyim bdag gi bu de rgya mtsho'i gru bo che'i don grub ste/ phyir 'ong nas des skyed
55b2(mdo sde): mos tshal du rdzas rnams bzhag nas/ pha ma gnyis lta ba'i phyir shin tu rings par bdag gi khyim du song ba las/ de'i pha ma gnyis chos nyan pa'i phyir rgyal bu rgyal byed kyi tshal du song nas/ khyim bdag gi
55b3(mdo sde): bu des pha ma gnyis chos nyan pa'i phyir/ rgyal bu rgyal byed kyi tshal du song ngo zhes thos so/ /de nas kyang de yang rgyal bu rgyal byed kyi tshal de nyid du song ste/ de der phyin nas bdag gi pha ma gnyis blta bar
55b4(mdo sde): bya'o snyam pa las/ khyim bdag gi bu des pha ma gnyis chos nyan pa'i phyir bcom ldan 'das kyi spyan sngar 'dug pa mthong ngo / /mthong nas kyang bcom ldan 'das ga la ba der song ste phyin nas/
55b5(mdo sde): bcom ldan 'das kyi zhabs la mgo bos phyag 'tshal te/ pha ma gnyis kyi mgul nas 'jus nas chos nyan pa'i phyir bcom ldan 'das kyi spyan sngar 'dug go/ /de nas bcom ldan 'das kyis khye'u de'i
55b6(mdo sde): mdun du bla na med pa yang dag par rdzogs pa'i byang chub tu spro ba skye bar 'gyur ba'i gtam bka' stsal to/ /de nas de thos ma thag tu khye'u de bla na med pa yang dag par rdzogs pa'i byang chub la 'dod
55b7(mdo sde): pa skyes so/ /de nas khyim bdag de bcom ldan 'das las chos thos nas/ bu dang lhan cig tu bdag gi khyim du song ngo / /der song nas de gnyis kyis bu de la smras pa/ bu khyod kyis rgya mtsho chen po
55b8(mdo sde): nas bdag cag gnyis la ci zhig khyer te 'ongs/ khye'us smras pa/ rin po che rin thang che ba btsal te mchis so/ /pha ma gnyis kyis de la smras pa/ bu khyod kyis ni rgya mtsho'i nang du song nas sdug bsngal stong
56a1(mdo sde): phrag grangs med pa myong ste/ rin po che tha mal pa dag khyer te 'ongs so/ /bdag cag gis ni 'di nyid na 'dug bzhin du/ tshegs chung ngus rin po che rin thang chen po dag rnyed do/ /khye'us smras pa/ 'o na
56a2(mdo sde): tshegs chung ngus rnyed pa'i rin po che dag ci 'dra ba blta bar 'tshal lo/ /de nas pha ma gnyis kyis de la bdag cag nyid kyi yon tan rgyas par brjod do/ /de nas de thos ma thag tu khye'u de lhag par yang bcom ldan 'das
56a3(mdo sde): la dga' bar gyur to/ /dga' bar gyur nas bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ chos nyan pa'i phyir spyan sngar 'dug go/ /
56a4(mdo sde): de nas bcom ldan 'das kyis de'i rkyen du 'tsham pa'i chos bstan to/ /de nas khyim bdag gi bu des/ bcom ldan 'das kyi gtam gyi mjug rdzogs par rig nas/ stan las langs te/ bla gos phrag pa
56a5(mdo sde): cig tu bzar nas/ bcom ldan 'das ga la ba der logasu thal mo sbyar ba btud de/ bcom ldan 'das la 'di skad ces gsol to/ /zla ba gsum gyi bar du bcom ldan 'das dge slong gi dge 'dun dang
56a6(mdo sde): bcas pa'i na bza' dang / zhal zas dang / gzim cha dang gdan dang / snyun gsol dang / sman zong rnams sbyor bar 'tshal na/ bcom ldan 'das kyis bdag la gnang bar mdzad du gsol/ de nas bcom ldan
56a7(mdo sde): 'das kyis khyim bdag gi bu de la cang mi gsung bar gnang ngo / /de nas khyim bdag gi bu des bcom ldan 'das kyis cang mi gsung bas gnang bar rig nas/ rgyal bu rgyal byed kyi tshal du yo byad thams cad sbyor te/
56a8(mdo sde): sangs rgyas la sogs pa dge slong gi dge 'dun las zla ba gsum gyi bar du yo byad thams cad kyis bsnyen bkur byas nas/ tha ma'i nyin par sangs rgyas la sogs pa dge slong gi dge 'dun la zhal zas
56b1(mdo sde): ro brgya dang ldan pa gsol nas/ bcom ldan 'das la na bza' 'bum ri ba phul lo/ /dge slong gzhan dag la yang re re la ras zung re phul nas/ bla na med pa yang dag par rdzogs pa'i byang chub tu smon lam btab ste/ kye ma dge ba'i
56b2(mdo sde): rtsa ba 'dis na bdag 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabs su ldan pa/ bde bar gshegs pa/ 'jig rten mkhyen pa/
56b3(mdo sde): skyes bu 'dul ba'i kha lo bsgyur ba/ bla na med pa lha dang mi rnams kyi ston pa/ sangs rgyas bcom ldan 'das su gyur cig ces byas so/ /de nas bcom ldan 'das kyis khye'u de la bka' stsal pa/ khyim bdag gi
56b4(mdo sde): bu legaso legs so/ /ma 'ongs pa'i dus na khyod 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabasu ldan pa/
56b5(mdo sde): bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/ bla na med pa lha dang mi rnams kyi ston pa/ sangs rgyas bcom ldan 'das chu rlabs zhes bya bar 'gyur ro zhes gsungs so// //
56b6(mdo sde): stobs phrog zhes bya ba ni/ gleng gzhi mnyan du yod pa na bzhugs te/ de'i tshe byang phyogs kyi paN tsa la'i rgyal po dang / lho phyogs kyi paN tsa la'i rgyal po gnyis phan tshun mi mthun par gyur
56b7(mdo sde): te/ dus dus su skye bo phal po che kha 'dog par bgyid do/ /de gnyis kyi mdza' bo bshes shing gcug pa ni/ rgyal po gsal rgyal yin te/ rgyal po gsal rgyal gyis bsam pa/ bdag gis thabs ci lta bu zhig gis
56b8(mdo sde): de gnyis sdum par bya snyam nas/ de'i blo skyes pa/ bcom ldan 'das ni ma dul ba dul ba yin na/ ma la bdag gis bcom ldan 'das la gsol ba gdab bo snyam nas/ bcom ldan 'das ga la ba der song ste phyin
57a1(mdo sde): nas/ bcom ldan 'das kyi zhabs la phyags tshal te/ phyogs gcig tu 'dug nas/ bcom ldan 'das la rgyal po gsal rgyal gyis 'di skad ces gsol to/ /btsun pa byang phyogs kyi paN tsa la'i rgyal po
57a2(mdo sde): dang / lho phyogs kyi paN tsa la'i rgyal po gnyis phan tshun mi mthun par gyur te/ de gnyis kyis dus dus su skye bo phal po che kha 'dog par bgyid do/ /bcom ldan 'das ni ma dul ba dul ba lags na thugs brtse ba'i slad du/
57a3(mdo sde): de gnyis kyi khon sbyang ba'i slad du nan tan mdzad du gsol/ de nas bcom ldan 'das kyis rgyal po gsal rgyal la cang mi gsung bar gnang ngo / /de nas rgyal po gsal rgyal bcom ldan 'das kyis gsungs pa la
57a4(mdo sde): mngon par bstod de/ rjes su yid rangs nas/ bcom ldan 'das kyi zhabs la mgo bos phyag 'tshal te bcom ldan 'das kyi thad na song ngo / /de nas bcom ldan 'das rgyal bu rgyal byed kyi tshal nas mi snang bar gyur
57a5(mdo sde): te/ byang phyogs kyi pan tsa la dang / lho phyogs kyi pan tsa la gnyis kyi bar mtshams su gshegs te bzhugs nas/ bcom ldan 'das kyis ci nas de dag 'thab par sems pa de lta bur byin gyis brlabs so/ /de nas
57a6(mdo sde): byang phyogs kyi pan tsa la'i rgyal po dang / lho phyogs kyi pan tsa la'i rgyal po gnyis kyis dpung gi tshogs yan lag bzhi go skon nas g.yul 'gyed pa'i phyir/ so so nas drangaso/ /de dag g.yul 'gyed pa rtsom pa
57a7(mdo sde): las/ sangs rgyas kyi mthus de gnyis ka rang rang pham te mi nus nas/ gzhan gyis thub par mthong ngo / de gnyis so so nas shing rta re re la zhon te/ bcom ldan 'das kyi zhabs la mgo bos phyag 'tshal te/ phyogs
57a8(mdo sde): gcig tu 'khod do/ /bcom ldan 'das kyis kyang ci nas de gnyis cig gis cig mi mthong bar byin gyi brlabs te/ bcom ldan 'das kyis dgongs pa 'di gnyis las cig ni nga'i bstan pa la rab tu byung nas/ nyon mongs pa
57b1(mdo sde): thams cad spangs te/ dgra bcom pa nyid mngon sum du byed par 'gyur ro/ /gcig gis ni bla na med pa yang dag par rdzogs pa'i byang chub las phyir mi ldog par sems bskyed par 'gyur ro snyam du dgongs nas/ gcig
57b2(mdo sde): la ni 'phags pa'i bden pa bzhi'i gtam gsungs so/ /gcig la ni bla na med pa yang dag par rdzogs pa'i byang chub la spro bar 'gyur ba'i gtam gsungaso/ /de nas lho phyogs kyi pan tsa la'i rgyal po stan las
57b3(mdo sde): langs te/ bla gos phrag pa gcig tu bzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba
57b4(mdo sde): la rab tu byung ba dang / bsnyen par rdzogs shing dge slong gi dngos po thob tu rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis dge slong tshur shog ces bya ba'i
57b5(mdo sde): tshig gis rab tu phyung ste/ bsnyen par rdzogs par mdzad nas/ de la lung yang phog ste/ des kyang brtson pa dang bsgrub pa dang 'bad pas nyon mongs pa thams cad spangs te/ dgra bcom pa nyid mngon sum du byas so/ /byang phyogs kyi
57b6(mdo sde): pan tsa la'i rgyal po yang stan las langs te/ bla gos phrag pa gcig tu bzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /zla ba gsum gyi bar du bcom
57b7(mdo sde): ldan 'das dge slong gi dge 'dun dang bcas pa'i na bza' dang / zhal zas dang gzim cha dang / gdan dang snyun gsol dang / sman zong rnams sbyar bar 'tshal na/ bcom ldan 'das kyis bdag la gnang bar mdzad du gsol/ de nas bcom
57b8(mdo sde): ldan 'das kyis byang phyogs kyi pan tsa la'i rgyal po la yang cang mi gsung bar gnang ngo / /de nas byang phyogs kyi pan tsa la'i rgyal pos/ bcom ldan 'das kyis cang mi gsung bas gnang bar rig nas/ sangs rgyas la sogs
58a1(mdo sde): pa dge slong gi dge 'dun rang gi yul du spyan drangs te/ sangs rgyas la sogs pa dge slong gi dge 'dun la zla ba gsum gyi bar du yo byad thams cad sbyar nas/ yo byad thams cad kyis bsnyen bkur byas te/
58a2(mdo sde): tha ma'i nyin par sangs rgyas la sogs pa dge slong gi dge 'dun la zhal zas ro brgya dang ldan pa gsol nas/ bcom ldan 'das la na bza' 'bum ri ba phul lo/ /dge slong gzhan dag la yang re re la ras zung re phul nas/
58a3(mdo sde): bla na med pa yang dag par rdzogs pa'i byang chub tu smon lam btab ste/ kye ma dge ba'i rtsa ba 'dis na bdag 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i
58a4(mdo sde): sangs rgyas rig pa dang zhabasu ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/ bla na med pa lha dang mi rnams kyi ston pa/ sangs rgyas bcom ldan 'das su gyur cig ces byas so/ /
58a5(mdo sde): de nas bcom ldan 'das kyis pan tsa la'i rgyal po de la bka' stsal pa/ rgyal po chen po legaso legs so/ /ma 'ongs pa'i dus na rgyal po chen po khyod 'jig rten long ba 'dren pa med pa ston pa med par/ de bzhin
58a6(mdo sde): gshegs pa dgra bcom pa yang dag par rdzogs pa'i sangs rgyas rig pa dang zhabasu ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/ bla na med pa lha dang mi rnams kyi ston pa/
58a7(mdo sde): sangs rgyas bcom ldan 'das rnam par rgyal ba zhes bya bar 'gyur ro zhes gsungs so/ /las brgya tham pa las/ sdom gyi tshigasu bcad pa brgyad pa rdzogs so// // sdom ni/ bu dang ri'i gcong
58a8(mdo sde): rang glud/ /'thab dang snyis bzung gong ma sreg /phag dang mi rgod sha za dang / /dbang po'i mgo ni tha ma yin/ /bu zhes bya ba ni gleng gzhi mnyan du yod pa na bzhugs te/ de'i tshe mnyan du yod pa na/ bram ze zhig gnas te/ des
58b1(mdo sde): thabs zlar bab pa las chung ma blangs te/ de de dang lhan cig rtse zhing dga' la dga' mgur spyod pa las/ phyi zhig na de'i chung ma la bu chags nas/ de zla ba dgu 'am bcu lon pa dang / khye'u gzugs bzang zhing blta na sdug la mdzes pa zhig
58b2(mdo sde): btsas te/ de'i btsas ston rgyas par byas nas/ rigs dang 'thun par ming btags te/ 'o ma dang zho dang mar dang / zhun mar dang mar gyi snying kus bskyed bsringaso/ /'dod pa rnams ni tshwa chu dang 'dra ste/ ci tsam du bsten pa de tsam du skye
58b3(mdo sde): bar 'gyur ro/ /de nas phyis kyang mthar gyi bram ze'i bu cig nas gnyis nas bdun gyi bar du byung nas/ de rnams rigs dang 'thun par ming btags te/ 'o ma dang zho dang / mar dang zhun mar dang / mar gyi snying kus bskyed bsrings te/
58b4(mdo sde): de dag gang gi tshe cher skyes pa de'i tshe yi ge dang bram ze'i spyod lam dang / spyod pa dang / oM zhes bya ba dang / b+ho zhes bya ba dang / gtsang sbra dang cho ga dang thal ba blangs ba dang / ril ba thogs pa dang / nges brjod kyi rig byed
58b5(mdo sde): dang / mchod sbyin gyi rig byed dang / bsnyan tshig gi rig byed dang / srid srung gi rig byed dang / mchod sbyin bya ba dang / mchod sbyin byed du gzhug pa dang / sbyin pa dang / blang ba dang / kha don bya ba dang kha ton slob du gzhug pa'i
58b6(mdo sde): thabs bslab nas/ las rnam pa drug la mkhas pa'i bram zer gyur to/ /de nas phyi zhig na bram ze des bu de dag thams cad khyim phub ste/ bram ze de'i khyim na nor ci yod pa de dag thams cad so sor bgos nas bu
58b7(mdo sde): de dag la byin no/ /de nas phyi zhig na bram ze de'i chung ma yang shi/ bram ze de yang rgas te mig gis mi mthong bar gyur nas/ de bu de rnams kyis khyim nas bskrad de/ de gzhan dag gi khyim du song zhing 'tsho bar byed do/ /
58b8(mdo sde): sangs rgyas bcom ldan 'das bgrod pa cig pu'i lam ston pa/ rnam pa gnyis kyi shes bya dang / ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis mi
59a1(mdo sde): 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa brgyad la bsam gtan pa/ mthar gyis gnas pa'i snyoms
59a2(mdo sde): par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni/ chos nyid kyis nyin dus gsum mtshan dus gsum ste/ nyin mtshan dus drug tu
59a3(mdo sde): sangs rgyas kyi spyan gyis 'jig rten la gzigs te/ su ni rgud/ su ni dar/ su ni 'phong shing 'dug /su ni nyam nga bar gyur/ su ni gnod pa dang ldan/ su ni 'phong pa dang nyam nga ba dang gnod pa dang ldan/ su ni ngan song du gzhol/
59a4(mdo sde): su ni ngan song du 'bab/ su ni ngan song du bab/ su ni ngan song nas phyung ste/ mtho ris dang thar pa dang / 'bras bu la bzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags
59a5(mdo sde): pa'i nor bdun med pa las/ 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams yongs su bskyed zin pa
59a6(mdo sde): las smin par bya/ su ni dge ba'i rtsa ba rnams yongs su smin zin pa las ye shes kyi mtshon gyis brtol bar bya/ su la ni sangs rgyas byung bas brgyan pa'i 'jig rten 'bras bu yod par bya snyam du ye shes
59a7(mdo sde): gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /de nas bcom ldan 'das kyis
59a8(mdo sde): rigs kyi bu de 'dul ba'i dus la bab par dgongs nas/ snga dro chos gos dang sham thabs gsol te/ lhung bzed bsnams nas/ mnyan du yod par bsod snyoms la gshegs te/ bram ze rgas shing 'khogs la
59b1(mdo sde): gtugs pa/ khar ba dang snod thogs shing gzhan dag gi khyim du slong ba de gzigs so/ /gzigs nas bram ze de la bka' stsal pa/ bram ze rgas shing 'khogs la gtugs pa/ khyod ci'i phyir khar ba dang snod thogs
59b2(mdo sde): shing / gzhan gyi khyim du slong shing 'dug /bram zes gsol pa/ kye ma go'u ta ma bdag gi bu bdun mchis te/ de rnams bdag gis gsos nas/ bskyed bsrings nas/ thos pas kyang mthar phyin par bgyis te bzhag
59b3(mdo sde): nas/ mchis brang dang bcas te bdag gi khyim na ci bdog pa de dag thams cad kyang bdag gis so sor bgos te stsal na/ de rnams kyis bdag khyim nas bskrad pas na/ khar ba dang snod thogs shing / gzhan dag
59b4(mdo sde): gi khyim du song zhing rgyu bar bgyid do/ /de nas bcom ldan 'das kyis bram ze de la bka' stsal pa/ bram ze khyod kyis nga las tshigasu bcad pa bslabs te/ kun chub par byas la/ bu de rnams 'khor gyi nang na
59b5(mdo sde): khod pa las bskrad par nus sam/ bram zes gsol pa/ kye ma go'u ta ma bdag gis rngo thog ces so/ /de nas bcom ldan 'das kyis de'i tshe tshigs su bcad de bka' stsal pa/ gang dag btsas nas
59b6(mdo sde): dka' 'gyur dang / /gang phyir nor ni kun bsags pa/ /de dag bdag gis gyi dang sbyar/ /bdag ni khyim nas bskrad par gyur/ /nor zad pas ni gang dag gi/ bdag spang de dag de na min/ /srin po bu'i cha
59b7(mdo sde): lugs can/ /pha pha zhes brjod de mi brjod/ /rta rgan zho sha zad pa bzhin/ /na tshod yal bar gyur pa na/ /gzhon nu rnams kyis pha rgan zhig /gzhan gyi khyim du slong bar gyur/ /brten la ma phan bu rnam pas/ /
59b8(mdo sde): bdag gi khar ba 'di bdab ste/ /khar ba 'di'i yon tan mthus/ /ba lang rdal bzhin 'ongs ba dang / /sbrul dang khyim za zlog par byed/ /mun pa'i nang du mdun du 'gro/ /ya nga'i gnas su tshod kyang rig /rdeg tshogs na
60a1(mdo sde): yang bdag la rngon/ /de nas bram ze des bcom ldan 'das kyi tshigs su bcad de bka' stsal pa 'di dag thos nas/ bu rnams kyi 'khor du song ste brjod nas/ bu rnams kyis de thos ma thag tu pha la bzod par gsol
60a2(mdo sde): te/ snga mkho bzhin du khyim gyi bdag por bzhag go/ /de nas phyi zhig na/ bram ze des bsam pa/ bdag gi dpal dang skal ba dang ldan pa gang ci yang rung ba de dag thams cad ni/ bcom ldan 'das go'u ta ma de'i bka'
60a3(mdo sde): drin yin na/ ma la bdag gis bcom ldan 'das go'u ta ma de bshos gsol la/ rin thang che ba'i na bza' 'bul bar bya gor ma chag snyam nas/ bram ze des bcom ldan 'das spyan drangs te/ bza' ba dang
60a4(mdo sde): bca' ba gtsang ma bzang po mang po dag gsol nas/ rin thang che ba'i na bza' phul lo/ /de nas bcom ldan 'das kyis bram ze de dang bu de rnams la de dag dang 'thun pa'i chos bstan te/ de nas bram ze de 'khor
60a5(mdo sde): dang bcas pas/ stan de dag nyid la khod bzhin du/ 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun tu zhugs pa'i 'bras bu mngon sum du byas te/ de nas bden pa
60a6(mdo sde): mthong nas stan las langs te/ bla gos phrag pa gcig tu bzar nas/ bcom ldan 'das ga la ba de logasu thal mo sbyar ba btud de/ bcom ldan 'das la 'di skad ces gsol to/ /btsun pa bdag
60a7(mdo sde): legs par gsungs pa'i chos 'dul ba la rab tu byung ba dang / bsnyen par rdzogs shing dge slong gi dngos po thob du rung na/ bdag kyang bcom ldan 'das kyi thad du tshangs par spyad pa spyod par 'tshal lo/ /
60a8(mdo sde): de nas bcom ldan 'das kyis bram ze de la dge slong tshur shog ces bya ba'i tshig gis rab du phyung ste/ bsnyen par rdzogs par mdzad nas/ de la lung yang phog te/ des kyang brtson pa dang bsgrub pa dang / 'bad pas
60b1(mdo sde): nyon mongs pa thams cad spangs te/ dgra bcom pa nyid mngon sum du byas so/ /de nas dge slong rnams kyis sangs rgyas bcom ldan 'das la gsol pa/ btsun pa bram ze rgas shing 'khogs la gtugs pa/ 'di bu rnams kyis
60b2(mdo sde): khyim nas bskrad nas/ 'dis bcom ldan 'das kyis thabs dang ldan pas/ snga mkho'i gnas su slar sor chud par mdzad nas/ g.yung drung gi mthar thug pa grub pa dang / bde ba'i mya ngan las 'das pa la bzhag pa
60b3(mdo sde): la gzigs/ bcom ldan 'das kyis bka' stsal pa/ da ltar 'ba' shig ma yin te/ 'das pa'i dus na yang bram ze 'di bu rnams kyis rang gi khyim nas bskrad pa na/ 'di snga mkho'i gnas su bzhag nas/
60b4(mdo sde): bsam gtan bzhi dang / mngon par shes pa lnga la ji ltar gnas par byas pa de nyon cig /dge slong dag sngon byung ba 'das pa'i dus na/ grong khyer tsam pa zhes bya ba na/ khyim bdag cig gnas pa de la/ snga phyir bu
60b5(mdo sde): bdun byung nas de dag gang gi tshe cher skyes pa de'i tshe/ brtag pa rnam pa brgyad la byang bar gyur nas/ khyim bdag des bu de dag thams cad khyim phub te/ de'i ci bdog pa de dag thams cad kyang so sor bgos nas/
60b6(mdo sde): de rnams la byin no/ /khyim bdag de yang rgas shing 'khogs la gtugs par gyur nas/ de bu de rnams kyis khyim nas bskrad de/ de rgas bzhin zong khyer te yul gzhan du chas so/ /de'i tshe dka' thub kyi gnas zhig na/
60b7(mdo sde): drang srong rdzu 'phrul che zhing mthu che ba zhig gnas te/ dka' thub kyi gnas de'i 'dab cig tu de 'ongs nas/ drang srong des khyim bdag de mthong nas smras pa/ khyim bdag rgas shing 'khogs la gtugs pa khyod ci'i phyir yul
60b8(mdo sde): gzhan du chas te 'gro/ de nas khyim bdag des gtam de drang srong de la rgyas par bsnyad do/ /de nas drang srong gis smras pa/ khyim bdag khyod ngas ci nas bu de rnams kyis mchod pa dang rim gro byed par 'gyur ba de ltar
61a1(mdo sde): bya'o zhes smras nas/ drang srong des khyim bdag de phyir zlog ste rang gi gnas su khrid nas/ drang srong des de'i bu rnams la de dang 'thun pa'i chos bstan te/ des na bu de rnams kyis pha de khyim du bos nas/ snga
61a2(mdo sde): mkho bzhin du bzhag go/ /de nas khyim bdag des snga ma'i drin lan bsab pa'i phyir drang srong de'i khyim du zas byin nas/ de'i thad du rab tu byung ste/ de rab tu byung nas bsam gtan bzhi dang / mngon par shes pa lnga bskyed do/ /
61a3(mdo sde): dge slong dag ci snyam du sems/ de'i tshe drang srong du gyur pa/ byang chub sems dpa'i spyod pa la gnas pa gang yin pa de ni nga nyid yin no/ /de'i tshe khyim bdag tu gyur pa gang yin pa de ni bram ze 'di kho na yin no/ /de'i bur
61a4(mdo sde): gyur pa gang yin pa de ni bu 'di dag kho na yin te/ de'i tshe yang 'di rgas shing 'khogs la gtugs par gyur nas/ khyim nas bskrad pa las ngas thabs dang ldan pas snga mkho'i gnas su bcug te bzhag nas/ ngas bsam
61a5(mdo sde): gtan bzhi dang / mngon par shes pa lnga la gnas par byas so/ da ltar yang 'di rgas shing 'khogs la gtugs par gyur nas/ khyim nas bskrad pa las ngas thabs dang ldan pas snga mkho'i gnas su bcug te bzhag
61a6(mdo sde): nas/ g.yung drung gi mthar thug pa grub pa dang / bde ba'i mya ngan las 'das pa la gzhag go/ /gzhan yang yang dag par rdzogs pa'i sangs rgyas 'od srung gi gsung rab la 'di rab tu byung ste/ der tshe cig tu tshangs
61a7(mdo sde): par spyod pa spyad nas/ dbang po rnams yongs su smin par byas pa des na/ da ltar rnam par grol bar gyur to// //ri zhes bya ba ni gleng gzhi mnyan du yod pa na bzhugs te/ de'i tshe mnyan du yod pa
61a8(mdo sde): na khyim bdag cig gnas pa des/ thabs zlar bab pa las chung ma blang nas/ de de dang lhan cig tu rtse zhing dga' la dga' mgur spyod pa las/ phyi zhig na de'i chung ma la bu chags nas/ de zla ba dgu 'am bcu lon pa dang /
61b1(mdo sde): khye'u gzugs bzang zhing blta na sdug la mdzes pa zhig btsas te/ rigs dang 'thun par ming btags nas/ 'o ma dang zho dang mar dang zhun mar dang / mar gyi snying kus bskyed bsrings te/ de gang gi tshe cher skyes pa de'i tshe yi ge
61b2(mdo sde): dang / khong rtsis dang shod dgod pa dang / lag rtsis dang / dbyung ba dang / sba ba dang / 'gram pa dang / gos brtag pa dang / nor bu brtag pa dang / rin po che brtag pa dang / spos brtag pa dang / sman brtag pa dang / glang po
61b3(mdo sde): che brtag pa dang / rta brtag pa dang / go mtshon brtag pa la bslabs te/ yi ge mkhas pa dang / klog mkhas pa dang / 'dzangs pa dang / bya ba la gsal ba dang / yid gzhungs pa dang / brtag pa rnam pa brgyad la byang bar
61b4(mdo sde): gyur to/ /de nas phyi zhig na phas mdza' sde rnams kyi nang du btang ngo / /mdza' sde bo de rnams kyi blta ba dang / 'dod pa tha dad pa phan tshun mi mthun par smra ba sha stag ste/ gang dag gang la dga' ba de dag de'i bsngags pa
61b5(mdo sde): brjod par byed do/ /khyim bdag gi bu de ni rang bzhin gyis 'dzangs pa zhig ste/ thams cad kyi gzhung lugs 'dri bar byed na/ la la ci zer/ la la ci zer bar gyur nas/ lta ba'i rnam pa de dag mi 'dod cing / mi bzod
61b6(mdo sde): la rung bar mi 'dzin to/ /de nas phyi zhig na dge bsnyen zhig gis sangs rgyas kyi bsngags pa yang dag pa ci lta ba bzhin du brjod nas/ de thos ma thag tu khyim bdag gi bu des dris pa/ sangs rgyas zhes bya ba'i sgra byung ba 'di dag
61b7(mdo sde): sngon ma byung na sangs rgyas zhes bya ba de su zhig / de nas dge bsnyen des de dang 'thun pa'i sangs rgyas kyi bsngags pa brjod do/ /de nas khyim bdag gi bu de bcom ldan 'das blta bar 'dod par gyur to/ /des thams cad bor
61b8(mdo sde): te/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ chos nyan pa'i phyir spyan sngar 'dug go/ /de nas bcom ldan 'das kyis de la de dang 'thun pa'i chos bstan
62a1(mdo sde): te/ de thos nas khyim bdag gi bu de bcom ldan 'das la sems dga' bar 'gyur ro/ /de nas khyim bdag gi bu des bcom ldan 'das kyi gtam mjug rdzogs par rig nas/ bcom ldan 'das kyis gsungs
62a2(mdo sde): pa la mngon par bstod cing rjes su yid rangs te/ bcom ldan 'das kyi zhabs la mgo bos phyag 'tshal te/ bcom ldan 'das kyi thad nas song ngo / /de nas phyi zhig na de sbyin pa gtong ba'i sems skyes la/
62a3(mdo sde): khyim na ni ci yang mi bdog par mthong nas/ de'i blo skyes pa/ bdag rgya mtsho chen po'i nang du song la/ gal te bdag gi lan tsam rin po che'i gling bgrod pa bsgrub nus par gyur na yang / de ltar na bde blag tu sbyin pa
62a4(mdo sde): dag sbyin zhing bsod nams dag kyang nus so snyam nas/ tshong pa lnga brgya tsam dang lhan cig tu zong khyer te/ rgya mtsho chen po'i nang du song nas/ des rin po che'i gling bgrod pa bsgrubs te/ phyir 'dzam bu'i gling logs
62a5(mdo sde): su chas pa las/ de dag rlung mi bzod pa byung nas/ de gru bo che de ri'i gcong rong zhig tu btsangaso/ /de nas rgya mtsho'i dus rlabs phyir log pa dang / tshong pa de dag 'jigs shing skrag ste/ bdag cag ni shi zin no/ /
62a6(mdo sde): bdag cag gi srog ni med zin no/ /da bdag cag la dga' ba byed pa dang / srog 'phangs pa sbyin pa su yod ces 'dzer to/ /de nas ded dpon gyis smras pa/ ma 'jigs shig ma 'jigs shig /sangs rgyas bcom
62a7(mdo sde): ldan 'das la skyabasu deng shig dang / des bdag cag 'phong pa dang / kos thag pa dang phrad pa las skyabs mdzad par 'gyur ro zhes byas so/ /de nas de thos ma thag tu tshong pa de rnams sangs rgyas la skyabasu song ste/
62a8(mdo sde): btsun pa bcom ldan 'das kyis ni 'di lta ste/ 'das pa dang ma 'ongs pa dang da ltar byung ba ci yang mi gzigs pa dang / thugasu ma chud pa ma mchis ma/ kye ma btsun pa bdag cag 'phong shing kos thag la gnod pa
62b1(mdo sde): dang phrad pa rnams la skyabs mdzad du gsol/ srog 'phongs pa stsal du gsol zhes byas so/ /de nas bcom ldan 'das kyis ci nas grus de rang nyid ri'i gcong rong de nas phyir log ste/ rgya mtsho'i 'gram du 'byung bar
62b2(mdo sde): 'gyur ba de lta bur byin gyis brlabs so/ /de nas de dag rgya mtsho chen po'i 'gram du byung nas/ mthar gyis mnyan du yod par song ste/ mnyan du yod par rdzas rnams bzhag nas/ bcom ldan 'das ga la ba der
62b3(mdo sde): song ste phyin nas/ bcom ldan 'das kyi zhabs la mgo bos phyag 'tshal te/ bcom ldan 'das kyi zhabs la mgo bos phyag byas nas/ 'di skad ces gsol to/ /bcom ldan 'das ni bdag cag la dka' ba mdzad
62b4(mdo sde): pa lags/ srog 'phongs pa sel ba lags so zhes gsol nas/ chos nyan pa'i phyir spyan sngar 'khod do/ /de nas bcom ldan 'das kyis de rnams kyi bsam pa dang / bag la nyal ba dang / khams dang shes
62b5(mdo sde): pa dang / rang bzhin thugasu chud nas/ de dang 'thun pa'i chos bstan te/ de nas ded dpon la sogs pa tshong pa lnga brgya po rnams kyis stan de nyid la 'khod bzhin du/ 'jig tshogs la lta ba'i ri'i rtse mo mthon
62b6(mdo sde): po nyi shu ye shes rdo rjes bcom nas/ rgyun du zhugs pa'i 'bras bu mngon sum du byas te/ de rnams kyis bden pa mthong nas/ gsol pa/ btsun pa bdag cag legs par gsungs pa'i chos 'dul ba
62b7(mdo sde): la rab tu byung ba dang / bsnyen par rdzogs shing dge slong gi dngos po thob du rung na/ bdag cag bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis de dag la dge
62b8(mdo sde): slong tshur shog ces bya ba'i tshig gis rab tu phyung ste/ bsnyen par rdzogs par mdzad nas/ de dag la lung yang phog nas/ de dag gis kyang brtson pa dang / bsgrub pa dang / 'bad pas nyon mongs pa thams cad
63a1(mdo sde): spangs nas/ dgra bcom pa nyid mngon sum du byas te/ de dag dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i
63a2(mdo sde): sems dang ldan pa/ tsan dan spangs pa lta bur bsil bar gyur pa/ rig pas sgong nga'i sbubs bcom pa/ rig pa dang mngon par shes pa dang / so so yang dag par rig pa thob pa/ srid pa'i rnyed pa dang /
63a3(mdo sde): chags pa dang / bkur sti la mi lta ba dbang po dang nye dbang dang bcas pa'i lha rnams kyis mchod cing rjed pa dang / gus par smra ba'i gnas su gyur to/ /de nas dge slong rnams kyis sangs rgyas bcom
63a4(mdo sde): ldan 'das la gsol pa/ btsun pa tshong pa lnga brgya po 'di rnams ded dpon 'di la brten te/ bcom ldan 'das kyis 'jigs pa chen po las skyabs nas/ g.yung drung gi mthar phyin pa grub pa dang /
63a5(mdo sde): bde ba'i mya ngan las 'das pa la bkod pa la gzigs/ bcom ldan 'das kyis bka' stsal pa/ da ltar 'ba' shig ma yin te/ 'das pa'i dus na yang tshong pa lnga brgya 'di rnams kyis/ ded
63a6(mdo sde): dpon 'di la brten te/ ngas 'jigs pa chen po las skyabs nas/ bsam gtan bzhi dang / mngon par shes pa lnga la ci ltar bkod pa nyon cig /dge slong dag sngon byung ba 'das pa'i dus na/
63a7(mdo sde): grong khyer bA ra na se na dka' thub kyi gnas shig na/ drang srong mngon par shes pa lnga dang ldan pa/ rdzu 'phrul che zhing mthu che ba zhig gnas te/ de yang bA ra na se na gnas pa'i skye bo mang pos bkur
63a8(mdo sde): bstir bya ba dang / bla mar bya ba dang / ri mor bya ba dang / mchod par bya ba zhig go/ /de nas phyi zhig na/ bA ra na se na tshong pa lnga brgya tsam gyis/ drang srong de la bsnyen
63b1(mdo sde): bkur byas nas/ rgya mtsho chen po'i nang du song ste/ de dag gi rin po che'i gling bgrod pa bsgrub nas/ phyir 'dzam bu'i gling logasu chas pa las/ de dag gi gru bo che rgya mtsho'i dus rlab kyis thang
63b2(mdo sde): la 'phangs nas/ de dag der 'jigs shing skrag par gyur te/ bdag cag 'tsho ba'i dus skabs med do snyam nas/ de dag lha rnams la gsol ba 'debs par byed do/ /de nas ded dpon gyis
63b3(mdo sde): smras pa/ bdag cag gis lha gzhan dag la gsol ba gdab ci dgos/ bdag cag drang srong de la skyabasu 'gro bar bya'o/ /'on kyang de bdag cag 'phongs shing kos thag pa dang / gnod pa dang
63b4(mdo sde): phrad pa la skyabs byed par 'gyur zhing / srog 'phangs pa sbyin par byed do/ de nas de thos ma thag tu tshong pa lnga brgya po de dag drang srong de kho na la skyabs su dong ngo / /de nas drang srong de la dga' ba'i
63b5(mdo sde): lhas drang srong de la smras nas/ drang srong des tshong pa lnga brgya po de dag rdzu 'phrul gyis rgya mtsho chen po'i nang nas phyung ste/ rang gi dka' thub kyi tshal du bkod do/ /de nas tshong pa rnams kyis bsam pa/
63b6(mdo sde): bdag cag gson por gyur pa ci yang rung ba de dag thams cad ni/ drang srong 'di'i mthu yin no snyam nas/ sbyin pa dag byin zhing bsod nams dag byas nas/ thams cad drang srong de'i thad du rab tu byung ste/
63b7(mdo sde): de dag der rab tu byung nas/ bsam gtan bzhi dang / mngon par shes pa lnga bskyed do/ /dge slong dag ji snyam du sems/ de'i tshe drang srong du gyur pa byang chub sems dpa'i spyod pa la gnas pa
63b8(mdo sde): gang yin pa de ni nga nyid yin no/ /de'i tshe ded dpon du gyur pa gang yin pa dang / tshong par gyur pa gang yin pa de dag ni/ tshong pa 'di rnams kho na yin te/ de'i tshe yang 'di rnams kyis ded dpon
64a1(mdo sde): 'di kho na la brten nas/ ngas 'jigs pa chen po las skyabs te/ bsam gtan bzhi dang / mngon par shes pa lnga la bkod do/ /da ltar yang 'di rnams kyis ded dpon 'di la
64a2(mdo sde): brten nas/ ngas 'jigs pa chen po las bskyabs te/ g.yung drung gi mthar thug pa grub pa dang / bde ba'i mya ngan las 'das pa la bkod do/ /gzhan yang yang dag par rdzogs pa'i sangs
64a3(mdo sde): rgyas 'od srung gi gsung rab la 'di dag thams cad rab tu byung ste/ der 'di rnams kyis tshe cig tu tshangs par spyod pa spyad nas/ dbang po rnams yongs su smin par byas pa des na/ da ltar rnam
64a4(mdo sde): par grol bar gyur to/ / //glud ces bya ba ni gleng gzhi mnyan du yod pa na bzhugs te/ de'i tshe mnyan du yod pa na khyim bdag phyug cing nor mang la/ longs spyod che
64a5(mdo sde): ba yongs su 'dzin pa/ yangs zhing rgya che ba rnam thos kyi bu'i nor dang mnyam pa/ rnam thos kyi bu'i nor dang 'gran pa zhig gnas pa des/ thabs zlar bab pa las chung ma blangs nas/ de de dang lhan
64a6(mdo sde): cig rtse zhing dga' la dga' mgur spyod do/ /khyim bdag de yang bu mi gshen pa zhig ste/ bu dang bu mo btsas so chog 'chi bar 'gyur ro/ /khyim bdag de bas de ni/ tshe dang ldan pa ma 'gags
64a7(mdo sde): pa yin te/ des khyim bdag de skyabasu 'gro ba dang / bslab pa'i gzhi rnams la gnas par byas nas/ sbyin pa dag sbyin pa'i bgo bsha' byed du bcug go/ /de nas phyi zhig na khyim bdag de'i
64a8(mdo sde): chung ma la bu chags nas/ de zla ba dgu 'am bcu lon pa dang / khye'u gzugs bzang zhing blta na sdug la mdzes pa zhig btsas nas/ khyim bdag des bsam pa/ thabs ci ltar byas
64b1(mdo sde): na/ khye'u 'di tshe ring bar 'gyur zhig gu snyam na/ de'i blo skyes pa/ 'phags pa ma 'gags pa 'di ni rdzu 'phrul che zhing bsod nams dang ldan pa/ che bar grags pa yin pas na/ 'di la bdag gi bu 'di g.yog
64b2(mdo sde): tu phul nas/ 'di'i mthus tshe ring bar 'gyur yang srid do snyam nas/ pha ma gnyis kyis khye'u de tshe dang ldan pa ma 'gags pa la phul nas/ de nyi gcig bzhin du rgyal bu rgyal byed kyi tshal du khrid cing gso bar
64b3(mdo sde): byed la/ dge slong gi cha lugasu bcug nas/ dge slong dag dang lhan cig tu bsod snyoms la rgyu bar byed do/ /de nas de gang gi tshe shed bye bar gyur pa de'i tshe/ khyim bdag des sangs rgyas la sogs
64b4(mdo sde): pa dge slong gi dge 'dun khyim du spyan drangs nas/ rang gi lag nas bza' ba dang / bca' ba gtsang ma bzang po mang pos tshim par byas te/ ci bzhed pa bstabs nas/ khye'u de'i glud du gser
64b5(mdo sde): dngul mang po phul lo/ /bcom ldan 'das kyis kyang khyim bdag de la chos kyi gtam yang dag par bstan/ yang dag par 'dzin du 'jug /yang dag par gzengs bstod/ yang dag par dga'
64b6(mdo sde): bar mdzad nas/ gdan las bzhengs te gshegs so/ /bcom ldan 'das gshegs nas/ khyim bdag des khye'u de'i chos gos tshon can rnams phud de/ khyim pa'i gos dang rgyan rnams skon
64b7(mdo sde): no/ /de nas de'i khyim pa'i gos dang rgyan skon no chog mi snang bar gyur to/ chos gos tshon can de dag 'ba' zhig byung bar gyur to/ /de nas gang gi tshe cha lugs de bsgyur ma nus pa de'i tshe/ dge slong gi
65a1(mdo sde): cha lugasu 'dug bzhin du gso bar byed de/ khyim de nyid du ne'u ldangs kyi grogs po lnga brgya dang lhan cig tu yi ge slob du bcug go/ /de nas de rang gi khyim der yang dga' ba med na/ gzhan du lta ci
65a2(mdo sde): smos te/ gtsug lag khang 'ba' zhig tu 'gro 'dod par gyur to/ /de nas khyim bdag des bu de gtsug lag khang du khrid nas de nyid du gnas so/ /de nas des gtsug lag khang de nyid du bstan bcos thams cad
65a3(mdo sde): rtogs par gyur nas/ de phyir khyim du 'gro mi 'dod do/ /gtsug lag khang du 'dug bzhin du des rgyun du zhugs pa'i 'bras bu mngon sum du byas te/ des bden pa mthong nas/ pha ma la gsol te/
65a4(mdo sde): tshe dang ldan pa ma 'gags pa'i thad du rab tu byung nas/ bsnyen par rdzogs te/ tshe dang ldan pa ma 'gags pas de la lung phog nas/ des brtson pa dang bsgrub pa dang / 'bad pas nyon mongs pa
65a5(mdo sde): thams cad spangs nas/ dgra bcom pa nyid mngon sum du byas so/ /dgra bcom par gyur nas bsam pa/ bdag gis 'dul bar 'gyur ba 'ga' lta ci yod snyam te/ des bltas na bdag gi
65a6(mdo sde): pha ma la sogs pa ne'u ldangs kyi grogs po lnga brgya 'dul bar gyur pa mthong nas/ rgyal bu rgyal byed kyi tshal nas mi snang bar gyur te/ rang gi khyim du pha ma gnyis kyi mdun dus brtol te byung ngo / /de nas
65a7(mdo sde): de mthong ma thag tu pha ma gnyis kyis de la shin tu dga' bar gyur to/ /dga' bar gyur nas chos nyan pa'i phyir mdun du 'dug go/ /de nas des pha ma de gnyis kyi bsam pa dang / bag la nyal ba
65a8(mdo sde): dang / khams dang shes pa dang / rang bzhin rtogs nas/ de dang 'thun pa'i chos bstan te/ des na pha ma de gnyis 'khor dang bcas pa/ stan de dag nyid la 'khod bzhin du 'jig tshogs la lta
65b1(mdo sde): ba'i ri'i rtse mo mthon po nyi shu ye shes kyi rdo rjes bcom nas/ rgyun tu zhugs pa'i 'bras bu mngon sum du byas te/ bden pa mthong nas skyabasu 'gro ba dang / bslab pa'i gzhi rnams la bkod de/ sbyin
65b2(mdo sde): pa dang sbyin pa'i bgo bsha' yang byed du bcug nas/ khyim de khron pa dang 'dra bar byas te bzhag go/ /des ne'u ldangs kyi grogs po lnga brgya po de dag skyabasu 'gro ba dang / bslab pa'i gzhi rnams la bkod do/ /
65b3(mdo sde): de nas dge slong rnams kyis sangs rgyas bcom ldan 'das la gsol pa/ btsun pa khyim bdag gi bu 'di las ci bgyis na/ las de'i rnam par smin pas phyug cing nor mang la/ longs spyod che ba'i
65b4(mdo sde): rigs su skyes la/ bcom ldan 'das kyang 'dis mnyes par bgyis te/ mi mnyes par ma bgyis nas/ bcom ldan 'das kyi bstan pa la rab tu byung ste/ nyon mongs pa thams cad spangs
65b5(mdo sde): nas/ dgra bcom pa nyid mngon sum du bgyis te/ 'di nyid la brten nas pha ma la sogs pa dang / ne'u ldangs kyi grogs po lnga brgyas bden pa mthong bar gyur te/ bcom ldan 'das kyang 'dis
65b6(mdo sde): mnyes par bgyis te/ mi mnyes par ma bgyis lags/ bcom ldan 'das kyis bka' stsal pa/ smon lam gyi dbang las gyur to/ /gsol pa/ btsun pa 'di rnams kyis smon lam
65b7(mdo sde): gang du btab lags/ bcom ldan 'das kyis bka' stsal pa/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyis khri thub pa na/ yang dag par rdzogs
65b8(mdo sde): pa'i sangs rgyas rig pa dang zhabasu ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/ bla na med pa/ lha dang mi rnams kyi ston pa/ sangs rgyas bcom
66a1(mdo sde): ldan 'das 'od srung zhes bya ba 'jig rten du byung ngo / de'i tshe grong khyer bA ra na se na khyim bdag cig gnas pa las/ phyi zhig na de'i bu gzugs bzang zhing blta na sdug la mdzes pa zhig btsas
66a2(mdo sde): te/ de gang gi tshe cher skyes pa de'i tshe/ des yang dag par rdzogs pa'i sangs rgyas 'od srung gi bstan pa la dad pa rnyed nas/ skyabasu 'gro ba dang / bslab pa'i gzhi rnams blangs so/ /de gang gi nyin
66a3(mdo sde): par btsas pa kho na'i nyin par khyim bdag gzhan gyi bu lnga brgya yang btsas te/ gang gi tshe de dag cher skyes pa de'i tshe/ brtag pa rnam pa brgyad la byang bar gyur te/ de nas de dag so so'i pha ma rnams kyis mdza' sde'i
66a4(mdo sde): nang du btang ngo / /de nas phyi zhig na phyed kyi dus su mdza' sde bo de rnams skyed mos tshal shing ljon pa yal ga khrigs shing / me tog rgyas pa'i nang du 'gro 'dod par gyur na/ ne'u zla rnams kyis khye'u de sngon du btang
66a5(mdo sde): bar 'dod de/ khyod sngar song la bza' ba dang / bca' ba dag sta 'on gyis shig dang / bdag cag kyang don grub nas 'ong ngo zhes byas so/ /de nas der song nas bza' ba dang bca' ba gtsang ma bzang
66a6(mdo sde): po mang po dag sta 'on byas so/ /yang dag par rdzogs pa'i sangs rgyas 'od srung 'khor dang bcas pa sa phyogs de logs nas/ bA ra na ser bsod snyoms la chas te gshegs so/ /de nas
66a7(mdo sde): khye'u des thag ring po zhig nas/ yang dag par rdzogs pa'i sangs rgyas 'od srung 'khor dang bcas pa mthong ngo / /mthong nas kyang des bsam pa/ yon gnas kyi mchog 'di lta bu bsod snyoms
66a8(mdo sde): la chas te gshegs la/ bdag gis kyang tshegs chung ngus bza' ba dang bca' ba dag sbyar ba yod na/ bdag gis rje yang dag par rdzogs pa'i sangs rgyas 'od srung 'khor dang bcas pa la bshos
66b1(mdo sde): gsol la/ de'i 'og tu bdag gis grogs po rnams kyi bza' ba dang bca' ba gzhan dag sbyar bar bya'o snyam nas/ des yang dag par rdzogs pa'i sangs rgyas 'od srung 'khor dang bcas pa skyed
66b2(mdo sde): mos tshal de nyid kyi nang du spyan drangs te/ bza' ba dang bca' ba gtsang ma bzang po mang pos tshim par byas te/ ci bzhed pa bstabs nas/ chos nyan pa'i phyir spyan sngar 'dug go/ /de nas yang dag par
66b3(mdo sde): rdzogs pa'i sangs rgyas 'od srung gis/ de la chos kyi gtam gyis yang dag par 'dzin du bcug /yang dag par gzengs bstod/ yang dag par dga' bar mdzad nas/ gdan las bzhengs te
66b4(mdo sde): gshegs so/ /de nas khye'u des mdza' sde bo rnams kyi phyir bza' ba dang bca' ba gzhan dag sta 'on byed pa la zhugs so/ /de nas mdza' sde bo de rnams skyed mos tshal der lhags nas/
66b5(mdo sde): bdag cag gi bza' ba dang bca' ba sta 'on byas pa de dag thams cad yang dag par rdzogs pa'i sangs rgyas 'od srung 'khor dang bcas pa la phul lo zhes thos so/ /de thos ma thag tu de dag shas cher
66b6(mdo sde): khros te/ de dag khros nas khye'u de bsad par byas so/ /de nas khye'u de 'jigs shing skrag par gyur nas/ drang srong smra bar song ste/ de nas des pha ma gnyis la bzlog ste/ pha ma gnyis
66b7(mdo sde): kyis 'thab mo zhi bar bya bar brtsams pa las/ zhi bar byed ma nus nas/ khye'u des pha ma gnyis la gsol to/ yang dag par rdzogs pa'i sangs rgyas 'od srung gi gsung rab la rab tu byung ngo / /de rab tu byung nas sde snod gsum lobs te
66b8(mdo sde): rig pa dang / grol ba'i spobs pa dang ldan pa'i chos smra bar gyur nas/
67a1(mdo sde): des pha ma gnyis skyabs su 'gro ba dang / bslab pa'i gzhi rnams la bkod nas/ sbyin pa dag dang / sbyin pa'i bgo bsha'
67a2(mdo sde): byed du bcug go/ /de nas mdza' sde bo de rnams kyis de rab tu byung ba mthong nas/ 'gyod pa skyes te/ bdag cag gis ma legs pa byas so/ /snyam nas/ de dag gis de'i rkang pa la phyag 'tshal te/
67a3(mdo sde): bzod pa gsol to/ /de las skyabs su 'gro ba dang / bslab pa'i gzhi rnams kyang blangs so/ /de nas phyi zhig na/ dge slong de nad gyis thebs nas/ de rtsa ba dang sdong bu dang / lo ma dang me tog dang / 'bras bu'i
67a4(mdo sde): sman rnams kyis rim gro byas kyang / sos par byed ma nus te/ des 'chi kar smon lam btab pa/ kye ma 'di ltar bdag gis yang dag par rdzogs pa'i sangs rgyas 'od srung gi bstan pa la tshe cig tu tshangs par spyod pa spyad
67a5(mdo sde): kyang yon tan gyi tshogs ci yang ma thob na/ dge ba'i rtsa ba 'dis bdag gang dang gang du skye bar 'gyur ba de dang der phyug cing nor mang la longs spyod che ba'i rigs su skye bar shog shig /yang dag par rdzogs pa'i sangs rgyas 'od srung
67a6(mdo sde): gis/ bram ze'i khye'u bla ma lung bstan pa gang yin pa'i/ sangs rgyas bcom ldan 'das de bdag gis mnyes par byed par gyur cig mi mnyes par byed par ma gyur cig /de kho na'i bstan pa la rab tu byung nas/ nyon
67a7(mdo sde): mongs pa thams cad spangs te/ dgra bcom pa nyid mngon sum du byed par gyur cig ces byas so/ /de'i pha ma gnyis dang mdza' sde bo de dag kyang de'i mdun du 'dug par gyur te/ de rnams kyis kyang thos nas smon lam
67a8(mdo sde): btab pa/ bdag cag kyang khyod kho na la brten te/ sangs rgyas bcom ldan 'das de bdag cag rnams kyis mnyes par byed par gyur cig /mi mnyes par byed par ma gyur cig ces byas so/ /dge slong dag ci snyam du sems/
67b1(mdo sde): de'i tshe sde snod gsum par gyur pa gang yin pa de ni/ khyim bdag gi bu 'di kho na yin no/ /de'i tshe pha ma gnyis su gyur pa gang yin pa de nyid ni da ltar gyi pha ma 'di gnyis kho na yin no/ /de'i tshe mdza' sde bor gyur pa
67b2(mdo sde): gang yin pa de dag ni/ da ltar gyi ne'u ldangs lnga brgya po 'di dag kho na yin no/ /des der tshe cig tu tshangs par spyod pa spyad nas/ 'chi kar smon lam btab pa'i las de'i rnam par smin pas/ gang dang gang du skyes
67b3(mdo sde): pa de dang der phyug cing nor mang la longs spyod che ba'i rigasu skyes te/ dge slong dag nga yang dag par rdzogs pa'i sangs rgyas 'od srung dang / shin tu mnyam pa dang shugs mnyam pa dang / mdzad pa mnyam pa dang / thabs
67b4(mdo sde): mnyam pa brnyes par gyur nas/ 'dis nga mnyes par byas te/ mi mnyes par ma byas la/ nga nyid kyi bstan pa la rab tu byung ste/ nyon mongs pa thams cad spangs nas/ dgra bcom pa nyid mngon sum du
67b5(mdo sde): byas te/ /der de'i pha ma gnyis dang mdza' sde bo de rnams kyis kyang smon lam btab pa des na/ da ltar yang 'di kho na la brten nas/ 'di rnams kyis nga mnyes par byas te/ mi mnyes par ma byas so// //
67b6(mdo sde): las brgya tham pa/ bam po sum bcu gnyis pa/ 'thab zhes bya ba ni/ gleng gzhi mnyan du yod pa na bzhugs te/ de'i tshe yul ko sa la dang / yul ma ga d+ha'i bar
67b7(mdo sde): 'tshams na/ seng ge mthu rtsal bdo' ba gnyis 'dug ste/ de gnyis de na 'dug pas/ skye bo mang po kha dog par byed de/ 'drul bcad do/ /de gnyis kyis lam chod pas/ su yang lam der 'gro
67b8(mdo sde): mi nus par gyur to/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang / ye shes la mnga' brnyes pa/ ma 'dres pa'i dran pa nye bar bzhag pa gsum
68a1(mdo sde): la mkhas pa/ mi 'jigs pa bzhis mi 'jigs pa/ 'gro ba lnga las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa
68a2(mdo sde): brgyad la bsam tan pa/ mthar kyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni/ chos nyid
68a3(mdo sde): kyis nyin dus gsum mtshan dus gsum ste/ nyin mtshan dus drug du sangs rgyas kyi spyan gyis 'jig rten la gzigs te/ su ni rgud su ni dar/ su ni 'phong shing 'dug /su ni nyam nga bar gyur/ su ni gnod pa dang
68a4(mdo sde): ldan/ su ni 'phongs pa dang / nyam nga ba dang / gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngan song nas phyung ste/ mtho ris dang / thar pa dang 'bras bu
68a5(mdo sde): la gzhag par bya/ su ni nyes par spyad pa'i 'dam du bying ba las lag nas drang bar bya/ su ni 'phags pa'i nor bdun med pa las/ 'phags pa'i nor bdun gyi dbang phyug la dbang byed du gzhug par bya/ su ni dge ba'i
68a6(mdo sde): rtsa ba rnams ma skyed pa las bskyed par bya/ su ni dge ba'i rtsa ba rnams bskyed zin pa las yongs su smin par bya/ su ni dge ba'i rtsa ba rnams smin pa las ye shes kyi mtshon kyis brtol bar bya/ su la ni sangs rgyas byung
68a7(mdo sde): bas brgyan pa'i 'jig rten 'bras bu yod par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas
68a8(mdo sde): dus las yol ba med/ /de nas bcom ldan 'das kyis seng ge de gnyis 'dul ba'i dus la bab par dgongs nas/ tshe dang ldan pa kun dga' bo la bka' stsal pa/ kun dga' bo khyod song la dge slong rnams la/
68b1(mdo sde): bcom ldan 'das yul ma ga ta phyogs su ljongs rgyu zhing gshegs te/ su bcom ldan 'das dang lhan cig tu ljongs rgyu zhing 'gro 'dod pa de dag chos gos long shig ces bka' stsal nas/ bcom ldan 'das dbyar
68b2(mdo sde): gnas shing / dbyar bzhugs nas/ dge slong mang pos zham ring byas te/ dge slong gi dge 'dun gyis mdun du bdar nas/ rgyal po'i khab tu chas te/ mthar gyis rgyu zhing gshegs gshegs nas/ seng ge'i
68b3(mdo sde): nags khrod du byon nas/ seng ge de gnyis zas tshol du song ba las/ de gnyis phrad nas 'thab par chas so/ /bcom ldan 'das kyang de gnyis la thugs brtse ba'i phyir mdun logasu gzhes so/ /de nas
68b4(mdo sde): thag ring po zhig na/ seng ge de gnyis kyis bcom ldan 'das mthong ngo / /mthong nas kyang seng ge gnyis khros bas kun nas dkris pa med par gyur te/ bcom ldan 'das la shin tu dga' bar gyur nas/
68b5(mdo sde): de gnyis bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/ bcom ldan 'das kyi zhal du blta zhing / 'dug go/ /de nas bcom ldan 'das kyis
68b6(mdo sde): de gnyis la bka' stsal pa/ bzhin bzang khyod gnyis sngon gyi nyes par spyod pa'i las kyis dud 'gro'i nang na skyes na/ khyod gnyis da ltar yang de 'ba' zhig gi rgyu byed cing 'jug go/ /gzhin bzang
68b7(mdo sde): gnyis 'di ltar/ 'du byed thams cad ni mi rtag go/ /chos thams cad ni bdag med do/ /mya ngan las 'das pa ni zhi ba'o/ /nga la sems dga' bar gyis shig dang / dud 'gro'i skye gnas dang bral bar
68b8(mdo sde): 'gyur yang srid do zhes bka' stsal nas/ bcom ldan 'das gshegs so/ /de gnyis bcom ldan 'das las chos thos nas/ kha 'tshos so/ /dud 'gro'i skye gnas su skyes pa rnams ni
69a1(mdo sde): me'i drod che ste/ bcom ldan 'das la sems dga' ba bskyed bzhin du shi nas lha'i nang du skyes so/ /lha'i bu 'am lha'i bu mo skyes ma thag pa ni/ chos nyid kyis sems rnam pa gsum
69a2(mdo sde): skye bar 'gyur te/ bdag gang nas shi 'phos gang du skye/ las gang gis skyes snyam mo/ /de nas dud 'gro las shi 'phos pa dang / lha'i nang du skyes pa dang / bcom ldan 'das la
69a3(mdo sde): sems dga' bar gyur pa de gnyis kyis mthong ngo / /de nas de gnyis kyis bsam pa/ bdag cag gnyis zhag lon nas/ gzod bcom ldan 'das la blta ba'i phyir 'gro ba ni/ bdag cag gnyis
69a4(mdo sde): kyi cha ma yin gyi/ bdag cag gnyis zhag ma lon par/ bcom ldan 'das la blta ba'i phyir 'gro'o snyam mo/ /de nas sngon seng ger gyur pa'i lha'i bu rna cha gdub khor dag cing mgul rgyan thogs
69a5(mdo sde): pa/ lus do shal dang / sen mo dos brgyan pa/ nor bu rin po che sna tshogs kyis spras pa'i cod pan can lus gur gum dang / ta ma la'i lo ma dang / spro ka la sogs pas byug pa de gnyis
69a6(mdo sde): kyis/ de nyid kyi mtshan mo lha'i me tog ud pa la dang / pad ma dang / ku mu ta dang / pad ma dkar po dang / man da ra ba dag gis thu ba bkang ste/ rgyal bu rgyal byed kyi tshal
69a7(mdo sde): thams cad 'od chen pos snang bar byas nas/ bcom ldan 'das la me tog gis gtor te/ bcom ldan 'das kyi zhabs la mgo bos phyag 'tshal nas/ chos nyan pa'i phyir bcom ldan
69a8(mdo sde): 'das kyi spyan sngar 'dug go/ /de nas bcom ldan 'das kyis de gnyis la de dang 'thun pa'i chos bstan te/ de gnyis kyis thos nas/ bden pa mthong bar gyur te/ de gnyis kyis bden pa mthong
69b1(mdo sde): nas rang gi gnas su song ngo / de nas dge slong rnams kyis rgyal bu rgyal byed kyi tshal thams cad snang ba chen pos khyab par gyur pa mthong nas/ bcom ldan 'das la zhus pa/ bcom ldan 'das ci
69b2(mdo sde): lags/ mdang sum mi mjed kyi bdag po tshangs pa 'am/ lha'i dbang po brgya byin nam/ 'jig rten skyong ba bzhi 'am/ lha'i bu rdzu 'phrul che zhing mthu che ba gzhan 'ga' zhig /bcom ldan
69b3(mdo sde): 'das la blta ba'i slad du mchis lags sam/ bcom ldan 'das kyis bka' stsal pa/ dge slong dag mdang sum mi mjed kyi bdag po tshangs pa 'am/ lha'i dbang po brgya byin nam/ 'jig rten skyong ba bzhi
69b4(mdo sde): 'am/ lha'i bu rdzu 'phrul che zhing mthu che ba gzhan 'ga' zhig nga blta ba'i phyir 'ongs pa ma yin gyis/ dge slong dag khyod kyis nags khung dgon pa na/ seng ge gnyis phun tshun 'thab cing 'dug pa mthong ngam/
69b5(mdo sde): gsol pa/ btsun pa mthong lags so/ /bka' stsal pa/ ngas chos bstan te/ de gnyis nga las chos thos nas kha 'tshes te/ de gnyis shi 'phos te dus las 'das pa las/ lha'i
69b6(mdo sde): nang du skyes te lhar gyur nas/ nga'i thad du 'ongs te/ de gnyis la ngas chos bstan nas/ nga la chos thos pa des na/ de dag gis bden pa rnams mthong ste/ de gnyis kyis bden pa mthong
69b7(mdo sde): nas/ rang gi gnas su song ngo / /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das kyis seng ge de gnyis kyi khon byang bar mdzad de/ mtho ris
69b8(mdo sde): dang thar pa thob par mdzad la/ yul 'khor gnyis kyi 'jigs pa bsel ba la gzigs/ bcom ldan 'das kyis bka' stsal pa/ da ltar 'ba' shig ma yin te/ 'das pa'i dus na yang ngas 'di gnyis
70a1(mdo sde): kyi khon byang bar byas nas/ bsam gtan bzhi dang / mngon par shes pa lnga la bkod de/ yul 'khor gnyis kyi 'jigs pa yang ci ltar bsal ba de nyon cig /dge slong
70a2(mdo sde): dag sngon byung ba 'das pa'i dus na/ yul ka shi'i rgyal po tshangs pas byin dang / bi de ha'i rgyal po dbang chen sde gnyis phan tshun mi 'thun par gyur nas/ de gnyis kyis dus dus su skye
70a3(mdo sde): bo phal po che kha 'dog par byed do/ /de nas phyi zhig na de gnyis kyis dpung gi tshogs yan lag bzhi la go skon nas/ g.yul 'gyed par 'dod pa'i phyir/ sa mtsham na 'khod do/ /de gnyis
70a4(mdo sde): 'khod pa'i 'dab na dka' thub kyi gnas shig na/ drang srong mngon par shes pa lnga dang ldan pa/ rdzu 'phrul che zhing mthu che ba zhig gnas pa des/ de gnyis la snying brtse ba'i phyir/ steng gi
70a5(mdo sde): nam mkha' la 'ongs nas/ de gnyis kyi bar mtshamasu 'dug go/ /de nas drang srong de mthong nas de gnyis kyi khro ba'i kun nas dkris pa med par gyur nas/ drang srong de la shas cher dga' bar gyur to/ /
70a6(mdo sde): de gnyis dga' bar gyur nas/ drang srong de la smras pa/ bka' stsal pa ci mchis/ drang srong des smras pa/ khon byang bar gyis shig /rgyal po de gnyis kyis smras pa/ drang srong gis ci
70a7(mdo sde): skad bka' stsal pa de bzhin du 'tshal lo zhes smras nas/ mjal dum byas te/ drang srong gi rkang pa la phyag 'tshal nas/ chos nyan pa'i phyir/ drang srong gi mdun du 'dug go/ /drang srong des
70a8(mdo sde): kyang de gnyis la de dang 'thun pa'i chos bstan to/ /de nas rgyal po de gnyis kyang / so so'i bu rab rgyal sar bcug nas/ drang srong de nyid kyi thad du rab tu byung ste/ bsam gtan
70b1(mdo sde): bzhi dang / mngon par shes pa lnga bskyed do/ /dge slong dag ci snyam du sems/ de'i tshe drang srong du gyur pa/ byang chub sems dpa'i spyod pa la gnas pa gang yin pa de ni/ nga nyid yin no/ /
70b2(mdo sde): de'i tshe ka shi'i rgyal po tshangs pas byin dang / bi de ha'i rgyal po dbang chen sder gyur pa gang yin pa de gnyis ni/ seng ge 'di gnyis kho na yin te/ de'i tshe yang ngas 'di gnyis kyi khon byang bar
70b3(mdo sde): byas nas/ rab tu byung ste/ bsam gtan bzhi dang / mngon par shes pa lnga bskyed do/ /da ltar yang ngas 'di gnyis kyi khon byang bar byas nas/ mtho ris dang thar pa thob par byas so/ /
70b4(mdo sde): gsol pa/ btsun pa 'di gnyis kyis las ci bgyis na/ las de'i rnam par smin pas seng ger skyes lags/ las ci bgyis na/ de nas shi 'phos nas lha'i nang du skyes la
70b5(mdo sde): 'di gnyis kyis/ bcom ldan 'das mnyes par bgyis te/ mi mnyes par ma bgyis lags/ bcom ldan 'das kyis bka' stsal pa/ 'das pa'i las kyang yod/ da ltar
70b6(mdo sde): gyi las kyang yod te/ 'das pa'i las gang zhe na/ yang dag par rdzogs pa'i sangs rgyas 'od srung gi gsung rab la 'di gnyis dge bsnyen du gyur te/ kha mi mkhas pa des/ 'di
70b7(mdo sde): gnyis khros pas/ skye bo mang po la dud 'gro zhes bya ba'i tshig smras la/ der 'di gnyis kyis tshe gcig tu skyabs su 'gro ba dang / bslab pa'i gzhi rnams bsrung nas/ 'chi kar smon
70b8(mdo sde): lam btab pa/ yang dag par rdzogs pa'i sangs rgyas 'od srung gis/ bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed
71a1(mdo sde): par gyur cig / mi mnyes par byed par ma gyur cig ces byas so/ /dge slong dag ci snyam du sems/ de'i tshe dge bsnyen du gyur pa de gnyis ni/ seng ge 'di gnyis
71a2(mdo sde): kho na yin te/ de gnyis kyis der skye bo mang po la dud 'gro zhes bya ba'i tshig brjod pa'i las de'i rnam par smin pas ni dud 'gor skyes so/ /de gnyis kyis der tshe gcig tu skyabs su 'gro ba dang /
71a3(mdo sde): bslab pa'i gzhi rnams bsrung nas/ 'chi kar smon lam btab pa des ni/ dge slong dag nga yang dag par rdzogs pa'i sangs rgyas 'od srung dang / shin tu mnyam pa dang / shugs mnyam pa dang /
71a4(mdo sde): mdzad pa mnyam pa dang / thabs mnyam pa brnyes par gyur nas/ 'di gnyis kyis nga mnyes par byas te/ mi mnyes par ma byas pa 'di ni/ 'das pa'i dus kyi las yin no/ /
71a5(mdo sde): da ltar byung ba'i las gang zhe na/ 'di gnyis seng ger gyur nas/ nga la sems dga' bar byas pa des na/ lha'i nang du skyes te/ 'di ni da ltar byung ba'i las yin no// //bsnyis bzung ba
71a6(mdo sde): zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na/ nags khrod gcig na/ ri dgas kyi rngon pa dag gcig gis ri dgas bshor pa'i phyir rgya dang snyi dang /
71a7(mdo sde): 'dzol rlubs dang / snyi mang po dag btsugs nas/ der ri dgas mang po zhig bzung ngo / /rngon pa de dag kyang nang par sngar langs te/ nags khrod der song nas/ de dag gis der ri dgas ci
71a8(mdo sde): zin pa rnams mda' 'phangs te bsad nas/ de dag las nyung shas gcig lus so/ /de'i tshe sa phyogs der/ bcom ldan 'das kyang gshegs so/ /de nas ri dgas de rnams dang /
71b1(mdo sde): dang / rngon pa de rnams kyis thag ring po zhig nas/ bcom ldan 'das mthong ngo / /mthong nas kyang bcom ldan 'das la shin tu dga' bar gyur to/ /dga' bar gyur nas/ rngon pa de dag
71b2(mdo sde): bcom ldan 'das gang la ba der song ste phyin nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir spyan sngar 'dug go/ /de nas bcom ldan 'das kyis/ de
71b3(mdo sde): rnams kyi bsam pa dang / bag la nyal ba dang / khams dang / shes pa dang / rang bzhin thugs su chud nas/ de dang 'thun pa'i chos bstan te/ des na rngon pa de rnams kyis stan de nyid
71b4(mdo sde): la 'khod bzhin du/ rgyun tu zhugs pa'i 'bras bu mngon sum du byas te/ de dag gis bden pa mthong nas/ gsol pa/ btsun pa bdag legs par gsungs pa'i chos 'dul ba la rab tu
71b5(mdo sde): byung zhing / dge slong gi dngos po thob du rung na/ bdag cag kyang / bcom ldan 'das kyi thad du tshangs par spyad pa spyod par 'tshal lo/ /de nas bcom ldan 'das kyis de dag la dge slong
71b6(mdo sde): tshur shog ces bya ba'i tshig gis rab du byung ste/ bsnyen par rdzogs par mdzad nas/ de dag la lung yang phog ste/ de dag gis kyang brtson pa dang bsgrub pa dang / 'bad pas nyon mongs
71b7(mdo sde): pa thams cad spangs te/ dgra bcom pa nyid mngon sum du byas so/ /ri dgas de rnams kyang bcom ldan 'das la sems dga' bzhin shi 'phos te/ dus las 'das nas lha'i nang du skyes so/ /
71b8(mdo sde): lha'i bu 'am lha'i bu mo skyes ma thag pa ni/ chos nyid kyi sems rnam pa gsum bskyed bar 'gyur te/ bdag gang nas shi 'phos/ gang du skyes/ las gang gis skyes snyam mo/ /de nas dud 'gro las
72a1(mdo sde): shi phos pa dang lha'i nang du skyes pa dang / bcom ldan 'das la sems dga' bar gyur pa de dag gis mthong ngo / /de nas de dag gis bsam pa/ bdag cag zhag lon nas gzod bcom ldan 'das
72a2(mdo sde): la blta ba'i phyir 'gro ba ni bdag cag gi cha ma yin gyis/ bdag cag zhag ma lon par bcom ldan 'das la blta ba'i phyir 'gro'o snyam mo/ /de nas ri dgas su gyur pa'i lha'i bu rna cha gdub 'khor dag cing mgul
72a3(mdo sde): rgyan thogs pa/ lus do shal dang se mo dos brgyan pa/ nor bu rin po che sna tshogs kyis smras pa'i cod pan can lus gur gum dang / ta ma la'i lo ma dang sprin ka la sogs pas byug pa dag gis
72a4(mdo sde): de nyid kyi mtshan mo lha'i me tog ud pa la dang / pad ma dang / ku mu ta dang / pad ma dkar po dang / man da ra ba rnams kyis thu ba bkang ste/ rgyal bu rgyal byed kyi tshal thams cad 'od chen pos snang bar
72a5(mdo sde): byas nas/ bcom ldan 'das la me tog gis gtor to/ bcom ldan 'das kyi zhabs la mgo bos phyag 'tshal te/ chos mnyan pa'i phyir bcom ldan 'das kyi spyan sngar 'khod do/ /de nas
72a6(mdo sde): bcom ldan 'das kyis de dag la de dang mthun pa'i chos bstan to/ /de dag gis chos thos nas bden pa mthong bar gyur te/ de dag gis bden pa mthong nas rang gi gnas su dong ngo / /de nas dge
72a7(mdo sde): slong rnams kyis rgyal bu rgyal byed kyi 'tshal thams cad snang ba chen pos khyab par gyur pa mthong nas/ bcom ldan 'das la zhus pa bcom ldan 'das ci lags/ mdang sum mi mjed kyi bdag po tshangs pa
72a8(mdo sde): 'am/ lha'i dbang po brgya byin nam/ 'jig rten skyong ba bzhi 'am/ lha'i bu rdzu 'phrul che zhing mthu mche ba gzhan 'ga' zhig bcom ldan 'das la blta ba'i slad du mchis lags sam/
72b1(mdo sde): bcom ldan 'das kyis bka' stsal pa/ dge slong dag mdang sum mi mjed kyi bdag po tshangs pa 'am/ lha'i dbang po brgya byin nam/ 'jig rten skyong ba bzhi 'am lha'i bu rdzu 'phrul che zhing
72b2(mdo sde): mthu che ba zhig nga la blta ba'i phyir 'ongs pa ma yin gyis/ dge slong dag khyod kyis nags khung dgon pa na/ ri dgas lnga brgya rngon pa rnams kyis mda' 'phangs te bsad pa mthong ngam/
72b3(mdo sde): gsol pa/ btsun pa mthong lags so/ /bka' stsal pa/ de dag nga la sems dga' bar gyur bzhin du shi 'phos nas dus las 'das pa las lha'i nang du skyes te/ lhar
72b4(mdo sde): gyur nas nga'i thad du 'ongs te/ de dag la ngas chos bstan nas/ ngas las chos thos pa des na de dag gis bden pa rnams mthong ste/ de dag gis bden pa mthong nas/ rang gi gnas su song ngo / /
72b5(mdo sde): de nas dge slong rnams kyis bcom ldan 'das la zhus pa/ btsun pa rngon pa de dag gis las ci bgyis na/ las de'i rnam par smin pas gdol pa'i rigs su skyes lags/ ri dgas de dag gis las
72b6(mdo sde): ci bgyis nas/ las de'i rnam par smin pas ri dgas su skyes nas/ 'di rnams kyis bcom ldan 'das mnyes par bgyis te/ mi mnyes par ma bgyis lags/ bcom ldan 'das kyis
72b7(mdo sde): bka' stsal pa/ yang dag par rdzogs pa'i sangs rgyas 'od srung gi gsung rab la 'di dag thams cad rab tu byung ste/ dge slong thabs sgrol can kha mi mkhas pa sha stag du gyur te/ dge slong dag
72b8(mdo sde): la der de rnams kyis gdol pa zhes bya ba'i tshig brjod do/ /kha cig gis dud 'gro zhes bya ba'i tshig brjod de/ gang dag gis dud 'gro zhes bya ba'i tshig brjod pa de dag ni dud 'gror skyes
73a1(mdo sde): so/ /gang dag gis gdol pa zhes bya ba'i tshig brjod pa de dag ni gdol par skyes so/ /de dag gis der tshe gcig tu tshangs par spyod pa spyad nas/ dbang po rnams yongs su smin
73a2(mdo sde): par byas pa des ni da ltar rnam par grol bar gyur to/ / //gong ma sreg ces bya ba ni/ bcom ldan 'das dge slong stong nyis brgya lnga bcu'i dge slong gi dge 'dun chen po dang /
73a3(mdo sde): tshong pa lnga brgya dang / sprang po lnga brgya dang / thabs cig tu ljongs rgyu zhing gshegs pa las/ nags khrod cig tu lam phyung ste/ bcom ldan 'das gshegs pa'i tshe/ nags khrod
73a4(mdo sde): de'i nang gi gnas su me chen po 'bar nas/ des skye bo phal po che dag 'jigs shing skrag par gyur te/ bdag cag ni tshig zin no/ /bdag cag ni 'tsho bar 'gyur ba'i skabs med do snyam mo/ /
73a5(mdo sde): de nas bcom ldan 'das kyis skye bo phal po che dag 'jigs shing skrag par gzigs so/ /gzigs nas kyang 'dron po rnams kyi mdun du gshegs nas/ tshigs su bcad de bka' stsal pa/
73a6(mdo sde): sangs rgyas kun gyi stobs gang dang / /dgra bcom rnams kyi stobs gang dang / /sangs rgyas dkon mchog gzi brjid kyis/ /me khyod lam ni dbye bar gyis/ /sangs rgyas kun gyi stobs gang dang / /
73a7(mdo sde): dgra bcom rnams kyi stobs gang dang / /dam chos dkon mchog gzi brjid kyis/ /me khyod lam ni dbye bar gyis/ /sangs rgyas kun kyi stobs gang dang / /dgra bcom rnams kyi stobs gang dang / /dge
73a8(mdo sde): 'dun dkon mchog gzi brjid gyis/ /me khyod lam ni dbye bar gyis/ /bcom ldan 'das kyis de skad ces gsungs ma thag tu/ me zhi bar gyur nas/ tshong pa de dag bcom ldan 'das la shin tu
73b1(mdo sde): dga' bar gyur to/ /dga' bar gyur nas/ chos mnyan pa'i phyir bcom ldan 'das kyi spyan sngar 'khod do/ /de nas bcom ldan 'das kyis de dag la de dang mthun pa'i chos bstan to/ /de nas de dag gi nang nas kha
73b2(mdo sde): cig gis ni dro bar gyur pa bskyed do/ /kha cig gis ni spyi bo dang / bden pa dang mthun pa'i bzod pa dang / 'jig rten chos kyi mchog dang / mthong ba'i snyoms par 'jug pa bskyed do/ /kha cig
73b3(mdo sde): gis ni rgyun tu zhugs pa'i 'bras bu mngon sum du byas so/ /kha cig gis ni lan cig phyir 'ong ba'i 'bras bu mngon sum du byas so/ /kha cig gis ni phyir mi 'ong ba'i 'bras bu mngon sum du byas so/ /kha cig
73b4(mdo sde): gis ni rab tu byung nas dgra bcom pa nyid mngon sum du byas so/ /kha cig gis ni 'khor lo bsgyur ba'i rgyal por 'gyur ba'i sa bon bskyed do/ /kha cig gis ni stobs kyis 'khor los bsgyur bar 'gyur
73b5(mdo sde): ba dang / kha cig gis ni brgya byin du 'gyur ba dang / kha cig gis ni tshangs par 'gyur ba dang / kha cig gis ni nyan thos kyi byang chub dang / kha cig gis ni rang sangs rgyas kyi byang chub dang / kha cig gis ni
73b6(mdo sde): bla na med pa yang dag par rdzogs pa'i byang chub kyi sa bon bskyed do/ /'khor de dag gi nang nas phal cher ni sangs rgyas la gzhol/ chos la 'bab/ dge 'dun la bab par byas te bkod do/ /de nas
73b7(mdo sde): dge slong rnams kyis bcom ldan 'das la gsol pa/ btsun pa bcom ldan 'das kyis skye bo phal po che zhugs kyis tshig par gyur pa las thar bar mdzad nas/ g.yung drung gi thar thug pa grub pa dang bde ba'i
73b8(mdo sde): mya ngan las 'das pa la bkod pa la gzigs/ bcom ldan 'das kyis bka' stsal pa/ da ltar 'ba' shig ma yin to/ 'das pa'i dus na yang ngas dud 'gro phal cher me'i 'jigs pa las skyabs
74a1(mdo sde): nas de ltar 'jigs pa med pa'i gnas su bkod pa de nyon cig / dge slong dag sngon byung ba 'das pa'i dus na/ nags khrod cig na bya phal cher gnas so/ /de nas nags khrod der shing
74a2(mdo sde): skam po cig la cig drud pa las me byung nas/ bya de dag gi nang nas 'gro nus pa de dag ni dong ngo / /'gro mi nus pa dang / sgong nga rnams ni de nyid du bor ro/ /de'i tshe byang chub sems dpa' gong ma bsreg tu
74a3(mdo sde): skye ba zhig yod de/ byang chub sems dpas ring po zhig nas me 'bar zhing 'ong ba mthong ngo / /thong nas kyang sems can de dag la snying rje skyes te/ bdag gis sems can sdug bsngal dang phrad pa
74a4(mdo sde): 'di rnams kyi phyir yang brtson 'grus ma bskyed na bdag gis sems can rnams 'khor ba las ji ltar bsgral bar bya snyam du bsams nas/ byang chub sems dpa' des 'dab ma chur spangs nas/ me chen po'i
74a5(mdo sde): steng gi nam mkha' la 'dug ste/ 'dab ma sprugs nas/ tshigasu bcad de smras pa/ 'di dag 'dab ma yod mod kyis/ /'di dag da dung 'phur mi nus/ /'di dag rkang pa yod mod kyi/ /'di dag gang
74a6(mdo sde): du 'gro mi nus/ /'di rnams pha ma 'phur te song / /me khyod sdod la ma 'gul shig /bden pa bden tshig gang yin pa/ /bdag gis byams sems rab bsgoms pa'i/ /bden pa'i tshig ni 'di yis ni/ /
74a7(mdo sde): me khyod sdod la ma 'gul shig /de nas lha'i dbang po brgya byin gyis/ byang chub sems dpa' sems can kyi don gyi phyir mi dga' zhing 'dug pa mthong ngo / /mthong nas kyang des bsam pa/ 'di ni bskal pa
74a8(mdo sde): bzang po'i byang chub sems dpa' yin te/ sems can la phan pa'i phyir mi dga' zhing 'dug gis/ ma la bdag gis grogs bya'o snyam nas/ lha'i dbang po rgya byin gyis char mo che phab ste/ me de zhi bar gyur nas
74b1(mdo sde): sems can de dag thams cad me'i 'jigs pa las thar bar gyur to/ /dge slong dag ci snyam du sems/ de'i tshe bya gong ma sreg tu gyur pa byang chub sems dpa'i spyod pa la gnas pa gang yin pa de ni nga nyid yin no/ /
74b2(mdo sde): de'i tshe nags khrod de na gnas pa'i sems can du gyur pa/ gang yin pa de dag ni skye bo phal po che 'di dag kho na yin te/ de'i tshe yang ngas de dag me'i 'jigs pa las thar bar byas te/ 'jigs pa med pa'i gnas su
74b3(mdo sde): bkod do/ /da ltar yang ngas me'i 'jigs pa las thar bar byas nas/ g.yung drung gi mthar thug pa grub pa dang / bde ba'i mya ngan las 'das pa la bkod do/ /gzhan yang yang dag par rdzogs pa'i
74b4(mdo sde): sangs rgyas 'od srung gi gsung rab la/ 'di dag thams cad kha cig ni rab tu byung ngo / /kha cig ni dge bsnyen du gyur te/ der 'di rnams kyis tshe gcig tu tshangs par spyod pa'i gnas srungs
74b5(mdo sde): nas/ dbang po rnams yongs su smin par byas pa des ni da ltar rnam par grol bar gyur to// //pha zhes bya ba ni/ gleng gzhi rgyal po'i khab na bzhugs te/ de'i tshe rgyal po'i khab na
74b6(mdo sde): khyim bdag nor can zhes bya ba/ phyug cing nor mang la longs spyod che ba/ yongs su 'dzin pa yangs shing rgya che ba/ rnam thos kyi bu'i nor dang mnyam pa rnam thos kyi bu'i nor
74b7(mdo sde): dang 'gran pa zhig gnas pa des/ thabs zlar bab pa las chung ma blangs nas/ de de dang lhan cig rtse zhing dga' la dga' mgur spyod pa las/ phyi zhig na de'i chung ma la bu chags nas
74b8(mdo sde): de zla ba dgu 'am bcu lon pa dang / khye'u gzugs bzang zhing blta na sdug la mdzes pa mdog bzang ba/ gser gyi kha dog can mgo bo gdugs ltar 'dug pa lag pa ring ba/
75a1(mdo sde): dpral ba'i dbyes che ba/ sna mtho ba ba sna legs pa/ smyin ma stug pa zhig btsas te/ khye'u de btsas ma thag tu skye bo phal po ches blta na sdug par gyur to/ /de nas de'i tshe
75a2(mdo sde): btsas ston rgyas par byas nas/ khye'u 'di'i mying ji skad gdags shes ming 'dogs par byed de/ khye'u 'di btsas ma thag tu skye bo phal po ches blta na sdug par gyur pas na/ de'i phyir khye'u 'di'i ming blta na
75a3(mdo sde): sdug pa ces gdags so zhes zer ro/ /de nas khye'u blta na sdug /'o ma dang zho dang mar dang / zhun mar dang / mar gyi snying kus bskyed bsrings nas/ rgyal po'i khab thams cad du de'i
75a4(mdo sde): grags pa rgyas par gyur to/ /de nas gang gi tshe bcom ldan 'das kyis bla na med pa'i ye shes brnyes nas mthar gyis gdul bar bya ba'i don mdzad cing / rgyal po'i khab tu byon pa de'i tshe/
75a5(mdo sde): der bcom ldan 'das kyis 'od ma'i tshal bzhes nas/ sems can stong phrag du ma skyabs su 'gro ba dang / bslab pa'i gzhi rnams la bkod do/ /skye bo mang po de dag kyang sde tshan nas sde tshan dang /
75a6(mdo sde): pha tshan nas pha tshan dang / dga' sde nas dga' sder dus dus su bcom ldan 'das la blta ba'i phyir 'dong bar byed do/ /phyin cad khye'u de blta ba'i phyir 'dong bar mi byed do/ /de nas phyi zhig na khye'u blta na sdug gis dris pa/
75a7(mdo sde): sngon cad ni skye bo mang po 'di nga blta ba'i phyir 'ong na/ da ni blta ba'i phyir mi 'ongs ba ci las gyur/ de dag gis smras pa/ de dag ni 'di ltar bcom ldan 'das blta ba'i phyir 'dong bar byed do/ /khye'us
75a8(mdo sde): smras pa/ bcom ldan 'das shes bya ba de lta bu su zhig /de nas pha ma gnyis kyis de la bcom ldan 'das kyi bsngags pa rgyas par brjod do/ /de nas de thos ma thag tu khye'u de ngo mtshar du gyur te/ bdag
75b1(mdo sde): bas ches blta na sdug pa de ji lta bu zhig snyam nas/ pha ma gnyis la smras pa/ yab yum bdag bcom ldan 'das de blta ba'i slad du mchi bar 'tshal lo/ /pha ma gnyis kyis bu smras pa/ bu thabs gcig tu
75b2(mdo sde): 'dong ngo zhes smras pa/ pha ma gnyis kyis khye'u de khrid de/ 'od ma'i tshal du song nas/ khye'u des thag ring po zhig nas sangs rgyas bcom ldan 'das sku skyes bu chen po'i mtshan sum bcu rtsa gnyis kyis legs par
75b3(mdo sde): brgyan cing spa bar byas pa/ me lus kyi dbyibs su 'dug pa lta bu/ me lce mar gyis btab pa blta bu/ mar me gser gyi snod du bzhag pa lta bu/ mchod sdong rin po che sna tshogs kyis spras pa lta bu/ blo gsal
75b4(mdo sde): zhing dri ma med la rnam par dag pa dang ldan pa'i sangs rgyas bcom ldan 'das mthong ngo / /mthong nas kyang bcom ldan 'das la mchog tu dga' ba skyes nas de la pha'i 'du shes kyang byung ste/ des pha zhes
75b5(mdo sde): sgra phyung ste/ bcom ldan 'das ga la ba der song ste phyin nas bcom ldan 'das kyi zhabs la mgo bos phyag 'tshal te/ pha tsam du 'dzin cing bcom ldan 'das kyi zhabs drung du 'dug go/ /de'i pha ma gnyis kyang
75b6(mdo sde): bcom ldan 'das kyi zhabs la mgo bos phyag 'tshal nas/ chos mnyan pa'i phyir spyan sngar 'dug go/ /de nas bcom ldan 'das kyis de dag gi rkyen du 'tshams pa'i chos bstan nas cang mi gsung bar
75b7(mdo sde): bzhugs so/ /de nas khyim bdag nor can dang / de'i chung mas bcom ldan 'das kyi gtam mjug rdzogs par rig nas/ khye'u'i lag pa nas bzung ste 'gro'o zhes byas na/ khye'u de
75b8(mdo sde): bcom ldan 'das kyi thad nas dbral bar mi nus so/ /de nas khyim bdag gis bsam pa/ bcom ldan 'das bdag cag gi khyim du spyan drangs dang / thabs des na 'di bdag gis khyim du dkrid nus par
76a1(mdo sde): 'gyur ro snyam nas/ bcom ldan 'das ga la ba der logs su thal mo sbyar ba btud de/ bcom ldan 'das la 'di skad ces gsol to/ /dgung bdun gyi bar du bcom ldan 'das bdag cag gi khyim du bshos gsol
76a2(mdo sde): bar cig gnang zhes byas so/ /de nas bcom ldan 'das kyis khyim bdag de la cang mi gsung bas gnang ngo / /de nas khyim bdag des bcom ldan 'das kyis cang mi gsung bas gnang bar rig nas/ chung ma la smras pa/
76a3(mdo sde): bzang mo song la bcom ldan 'das kyi zhal zas lta 'on gyis shig /bdag ni khye'u dang lhan cig tu 'dug go zhes byas nas/ khyim bdag ni khye'u de dang lhan cig tu rgyal bu rgyal byed kyi tshal du mtshan mo dgongs mal btab bo/ /
76a4(mdo sde): chung mas kyang de nyid kyi mtshan mo bza' ba dang / bca' ba gtsang ma bzang po mang po sbyar nas/ nang par sngar langs te gdan bshams nas/ chu ra bkang ste bzhag nas/ bcom ldan 'das la phrin gyis gdugs tshod
76a5(mdo sde): bskul ba/ btsun pa bdugs tshod la bab ste bshos lags na/ bcom ldan 'das kyis da de'i dus la bab par dgongs te gshegs su gsol zhes bskul te/ de nas bcom ldan 'das snga dro bsham thabs dang
76a6(mdo sde): chos gos gsol te/ lhung bzed bsnams nas/ dge slong mang pos zham ring byas te/ dge slong gi dge 'dun gyis mdun du bdar nas/ khyim bdag de'i bkad sa ga la ba der gshegs te byon nas/
76a7(mdo sde): bcom ldan 'das dge slong gi dge 'dun gyi gung la gdan bshams pa la bzhugs so/ /de nas khyim bdag des sangs rgyas la sogs pa dge slong gi dge 'dun rnams bde bar bzhugs par rig nas/ rang
76a8(mdo sde): gi lag nas bza' ba dang bca' ba gtsang ma bzang po mang pos tshim par byas te/ ci bzhed pa bstabs nas/ bcom ldan 'das bshos gsol te/ stsang sder ni gyur phyag ni bcabs par rig nas/
76b1(mdo sde): stan ches dma' ba zhig blangs te/ chos mnyan pa'i phyir 'khor dang bcas te/ bcom ldan 'das kyi spyan sngar 'khod do/ /de nas bcom ldan 'das de dag gi bsam pa dang / bag la nyal ba dang / khams
76b2(mdo sde): dang / shes pa dang / rang bzhin thugs su chud nas/ de dag dang mthun pa'i chos bstan te/ des na khyim bdag de 'khor dang bcas pas/ stan de dag nyid la 'khod bzhin
76b3(mdo sde): du 'jig tshogs la lta ba'i ri rtse mo mthon po nyi shu ye shes rdo rjes bcom nas/ rgyun tu zhugs pa'i 'bras bu mngon sum du byas so/ /de ltar bden pa mthong nas/ khye'u des pha ma gnyis la gsol te/
76b4(mdo sde): bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu byung ba dang /
76b5(mdo sde): bsnyen par rdzogs shing / dge slong gi dngos po thob du rung na/ bdag kyang bcom ldan 'das kyi thad du tshangs par spyad pa spyod par 'tshal lo/ /de nas bcom ldan 'das kyis ge slong tshur shog
76b6(mdo sde): ces bya ba'i tshig gis rab tu phyung ste/ snyen par rdzogs par mdzad nas/ de la lung yang phog ste/ des kyang brtson pa dang sgrub pa dang / 'bad pas nyon mongs pa thams cad spangs
76b7(mdo sde): te/ dgra bcom pa nyid mngon sum du byas te/ de dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang
76b8(mdo sde): lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa ma rig pa'i sgo nga'i sbubs bcom pa rig pa dang mngon par shes pa dang so so yang dag par rig pa thob pa
77a1(mdo sde): srid pa'i rnyed pa dang chags pa dang bkur sti la mi lta ba dbang po dang / nye dbang dang bcas pa'i lha rnams kyis mchod cing rjed pa dang gus par smra ba'i gnas su gyur to/ /de nas dge slong rnams kyis sangs rgyas bcom ldan
77a2(mdo sde): 'das la gsol pa/ btsun pa bcom ldan 'das/ bye ba stong phrag du mas mthong yang su yang 'di kho na ltar bcom ldan 'das la mjal bar mi bgyid lags so/ /bcom ldan 'das kyis bka' stsal pa/ khye'u 'di ni nga'i
77a3(mdo sde): 'das ma thag pa'i tshe rabs lnga brgyar bur gyur pas na/ sngon gyi bag chags de kho nas 'dis nga la mjal bar byed do/ /gsol pa/ khye'u 'dis las ci bgyis na las de'i rnam par smin pas phyug cing nor mang la longs
77a4(mdo sde): spyod che ba'i rigs su skyes te/ 'di gzugs bzang zhing blta na sdug la mdzes par gyur la/ 'dis bcom ldan 'das mnyes par bgyis nas/ mi mnyes par mi bgyis te/ bcom ldan
77a5(mdo sde): 'das kyi bstan pa la rab tu byung nas/ nyon mong pa thams cad spangs te/ dgra bcom pa nyid mngon sum du bgyis lags/ bcom ldan 'das kyis bka' stsal pa/ smon lam gyi dbang las
77a6(mdo sde): gyur to/ /gsol pa btsun pa 'dis smon lam gang du btab lags/ bcom ldan 'das kyis bka' stsal pa/ dge slong dag sngon byung ba 'das pa'i dus na/ bskal pa bzang po 'di nyid la skye
77a7(mdo sde): dgu'i tshe lo bzhi khri thub pa na yang dag par rdzogs pa'i sangs rgyas rig pa dang zhabasu ldan pa/ bde bar gshegs pa/ 'jig rten mkhyen pa skyes bu 'dul ba'i kha lo bsgyur ba/ bla na med pa lha dang mi rnams kyi
77a8(mdo sde): ston pa/ sangs rgyas bcom ldan 'das 'khor ba 'jig ces bya ba 'jig rten du byung ste/ der gang gi tshe yang dag par rdzogs pa'i sangs rgyas 'khor ba 'jig gis/ bla na med pa'i ye shes brnyes nas/ rgyal po'i
77b1(mdo sde): pho brang mdzes ldan du gshegs pa de'i tshe/ rgyal po mdzes pas/ yang dag par rdzogs pa'i sangs rgyas 'khor ba 'jig gi phyir/ gtsug lag khang rnam pa thams cad yongs su rdzogs pa zhig byas nas/ yang dag
77b2(mdo sde): par rdzogs pa'i sangs rgyas 'khor ba 'jig la phul lo/ /rgyal po mdzes pa de'i lugs kyis na/ nyin cig bzhin du 'khor dang bcas te/ gtsug lag khang du 'gro zhing / gtsug lag khang gi byi dor byed do/ /
77b3(mdo sde): de nas phyi bzhin du rgyal po mdzes pa de gtsug lag khang du song ba las bya ba zhig byung nas bu thu bo bskos te/ des khyod kyis gtsug lag khang gi byi dor gyis shig ces bsgo nas/ rgyal po song ngo / /de nas rgyal po'i
77b4(mdo sde): bu 'khor dang bcas pa gtsug lag khang gi byi dor byed pa la bzhugs pa las/ yang dag par rdzogs pa'i sangs rgyas 'khor ba 'jig gis ci nas rgyal po'i bu de nyi ma nub gyi bar du yang / gtsug lag khang gi byi dor
77b5(mdo sde): byed mi nus pa de lta bur byin gyis brlabs nas/ de gtsug lag khang de nyid du dgongs mal btab bo/ /des der dgongs/ mal btab nas/ dge slong rnams cho 'phrul dag byed pa yang mthong /
77b6(mdo sde): brgya byin dang / tshangs pa la sogs pa 'ong ba yang mthong ngo / /de nas de mthong ma thag tu de bcom ldan 'das la shin tu dga' bar gyur nas/ gtsug lag khang de nyid na dge slong dag gi dge 'dun la rim 'gror byed
77b7(mdo sde): pa la brtson par gyur te/ phyir grong khyer du 'gro mi 'dod par gyur to/ /de der 'gro mi 'dong bar lo lnga stong gi bar du dge slong rnams la rim 'gror byed cing 'dug ste/ byams pa'i ting nge 'dzin kyang
77b8(mdo sde): bskyed nas/ des tshe gcig tu skyabs su 'gro ba dang / bslab pa'i gzhi rnams bsrungs nas/ 'chi kar smon lam btab pa/ dge ba'i rtsa ba 'dis na/ bdag skye ba gang
78a1(mdo sde): dang gang du 'gro bar 'gyur ba de dang der/ gzugs bzang zhing blta na sdug la mdzes par gyur cig /bdag gis ston pa 'di lta bu mnyes par byed par gyur cig /mi mnyes par byed par ma gyur
78a2(mdo sde): cig / de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig ces byas so/ /dge slong dag ci snyam du sems/ de'i tshe rgyal po'i
78a3(mdo sde): bur gyur pa gang yin pa de ni khye'u 'di kho na yin te/ des der yang dag par rdzogs pa'i sangs rgyas 'khor ba 'jig gi nyan thos kyi dge 'dun rnams la bkur stir byas nas/ smon lam btab pa'i las de'i rnam par
78a4(mdo sde): smin pas gang dang gang du skyes pa de dang der phyug cing nor mang la longs spyod che ba'i rigs su skyes te/ dge slong dag nga yang dag par rdzogs pa'i sangs rgyas 'khor ba 'jig dang shin tu mnyam pa dang / shugs mnyam
78a5(mdo sde): pa dang mdzad pa mnyam pa dang / thabs mnyam pa brnyes par gyur nas/ 'dis nga mnyes par byas te/ mi mnyes par ma byas la nga nyid kyi bstan pa la rab tu byung nas/ nyon mongs pa thams cad spangs
78a6(mdo sde): te/ dgra bcom pa nyid mngon sum du byas so/ /des der byams pa bsgom pa'i las de'i rnam par smin pa des ni gang dang gang du skyes pa de dang der gzugs bzang zhing blta na sdug la mdzes par gyur to/ /gzhan yang
78a7(mdo sde): yang dag par rdzogs pa'i sangs rgyas 'od srung gi gsung rab la 'di rab tu byung ste/ der 'dis tshe gcig tu tshangs par spyod pa spyad de/ dbang po rnams yongs su smyin par byas pa des na
78a8(mdo sde): da lta rnam par grol bar gyur to/ / //mi rgod ces bya ba ni/ gleng gzhi mnyan du yod pa na bzhugs te/ de'i tshe mnyan du yod pa nas/ rgyal po'i khab kyi bar 'tshams
78b1(mdo sde): na/ shing sA la'i nags tshal na/ mi rgod lnga brgya tsam zhig khro zhing gnas te/ de dag de na 'khod pas skye bo mang po kha 'dogs par byed do/ /de nas phyi zhig na der 'dron po mang po
78b2(mdo sde): dag cig bcom nas/ tshong pa rnams rgyal po gsal rgyal kyi thad du dongs ste/ rgyal po la gsol nas/ rgyal po gsal rgyal gyis bu 'phags skyes po/ dpung gi tshogs yan
78b3(mdo sde): lag bzhi dang ldan pa bsgrog ste/ der btang nas/ des mi rgod lnga brgya po de dag gson por bzung ste 'ong nas/ rgyal po gsal rgyal la phul lo/ /de nas rgyal po gsal rgyal gyis
78b4(mdo sde): mi rgod lnga brgya bsad du btang ste/ bshed ma rnams kyis mi rgod lnga brgya po de dag bsad pa'i sar khrid do/ sangs rgyas bcom ldan 'das bgrod pa gcig pu'i lam ston pa/ rnams pa gnyis kyi
78b5(mdo sde): shes bya dang / ye shes la lnga brnyes pa/ ma 'dres pa'i dran par nye bar gzhag pa gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba las
78b6(mdo sde): rnam par grol ba skye mched drug la khas pa/ byang chub gyi yan lag bdun la spyod yul ba/ rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu
78b7(mdo sde): la snyoms par 'jug pa/ stobs bcu'i stobs dang ldan pa/ /yang dag pa'i seng ge'i sgra chen po sgrog pa rnams ni/ chos nyid kyis nyin dus gsum mtshan dus gsum te nyi mtshan dus drug tu sangs rgyas
78b8(mdo sde): kyi spyan gyis 'jig rten la gzigs te/ su ni rgud su ni dar/ su ni 'phongs shing 'dug /su ni nyams nga bar gyur/ su ni gnod pa dang ldan/ su ni 'phongs shing nyam nga ba dang gnod
79a1(mdo sde): pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngan song nas phyung ste/ thos ris dang thar pa dang 'bras bu la gzhag par bya/ su ni nyes par spyod
79a2(mdo sde): pa'i 'dam du bying ba las lag nas drang bar bya/ su ni 'phags pa'i nor bdun med pa la 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma skyes pa las
79a3(mdo sde): bskyed par bya/ su ni dge ba'i rtsa ba rnams skyes zin pa las yongs su smin par bya/ su ni dge ba'i rtsa ba rnams yongs su smin zin pa las ye shes kyi tshon kyis brtol bar bya/ su la ni sangs rgyas byung
79a4(mdo sde): bas brgyan pa'i 'jig rten 'bras bu yod par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /
79a5(mdo sde): sangs rgyas dus las yol ba med/ /de nas bcom ldan 'das kyis mi rgod lnga brgya 'dul ba'i dus la bab par dgongs nas/ rgyal bu rgyal byed kyi tshal nas mi snang bar gyur te/ rgyal po'i khab du
79a6(mdo sde): gshegs so/ /de nas rgyal po gsal rgyal gyis thag ring po zhig nas bcom ldan 'das mthong ngo / /mthong nas kyang bcom ldan 'das ga la ba der song ste/ phyin nas bcom ldan 'das kyi zhabs
79a7(mdo sde): la mgo bos phyag 'tshal te/ bcom ldan 'das la 'di skad gsol to/ /bcom ldan 'das ci la gshegs lags/ bcom ldan 'das kyis bka' stsal pa/ rgyal po rigs kyi bu lnga brgya po de
79a8(mdo sde): rnams ma bsad par ma thong shing / /rgyal pos gsol pa/ gal te rab tu byung na btang bar 'tshal lo zhes gsol nas/ de nas rgyal po gsal rgyal gyis mi rgod lnga brgya po de dag phyir zlog ste/
79b1(mdo sde): bcom ldan 'das la phul lo/ /de nas bcom ldan 'das kyis de rnams rgyal po rgyal byed gyi tshal du khrid nas rab tu phyung ste/ bsnyen par rdzogs par mdzad nas/ de dag la lung yang phog te/ de dag gis kyang
79b2(mdo sde): brtson pa dang / bsgrub pa dang 'bad pas nyon mongs pa thams cad spangs te/ dgra bcom pa nyid mngon sum du byas so/ /de nas dge slong rnams kyis bcom ldan 'das la gsol pa/ btsun pa bcom
79b3(mdo sde): ldan 'das kyis mi rgod lnga rgya srog 'phongs pa stsal te/ g.yung drung gi mthar thug pa grub pa dang / bde ba'i mya ngan las 'das pa la bgod pa la gzigs/ bcom ldan 'das kyis bka' stsal pa/
79b4(mdo sde): da ltar 'ba' shig ma yin te/ 'das pa'i dus na yang ngas rigs kyi bu lnga brgya po 'di rnams srog 'phang ba byin te/ ci ltar bsam gtan bzhi dang mngon par shes pa lnga la bkod pa de nyon gcig /
79b5(mdo sde): dge slong dag sngon byung ba 'das pa'i dus na/ yul bi de ha zhes bya ba na/ rgyal po dbang chen sde zhes bya ba rgyal po byed de/ de nas phyi zhig na rgyal po des dpung gi tshogs yan lag bzhi go bskon nas ri
79b6(mdo sde): dgas bshor du song ba las/ rgyal po de la blon po lnga brgyas glags btsal te/ de dag gis bsam pa/ da ni rgyal po 'di bdag gi lag na 'dug gis/ 'di 'dug pa kho na'i tshe/
79b7(mdo sde): bdag cag gis 'di bsad do snyam mo/ /'jig rten pa dag ni dgra dang zin kyi nang du 'dug ste/ der gzhan dag gis rgyal po la smras nas de thos ma thag tu rgyal po dbang chen sdes blon po lnga
79b8(mdo sde): brgya po de dag bsod du btang ste/ de dag bshed ma rnams kyis khrid nas/ nags khrod du zhugs te bsad ces bya ba las/ nags khrod de na drang srong zhig gnas te/ drang srong des blon po
80a1(mdo sde): lnga brgya de dag rgyal po dbang chen sde la gtong du bcug nas/ dka' thub kyi gnas su khrid de rab tu byung ngo / /rab tu phyung nas de dag gis kyang bsam gtan bzhi dang / mngon par shes pa
80a2(mdo sde): lnga bskyed do/ /dge slong dag ci snyam du sems/ de'i tshe drang srong du gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe blon po lnga brgya por gyur pa gang yin pa de
80a3(mdo sde): dag ni rigs kyis bu lnga brgya po 'di dag kho na yin te/ de'i tshe yang de dag bsod tu btang ba las srog 'phangs pa byin te/ bsam gtan bzhi dang / mngon par shes pa lnga la bkod do/ /
80a4(mdo sde): da ltar yang 'di rnams ngas srog phangs pa byin nas/ g.yung 'drung gi thar thug pa grub pa dang / bde ba'i mya ngan las 'das pa la bkod do/ /bzhan yang yang dag par rdzogs pa'i sangs rgyas 'od
80a5(mdo sde): srung gi bstan pa la 'di rnams rab tu byung nas/ 'di rnams kyis der tshe cig tu tshangs par spyod pa spyad nas/ dbang po rnams yongs su smin par byas pa des na/ da ltar rnam par grol bar gyur to// //
80a6(mdo sde): sha za zhes bya ba ni gleng gzhi rgyal po'i khab na gzhugs te/ de'i tshe mnyan du yod pa dang / rgyal po'i khab kyi bar 'tshams na sha za stong gnas te/ de dag gis de phyogasu 'drul bcad de/
80a7(mdo sde): yul ma ga d+ha dang yul ko sa la'i skye bo mang po kha 'dogs par byed do/ /de nas rgyal po gsal rgyal gyis rgyal po gzugs can snying po la pho nyas bzlogs te/ mnyan du yod pa dang rgyal po'i
80a8(mdo sde): khab kyi bar 'tshams na/ sha za stong gnas te/ de dag de na 'khod pas/ yul gnyis la gnod pa chen po byed pa khyod kyis shes sam/ bcom ldan 'das kyang khyod kyi khams na bzhugs na/
80b1(mdo sde): sha za de rnams kyi phyir khyod kyis bcom ldan 'das la gsol ba'i rigaso zhes sprin ngo / /de nas de thos ma thag tu rgyal po gzugs can snying po bcom ldan 'das ga la ba der song ste/ phyin nas bcom ldan 'das
80b2(mdo sde): kyi zhabs la mgo bos phyag 'tshal te/ phyogs cig tu 'dug go/ /phyogs cig tu 'dug nas/ bcom ldan 'das kyis rgyal po gzugs can snying po la chos kyi gtam yang dag par bstan/ yang dag
80b3(mdo sde): par dga' bar 'dzin du bcug / yang dag par gzeng bstod/ yang dag par dga' bar mdzad de/ chos kyi gtam rnam grangs du mas yang dag par bstan/ yang dag par 'dzin du bcug /
80b4(mdo sde): yang dag par gzeng bstod/ yang dag par dga' bar mdzad nas/ cang mi gsung bar bzhugaso/ /de nas rgyal po gzugs can snying pos/ bcom ldan 'das kyi gtam gyi mjug rdzogs par
80b5(mdo sde): rig nas/ stan las langs te/ bla gos phrag pa cig tu gzar nas/ bcom ldan 'das ga la ba der logs su thal mo sbyar ba btud nas/ bcom ldan 'das la 'di skad ces gsol
80b6(mdo sde): to/ /btsun pa bcom ldan 'das kyis klu ma rungs pa dag dga' bo dang nye dga' la sogs pa yang btul/ gnod sbyin ma rungs pa 'brogs gnas la sogs pa yang btul na/ yul ma ga d+ha dang /
80b7(mdo sde): ko sa la gnyis kyi bar 'tshams na/ sha za'i tshogs chen po gnas te/ de dag de na 'khod pas skye bo mang po la gnod pa bgyid na/ bcom ldan 'das kyis sha za'i tshogs de dag la thugs brtse
80b8(mdo sde): ba'i slad du 'dul bar gsol/ de nas bcom ldan 'das kyis rgyal po gzugs can snying po la cang mi gsung bas gnang ngo / /de nas rgyal po gzugs can snying pos bcom ldan 'das kyis cang mi
81a1(mdo sde): gsung bas gnang bar rig nas/ bcom ldan 'das kyi zhabs la mgo bos phyag 'tshal te/ bcom ldan 'das kyi thad nas song ngo / /bcom ldan 'das kyis sha za de rnams 'dul ba'i
81a2(mdo sde): dus la bab par gzigs nas/ rgyal po'i khab nas mi snang bar 'gyur te/ sA la'i nags khung sha za rnams kyi 'dab du gshegs so/ /de nas sha za de rnams kyis thag ring po zhig nas/ sangs rgyas
81a3(mdo sde): bcom ldan 'das mthong ngo / /mthong nas kyang gzugs mi sdug par bsgyur te/ shugs chen pos bcom ldan 'das kyi thog tu rgyugs so/ /de nas bcom ldan 'das kyis 'jig rten pa'i thugs
81a4(mdo sde): bskyed de/ kye ma rgyal po rnam thos kyi bu gnod sbyin che bar grags so cog dang lhan gcig tu nga la blta ba'i phyir 'ongs na legs so snyam du dgongs na/ bcom ldan 'das kyis thugs bskyed ma
81a5(mdo sde): thag tu/ rgyal po chen po rnam thos kyi bu/ gnod sbyin che bar grags so chog dang lhan cig tu/ bcom ldan 'das ga la ba der song ste/ lhags nas/ bcom ldan 'das kyi zhabs
81a6(mdo sde): la mgo bos phyag 'tshal te/ phyogs cig tu 'khod do/ /de nas rgyal po chen po rnam thos kyi bu dang / gnod sbyin che bar grags cog bzhan dag gis sha za'i tshogs rnams gtses nas
81a7(mdo sde): de dag 'jigs shing skrag ste/ phan tshun du byer bar brtsam pa las/ bcom ldan 'das kyis de dag 'dul ba'i phyir/ khor ra khor yug nas me lce chen po sprul nas/ de dag gis bdag
81a8(mdo sde): cag me lce chen pos 'khor ba mthong ste/ 'bros kyang ma nus nas/ bcom ldan 'das kyi zhabs drung 'ba' zhig zhi bar mthong ste/ skyabs 'tshol zhing bcom ldan 'das ga la ba der dong ste
81b1(mdo sde): lhags nas/ bcom ldan 'das la bskor nas 'khod do/ /bcom ldan 'das kyis sha za de rnams la bka' stsal pa/ khyod sngon gyi sdig pa mi dge ba'i las kyis sha za'i skye gnas dma' bar skyes
81b2(mdo sde): la da ltar yang khyed skye bo mang po la gnod par byed na/ 'di nas shi phos na khyod kyi 'gro ba ni cir 'gyur/ skye gnas ni ci yin/ 'gro ba'i sa ni gang yin/ de dag gis smras pa/ bcom ldan
81b3(mdo sde): 'das kyis bdag cag la bka' ci stsal/ bcom ldan 'das kyis bka' stsal pa/ da phyin cad sdig pa las bzlog la/ skyabasu 'gro ba dang bslab pa'i gzhi rnams zung shig /sha za
81b4(mdo sde): rnams kyis gsol pa/ bcom ldan 'das kyis bdag cag la bka' ci skad stsal pa/ de bzhin du 'tshal lo zhes gsol nas/ sha za de rnams kyis skyabasu 'gro ba dang / bslab
81b5(mdo sde): pa'i gzhi rnams blangs te/ de phyin cad sdig pa'i las spangaso/ /de nas bcom ldan 'das kyis de dag la de dag dang 'tshams pa'i chos bstan nas/ shing sA la'i nags khung nas mi snang bar
81b6(mdo sde): 'gyur te/ 'od ma'i 'tshal du gshegaso/ /sha za de rnams kyang bla na med pa'i lam la gnas par gyur nas/ phan tshun 'drul ba rnams la chu sbyin par byed do/ /kha zas kyang sbyin par byed do/ /
81b7(mdo sde): lam stor ba rnams la yang lam ston par byed do/ /de nas yul ka shi dang / yul ko sa la'i mi rnams ngo mtshar du gyur to/ /bcom ldan 'das kyis 'di ltar 'dul bar dka' ba 'di dag btul lo/ /
81b8(mdo sde): zhes 'dzer ro/ /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das kyis sha za 'di dag kyang btul te/ skyabs su 'gro ba dang / bslab pa'i
82a1(mdo sde): gzhi rnams kyang 'dzin du stsal la/ skye bo phal po che la yang sman btags pa la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang ngas 'di
82a2(mdo sde): rnams sdig pa'i las las bzlog ste/ ci ltar dge ba bcu'i las kyi lam la bkod pa de nyon cig /dge slong dag sngon 'byung ba 'das pa'i dus na/ sa phyogs 'di nyid na sha za'i tshogs chen po
82a3(mdo sde): gnas te/ de dag 'di na gnas pas yul ka shi dang / ko sa la'i mi rnams ma rungs par byed pa las/ rgyal po'i khab kyi grong khyer na dka' thub kyi gnas zhig na drang srong zhig gnas te/ skye bo
82a4(mdo sde): mang po de dag gis sha za de dag 'dul ba'i phyir drang srong de la gsol ba btab nas/ drang srong des sha za de dag btul te/ dge ba bcu'i las kyi lam la bkod do/ /dge slong dag ci snyam du sems/
82a5(mdo sde): de'i tshe drang srong du gyur pa byang chub sems dpa'i spyod pa la gnas pa gang yin pa de ni nga nyid yin no/ /sha za gyur pa gang yin pa de dag ni/ sha za 'di dag kho na yin te/ de'i tshe yang ngas 'di dag
82a6(mdo sde): btul te/ dge ba bcu'i las kyi lam la bkod do/ /da ltar yang ngas 'di dag sdig pa'i las las bzlog te/ dge ba bcu'i las kyi lam la bkod to// //
82a7(mdo sde): las brgya tham pa/ bam po sum bcu gsum pa/ dbang po'i mgo zhes bya ba ni/ gleng gzhi rgyal po'i khabs na bzhugs te/ de'i tshe yul yangs pa can na/ 'phong gi slob dpon dbang po'i mgo
82a8(mdo sde): zhes bya ba 'phong gi rig pa thams cad kyi thar phyin pa zhig gnas pa des/ li tsa byi lnga brgya la 'phong gi rig pa bslabs nas/ de dag kyang de la mthar phyin par gyur te/ stobs po cher yang gyur to/ /
82b1(mdo sde): de nas phyi zhig na rgyal po'i khab na gnas pa rnams dang / yangs pa can na gnas pa rnams 'gras par gyur te/ rgyal po'i khab na gnas pa rnams kyis dpung gi tshogs yan lag bzhi go bskon nas/
82b2(mdo sde): g.yul 'gyed pa'i phyir yangs pa can na gnas pa rnams kyi steng du drangs so/ /de nas 'phong gi slob dpon dbang po'i mgos/ rgyal po'i khab na gnas pa rnams kyis g.yul 'gyed pa'i phyir/ bdag
82b3(mdo sde): cag gi steng du drangs so/ /zhes thos so/ /thos nas kyang g.yul 'gyed pa'i phyir 'khor lnga brgya dang chas te/ rgyal po'i khab kyi dmag gi steng du drangs so/ /
82b4(mdo sde): de dag gis skye bo mang po kha dog ste/ de nas rgyal po'i khab gyi dmag mi rnams 'bros so/ /de bzhin du
82b5(mdo sde): lan gnyis lan gsum lan lnga'i bar du rgyal po'i khab kyi skye bo mang po rnams kha tag go/ /de nas 'phong gi slob dpon dbang po'i mgos mi lnga stong mda' 'phang ste bsad do zhes thog ma thag du gragaso/ /
82b6(mdo sde): de nas phyi zhig na rgyal po'i khab na gnas pa'i mi rnams kyis bcom ldan 'das la gsol to/ btsun pa dbang po'i mgo de ni bdag cig gis dgra ma lags pa'i dgra/ 'gran zla ma lags
82b7(mdo sde): pa'i 'gran zla lags te/ btsun pa des ni mi lnga stong tsam kha tag na/ bcom ldan 'das kyis thugs brtse ba'i slad du/ dbang po'i mgo 'dul bar gsol zhes byas so/ /de nas
82b8(mdo sde): bcom ldan 'das kyis rgyal po'i khab gyi mi rnams la cang mi gsung bas gnang ngo / /de nas rgyal po'i khab kyi mi rnams kyis bcom ldan 'das kyis cang mi gsung bas gnang bar rig nas
83a1(mdo sde): bcom ldan 'das kyi thad nas dong ngo / /bcom ldan 'das rgyal po'i khab nas mi snang bar gyur te/ yangs pa can du gshegs nas/ bcom ldan 'das kyis ci nas phyin cad dbang po'i mgo phong mi
83a2(mdo sde): shes pa de lta bur byin gyi brlabs nas/ de rmongs par gyur to/ ci'i phyir bdag 'di kho na ltar ma rungs bar gyur snyam mo/ /de nas de ltar bcom ldan 'das rgyal po'i khab na bzhugs bzhugs pa
83a3(mdo sde): las/ dgyes bzhin du yangs pa can du gshegs pa thos nas/ des bsam pa bcom ldan 'das ni thams cad mkhyen pa thams cad gzigs pa yin pas na/ ci'i phyir bdag phong gi rig
83a4(mdo sde): pa ma shes par gyur pa thugs su chud do snyam nas/ bcom ldan 'das ga la ba der song te phyin nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir
83a5(mdo sde): spyan sngar 'dug go/ /de nas bcom ldan 'das kyis de'i bsam pa dang / bag la nyal ba dang khams dang / shes pa dang rang bzhin thugasu chud nas/ de dang mthun pa'i chos bstan te/
83a6(mdo sde): de nas dbang po'i mgos stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun tu zhugs pa'i 'bras bu mngon sum du byas te/ des bde
83a7(mdo sde): pa mthong nas/ stan las langs te bla gos phrag pa gcig tu bzar nas/ bcom ldan 'das ga la ba der logs su thal mo sbyar ba btud te/ bcom ldan 'das la 'di skad ces gsol to/ /
83a8(mdo sde): btsun pa bdag legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong gi dngos po 'thob tu rung na/ bdag kyang bcom ldan 'das kyi thad du tshangs par
83b1(mdo sde): spyod pa spyad par 'tshal lo/ /bcom ldan 'das kyis bka' stsal pa/ dbang po'i mgo re shig slob ma rnams la sbron shig dang / de'i 'og tu khyod rab tu byung ba dang / bsnyen par rdzogs shing dge
83b2(mdo sde): slong gi dngos por bya bar ni sla'o/ /des gsol pa/ bcom ldan 'das kyis bka' stsal pa de bzhin du 'tshal lo zhes gsol nas/ bcom ldan 'das kyi thad nas song ste/ de yangs pa
83b3(mdo sde): can du song nas/ li tsa byi lnga brgya po rnams ci nas de dag thams cad rab tu 'byung bar 'dod par 'gyur ba de lta bu'i chos bstan to/ /de nas de rnams kyis pha ma la gsol te/ dbang po'i mgo dang
83b4(mdo sde): lhan cig du bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te chos mnyan pa'i phyir spyan sngar 'khod do/ /de nas bcom ldan 'das kyis de dag gi
83b5(mdo sde): bsam pa dang / bag la nyal ba dang / khams dang / shes pa dang / rang bzhin thugs su chud nas/ de dang mthun pa'i chos bstan to/ des na li tsa byi lnga brgya po de rnams kyis stan de nyid
83b6(mdo sde): la 'khod bzhin du/ 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun tu zhugs pa'i 'bras bu mngon sum du byas te de rnams kyis bden pa mthong nas/ stan
83b7(mdo sde): las langs te bla gos phrag pa gcig tu bzar nas/ bcom ldan 'das ga la ba der logasu thal mo sbyar ba btud de/ bcom ldan 'das la 'di skad ces gsol to/ /btsun pa bdag cag legs par
83b8(mdo sde): gsungs pa'i chos 'dul ba la rab tu 'byung ba dang / bsnyen par rdzogs shing dge slong gi dngos po thob du rung na/ bdag cag kyang bcom ldan 'das kyi thad du tshangs par spyod pa spyad par 'tshal lo/ /
84a1(mdo sde): de nas bcom ldan 'das kyis de rnams la dge slong tshur shog ces bya ba'i tshig gis rab tu phyung ste/ bsnyen par rdzogs par mdzad nas/ de dag la lung yang phog ste/ de dag gis kyang
84a2(mdo sde): brtson pa dang bsgrub pa dang / 'bod pas nyon mongs pa thams cad spangs nas/ dgra bcom pa nyid mngon sum du byas so/ /de nas dge slong rnams gyis sangs rgyas bcom ldan 'das la gsol pa/
84a3(mdo sde): bcom ldan 'das kyis dbang po'i mgo la rten nas/ lid tsa byi lnga brgya bcom ldan 'das kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du bgyis
84a4(mdo sde): pa la gzigs/ bcom ldan 'das kyis bka' stsal pa/ da ltar 'ba' shig ma yin te/ 'das pa'i dus na yang dbang po'i mgo la sogs pa'i li tsa byi lnga brgya po 'di rnams ngas sdig pa las
84a5(mdo sde): zlog ste/ ci ltar dge ba bcu'i las kyi lam la bkod pa de nyon cig /dge slong dag sngon 'byung ba 'das pa'i dus na/ grong khyer gru 'dzin ces bya ba na/ rgyal po dbang chen zhes bya ba ni rgyal po
84a6(mdo sde): byed do/ /de nas phyi zhig na rgyal po de'i btsun mo la bu chags nas/ de zla ba dgu 'am bcu lon pa dang / khye'u gzugs bzang ba lta na sdug la mdzes pa/ mdog bzang ba gser gyi mdog
84a7(mdo sde): can/ mgo bo gdugs ltar 'dug pa lag pa ring ba/ phral ba'i dbyes che ba/ sna mtho ba sna legs pa/ smin ma sdug pa zhig btsas so/ /de nas de'i btsas ston rgyas par byas nas/
84a8(mdo sde): khye'u 'di'i ming ji skad gdags shes ming 'dogs par byed de/ khye'u 'di dbang chen gyi bu yin pas na/ khye'u 'di'i ming dbang chen sde zhes zer ro/ /de nas khye'u dbang chen sde 'o ma dang /
84b1(mdo sde): zho dang mar dang / zhun mar dang mar gyi snying kus bskyed bsrings te/ de gang gi tshe cher skyes pa de'i tshe/ khye'u de yi ge slob du bcug ste/ rgyal rigs spyi bo nas dbang bskur ba'i rgyal po rnams
84b2(mdo sde): kyi bzo'i gnas dang / las kyi gnas tha dad pa 'di lta ste/ glang po che zhon pa dang / rta zhon pa dang / mtshon chas bcang ba dang / 'phong dang / mdun du bsnur ba dang /
84b3(mdo sde): phyir bsnur ba dang / g.yul las thar bar bya ba dang / lcags kyus bzung ba dang / zhag pas bzung ba dang / mda' bo che 'phang ba dang / rdo rje rtse gcig pa 'phang ba dang /
84b4(mdo sde): tshon cha rtse gcig pas gdab pa dang 'khor lo 'phang ba dang / gcad pa dang / bsheg pa dang / lag pas bzung ba dang / rkang pa'i stabs dang / mgo bo skyab pa dang / rgyang mar 'phang ba
84b5(mdo sde): dang / gnad du 'phog pa dang / ma tshor bar 'phog pa dang / gdon mi za bar phog par bya ba dang / tshabs cher gtang ba rnam kyang bslabs nas/ gnas lnga la byang bar gyur to/ /de nas des
84b6(mdo sde): bltas na/ pha dang blon po lnga brgya po de rnams chos ma yin pas rgyal po byas nas/ des bsam pa bdag gis rgyal srid btang la dka' thub gyi nags tshal du 'gro bar bya'o snyam ste/ pha ma la
84b7(mdo sde): gsol nas nags 'dab du gnas bcas so/ /de nas phyi zhig na de'i pha shi'o/ /de shi nas nyi 'og gi rgyal po dag gis yul du gnod pa byed pa la zhugs nas/ blon po rnams kyis bsam pa/
84b8(mdo sde): bdag cag jo bo med pa'i phyir nyi 'og gi rgyal po dag gis gnod pa byed kyis/ rgyal po'i sras spyan drangs te/ rgyal sar gzhug go snyam nas rgyal po'i bu de'i thad du blon po chen po song ste/
85a1(mdo sde): des rgyal po'i bu la smras pa/ jo bo khyod kyi yab nongs kyis/ tshur gshegs/ yab kyi rgyal srid bzhes su gsol/ des smras pa gal te khyod dge ba bcu'i las kyi lam la gnas par gyur na
85a2(mdo sde): de'i 'og du byas pa bslab bo zhes byas nas/ des blon po chen po de dge ba bcu'i las kyi lam la gnas par byas so/ /blon po chen po des kyang / blon po lnga brgya po de dag dge ba bcu'i las kyi lam la bkod
85a3(mdo sde): de/ /de nas des rgyal po'i bu de spyan drangs te/ rgyal sar bcug go/ /de nas der 'ongs pas yul khams na gnas pa'i skye bo mang po thams cad dge ba bcu'i las kyi lam la bkod do/ /dge slong dag ji snyam du sems/
85a4(mdo sde): de'i tshe rgyal por gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i slon po chen por gyur pa gang yin pa de ni dbang po'i mgo 'di kho na yin no/ /de'i blon po lnga brgya por gyur pa gang yin
85a5(mdo sde): pa de ni/ lid rtsa byi lnga brgya po 'di dag kho na yin te/ de'i tshe yang ngas dbang po'i mgo 'di kho na la brten nas/ blon po lnga brgya rnam sdig pas las bzlog ste/ dge ba bcu'i las kyi lam la bkod do/ /da ltar yang ngas
85a6(mdo sde): lid tsa byi lnga brgya po 'di rnams dbang po'i mgo 'di la brten nas/ sdig pa las bzlog ste/ g.yung drung gi thar thug pa grub pa dang / bde ba'i mya ngan las 'das pa la bkod do/ /gnan yang yang dag par rdzogs pa'i
85a7(mdo sde): sangs rgyas 'od srung gi bstan pa la 'di dag thams cad rab tu byung nas/ der 'di rnams kyis tshe cig tu tshangs par spyod pa spyad de/ dbang po rnams yongs su smin par byas pa des na/ da ltar rnam par grol bar 'gyur to/ /
85a8(mdo sde): las brgya tham pa las sdom gyi tshigasu bcad pa dgu pa/ rdzogs s+ho// // sdom ni/ brgya byin rgyal po rngon pa dang / /rmongs pa dang ni bram ze gsum/ /khyab 'jug dang ni 'thab mo klu/ /shi bi
85b1(mdo sde): gnyis dang kau sham bi/ /brgya byin zhes bya ba ni/ sum bcu rtsa gsum pa'i lha rnams kyi nang na/ lha'i dbang po brgya byin sum bcu rtsa gsum pa'i rgyal srid kyi mnga' bdag byed do/ /chos nyid kyis na
85b2(mdo sde): lha'i bu 'chi ba'i tshe/ nye ba'i snga ltas lnga 'byung bar 'gyur te/ lha ni rang gi 'od dang ldan pa yin na de'i tshe 'od chung bar 'gyur ro/ /sum bcu rtsa gsum pa'i lha rnams kyi gos dang / rgyan rnams kyi
85b3(mdo sde): shing rnams dang / me tog dang 'bras bu'i shing rnams rlung gis bskyod na/ yid du 'ong ba'i sgra 'byung ba yin na/ de'i tshe de dag sgra yid du mi 'ong ba 'byung bar 'gyur ro/ /lha rnams kyi gos reg na 'jam
85b4(mdo sde): pa yin na/ de'i tshe de dag gi gos reg na rtsub par 'gyur ro/ /lha rnams kyi lus la dri ma mi chags pa yin na/ de'i tshe de dag gi lus la dri ma chags par 'gyur to/ /lha rnams kyi mig mi 'dzum pa
85b5(mdo sde): yin na/ de'i tshe de dag gi mig mdzum par 'gyur ro/ /nye ba'i ltas lnga la ma gtogs pa 'chi ba'i ltas lnga 'byung bar 'gyur ro/ /gos rnams la dri ma mi chags pa las dri ma chags par 'gyur ro/
85b6(mdo sde): me tog 'phreng ba rnams mi rnying pa las rnying par 'gyur ro/ /lus las dri nga ba 'byung bar 'gyur ro/ /mchan khung gnyis nas rngul 'byung bar 'gyur ro/ /lha'i bu 'chi 'pho ba na rang gi stan la 'dug mi 'dod par
85b7(mdo sde): 'gyur ro/ /de nas phyi zhig na lha'i dbang po brgya byin la nye ba'i ltas lnga po rnams 'byung ste/ des nye ba'i ltas de dag byung bar tshor nas/ tshor ma thag du de shas cher 'jigs pa skyes te/ de su la
85b8(mdo sde): skyabs su 'gro ba dang / su zhig gis bdag gnas 'di nas shi 'pho bar mi 'gyur bar nus zhig gu snyam mo/ /de nas lha ma yin gyi bu mo bde sog kyis smras pa/ ko'u shi ka 'dzam bu'i gling du
86a1(mdo sde): bzhud la/ dge sbyong dang bram ze khong dag ba'i rang bzhin can bkur ba rnams la/ thabs ci zhig gis na bdag gnas 'di nas 'pho bar mi 'gyur zhes rmed cing / de dag nyid
86a2(mdo sde): la skyabasu bzhud cig / de nas de thos ma thag tu lha'i dbang po brgya byin/ lha ma yin gyi bu mo bde sogs dang lhan cig tu/ sum bcu rtsa gsum pa'i lha'i nang nas mi snang bar gyur
86a3(mdo sde): nas/ 'dzam bu'i gling du song te/ de dge sbyong dang / bram ze gzhan dag dang / gzhan dag gi thad du song nas/ thabs ci zhig gis na/ lha'i bu 'chi 'pho bar gyur pa las/ 'chi 'pho
86a4(mdo sde): bar mi 'gyur zhes dri na/ de dag gis de nyid la khyod su yin dris so/ /des smras pa/ lha'i dbang po brgya byin yin no/ /de nas de dag gzhi de las dga' ba dang / mchog tu dga' ba skyes te/
86a5(mdo sde): bdag cag la lha'i dbang po brgya byin bltar 'ong ba 'di ni bdag cag gis rnyed pa legs par rnyed do zhes zer nas/ de dag de la skyabs su 'gro bar byed do/ /de nas lha'i dbang po brgya byin 'di snyam
86a6(mdo sde): du sems te/ 'di ltar bdag ni 'di rnams la 'dri bar 'dod cing / skyabs su 'gro bar 'dod pa las/ 'di dag bdag la skyabs su 'gro bar byed na/ bdag dge sbyong dang bram ze 'di dag lta bu la
86a7(mdo sde): dri ci dgos snyam nas re thag chad de/ de dag la re ba med par gyur to/ /de nas de'i skabasu byang chub sems dpa' dga' ldan gyi gnas na bzhugs pas/ gzigs pa rnam pa bzhis 'jig rten
86a8(mdo sde): la gzigs nas 'dod pa la spyod pa'i rigs drug tu tshig tu brjod cing kun tu sgra bsgrogs te/ grogs po dag nga ni 'dzam bu'i gling du nying mtshams sbyor ba len cing / 'gro ba rnams kyang bdud rtsis
86b1(mdo sde): tshim par byed kyis/ khyod las su bdud rtsi 'dod pa de dag 'dzam bu'i gling du nying 'tshams sbyor ba long shig dang / der ngas khyod la bdud rtsi'i bgo bsha' bya'o zhes byas nas/ byang chub sems dpa'
86b2(mdo sde): yum gyi lhums su nying 'tshams sbyor ba blangs so/ /de nas lha'i dbang po brgya byin gyis bsam pa/ bdag cag gis dge sbyong dang bram ze rnams la bsnyen bkur bya ci dgos/ byang chub sems dpa' 'di yum
86b3(mdo sde): gyi lhums su nying 'tshams sbyor ba blangs pas na/ de gang gi tshe bltams pa de'i tshe/ bdud rtsi rtogs par 'gyur bas/ de'i 'og tu bdag gis bsnyen bkur bya'o snyam nas/ de'i tshe lha'i bu bzhi de'i srung
86b4(mdo sde): mar btang ngo / /bdag nyid kyang dus dus su byang chub sems dpa'i thad du bsrung ba'i phyir 'gro bar byed do/ /bltams pa'i mod la yang bdag nyid kyis blangs so/ /sku cher bskyed pa'i tshe yang des skyo
86b5(mdo sde): ba bskyed do/ /nges par 'byung bar bya ba'i phyir brtson par byas so/ /byang chub kyi snying por yang bsrung ba'i phyir song ngo / /de nas gang gi tshe byang chub sems dpa' bla na med pa'i ye shes
86b6(mdo sde): brnyes nas/ lnga sde dang nye ba'i lnga sde dang / grong gi byis pa bstod rim lnga bcu dang / bzang sde'i sde tshan rnams btul ba dang / dga' mo dang dga' stobs ma bden pa rnams la bkod pa
86b7(mdo sde): dang / steng rgyas 'od srung dang / chu klung 'od srung spun rab tu byung ba dang / yar ba shed nas cho 'phrul rnam pa gsum bstan pa dang / 'od ma'i tshal nags khrod du rgyal po gzugs can snying po
86b8(mdo sde): dang lha brgyad khri dang yul ma ga d+ha'i bram ze dang / khyim bdag stong phrag du ma bden pa rnams la bkod pa'i tshe/ lha'i dbang po brgya byin gyis bsam pa/ da dung 'di ni bdag gis
87a1(mdo sde): bcom ldan 'das la zhu ba lung bstan pa zhu ba'i dus ma yin no snyam mo/ /de nas gang gi tshe bcom ldan 'das kyis rgyal po gzugs bcan snying po bden pa rnams la gnas par byas nas/
87a2(mdo sde): rgyal po'i khab du gshegs te/ 'od ma'i tshal bzhes nas/ dge slong shA ri'i bu dang / maud gal gyi bu gnyis rab tu phyung ste/ bstan pa rgyas par mdzad nas de'i tshe sangs rgyas
87a3(mdo sde): bcom ldan 'das bgrod pa cig pu'i lam ston pa/ rnam pa gnyis kyi shes bya dang / ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs
87a4(mdo sde): pa bzhis mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul pa/ rnam par thar pa brgyad la bsam gtan
87a5(mdo sde): pa/ thar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni chos nyid kyis nyin
87a6(mdo sde): dus gsum mtshan dus gsum ste/ nyin mtshan dus drug tu sangs rgyas kyi spyan gyis 'jig rten la gzigs te/ su ni rgud/ su ni dar/ su ni 'phong shing 'dug /su ni nyam nga bar gyur/
87a7(mdo sde): su ni gnod pa dang ldan/ su ni 'phong pa dang / nyam nga ba dang gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngan song
87a8(mdo sde): nas phyung ste/ mtho ris dang thar pa dang 'bras bu la bzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa las
87b1(mdo sde): 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba rnams bskyed zin pa las
87b2(mdo sde): yongs su smin par bya/ su ni dge ba'i rtsa ba rnams smin zin pa las ye shes kyi mtshon gyis brtol bar bya/ su ni sangs rgyas byung bas brgyan pa'i 'jig rten 'bras bu dang bcas
87b3(mdo sde): par bya snyam du ye shes gzigs pa 'jug go/ /brgya mtsho chu srin rnams kyi gnas/ /dus rlabs yol bar 'gyur yang srid/ /'dul bar bya ba'i sras rnams la/ /sangs rgyas
87b4(mdo sde): dus las yol ba med/ /de nas bcom ldan 'das kyis dgongs pa/ bdag gis lha'i dbang po brgya byin 'khor brgyad khri dang bcas pa/ bden pa rnams la dgod par bya dgos so snyam du dgongs nas/
87b5(mdo sde): rgyal po'i khab nas mi snang bar gyur te/ rgyal po'i khab kyi lho phyogs na/ bram ze'i grong a mra'i nags khrod ces bya ba de'i byang phyogs na/ ri bi de ha'i dbang po'i brag phug du gshegs nas/ me'i
87b6(mdo sde): khams la snyoms par zhugaso/ /de'i tshe lha'i dbang po brgya byin gyis bsam pa/ da ni bdag gis bcom ldan 'das la zhu ba zhu ba'i dus la bab po snyam nas/ lha'i 'khor brgyad khri dang /
87b7(mdo sde): lha ma yin gyi bu mo bde sogs dang / dri za'i bu zur phud lnga pa dang / thabs gcig tu sum bcu rtsa gsum pa'i lha'i nang nas mi snang bar gyur te/ ri bi de ha lar 'khod nas/ der lha'i dbang po
87b8(mdo sde): brgya byin dang / de ma yin pa'i lha stong phrag du ma'i kha dog gi mthus ri bi de ha thams cad snang ba chen pos khyab par gyur to/ /de nas lha'i dbang po brgya byin gyis/ dbang po'i brag phug tu
88a1(mdo sde): zhugs nas/ bcom ldan 'das me'i khams la snyoms par zhugs pa mthong ngo / /mthong nas kyang des bsam pa/ sangs rgyas bcom ldan 'das me'i khams la snyoms par
88a2(mdo sde): zhugs pa las/ yang bdag bcom ldan 'das la blta ba'i phyir 'gro ba dang blta ba dang bsnyen bkur bya ba'i dus la ma bab po snyam nas/ thang cig cang mi zer bar 'dug nas dri za'i bu btsug
88a3(mdo sde): phud lnga pa la smras pa/ khyod kyis bcom ldan 'das sngar bzhengs par byed nus sam/ de ltar byas dang / de'i 'og tu bdag cag blta ba'i phyir 'gro ba dang / bsnyen bkur bya bar bslab par 'gyur ro/ /
88a4(mdo sde): phud lnga pas smras pa/ ko'u shi ka bdag gis nus ches so zhes smras nas/ g.yog 'khor lnga brgya dang / bai dUr+ya'i pi bang blangs nas/ bcom ldan 'das ga la ba der song ste phyin nas/
88a5(mdo sde): gtso bo la 'os pa dang / dgra bcom pa la 'os pa'i tshigs su bcad pa dag gis/ bcom ldan 'das bzhengs su gsol nas/ lha'i dbang po brgya byin ga la ba der song ste phyin nas/ lha'i dbang
88a6(mdo sde): po brgya byin la 'di skad ces smras so/ /ko'u shi ka bcom ldan 'das bzhengs lags te/ khyod kyis bcom ldan 'das la blta bar 'gro ba dang / bsnyen bkur bya ba'i dus la bab bo/ /de nas bcom
88a7(mdo sde): ldan 'das kyis dgongs pa/ kye ma dbang po'i brag phug 'di ni dog ches la lha'i 'khor ni mang ches kyis/ ma la bdag gis phug 'di ci nas lha'i dbang po brgya byin 'khor dang bcas pa/
88a8(mdo sde): de blag tu chos nyan cing 'khod du yod pa de lta bur byin gyis brlab par bya'o snyam du dgong nas/ bcom ldan 'das kyis dbang po'i brag phug yangs par byin gyis brlabs so/ /de nas lha'i dbang po
88b1(mdo sde): brgya byin lha ma yin gyi bu mo bde sogs dang lha brgyad khri dang thabs cig tu/ bcom ldan 'das ga la ba der song ste phyin nas/ bcom ldan 'das kyi zhabs la mgo bos phyag 'tshal te/
88b2(mdo sde): chos mnyan pa'i phyir spyan sngar 'dug nas/ lha'i dbang po brgya byin gyis gtam rgyud snga ma'i don/ bcom ldan 'das la gsol nas/ brgya byin gyis zhu ba zhus pa btsun pa lha rnams dang /
88b3(mdo sde): mi rnams dang lha ma yin rnams dang / klu rnams dang / nam mkha lding rnams dang / dri za rnams dang / lus tha dad pa gzhan dag kyang rung ste/ de dag gi sbyor ba ni phrag dog dang ser sna
88b4(mdo sde): yin te/ de dag 'di snyam du kye ma bdag kho na med pa dang / 'gran zla med pa dang / gnod pa med pa dang / 'thab pa med pa dang / 'tshang dru ba med pa dang
88b5(mdo sde): 'gyed pa med pa dang / rtsod pa med pas gnas par bya'o snyam du mi sems mod kyis/ 'on kyang de dag ni khon dang bcas pa dang / 'gran zla dang bcas pa dang / 'thab mo dang
88b6(mdo sde): bcas pa dang / 'tshang dru ba dang bcas pa dang / 'gyed pa dang bcas pa dang / brtsod pa dang bcas pa la gnas so/ /brgya byin gyis gsol pa/ /btsun pa de ni de lags so/ /de ni de
88b7(mdo sde): lags te lha rnams dang mi rnams dang lha ma yin rnams dang / klu rnams dang / nam mkha' lding rnams dang / dri za rnams dang lus tha dad pa gzhan dag kyang rung ste/ de dag gi sbyor ba ni phrag dog dang ser
88b8(mdo sde): sna lags te/ de dag ni 'di snyam du kye ma bdag khon med pa dang / 'gran zla med pa dang gnod pa med pa dang / 'thab mo med pa dang / 'tshang dru ba med pa dang / 'gyed pa dang / rtsod pa med par gnas par bya'o/ /
89a1(mdo sde): snyam du mi sems mod kyis/ 'on kyang de dag ni khon dang bcas pa dang / 'gran zla dang bcas pa dang / gnod pa dang bcas pa dang / 'thab mo dang bcas
89a2(mdo sde): pa dang / mtshang dru ba dang bcas pa dang / 'gyed pa dang bcas pa dang / rtsod pa dang bcas pas gnas par lags so/ /bcom ldan 'das kyis bka' stsal pa'i don bdag gis rtogs
89a3(mdo sde): nas/ som nyi brgal te/ the tshom dang bral lags so/ /de nas lha'i dbang po brgya byin gyis/ bcom ldan 'das las zhu ba lung bstan pa thos nas/ bcom ldan 'das kyis bka'
89a4(mdo sde): stsal pa la mngon par bstod cing / rjes su yi rangs nas bcom ldan 'das la zhu ba phyi ma zhus pa/ btsun pa phrag dog dang / ser sna'i gzhi ni ci lags/ kun 'byung ba ni ci lags/ rnam pa ni
89a5(mdo sde): ci lags/ ci las ni skyes pa lags/ gang mchis na phra dog dang ser sna 'byung bar 'gyur lags/ gang ma mchis na phrag dog dang ser sna 'byung bar mi 'gyur lags/ bcom ldan 'das
89a6(mdo sde): kyis bka' stsal pa/ ko'u shi ka phrag dog dang / ser sna'i gzhi ni dga' ba dang / mi dga' ba'o/ /kun 'byung ba ni dga' ba dang mi dga' ba'o/ /rnam pa ni dga' ba dang mi dga' ba'o/ /skye ba ni
89a7(mdo sde): dga' ba dang mi dga' ba ste/ dga' ba dang mi dga' ba yod na/ phrag dog dang ser sna'i 'byung bar 'gyur la/ dga' ba dang mi dga' ba med na phrag dog dang ser sna 'byung bar mi 'gyur ro/ /brgya byin gyis
89a8(mdo sde): gsol pa/ btsun pa de ni lags so/ /de ni de lags te/ phrag dog dang ser sna'i gzhi ni dga' ba dang mi dga' ba lags so/ /kun 'byung ba dang dga' ba dang mi dga' ba lags sa/ /rnam pa dang dga'
89b1(mdo sde): ba dang mi dga' ba lags so/ /skye ba ni dga' ba dang mi dga' ba lags te/ dga' ba dang mi dga' ba mchis na/ phrag dog dang ser sna 'byung bar 'gyur la/ dga' ba dang mi dga' ba ma mchis na/
89b2(mdo sde): phrag dog dang ser sna 'byung bar mi 'gyur te/ bcom ldan 'das kyis bka' stsal pa'i don 'di bdag gis rtogs nas/ som nyi las brgal te/ the tsom dang bral lags so/ /de nas lha'i dbang po brgya byin gyis
89b3(mdo sde): bcom ldan 'das las zhu ba lung bstan pa thos nas/ bcom ldan 'das kyis bka' stsal pa la mngon par bstod cing rjes su yi rangs nas bcom ldan 'das la zhu ba phyi ma zhus pa/ btsun pa dga' ba dang mi
89b4(mdo sde): dga' ba'i gzhi ni ci lags/ kun 'byung ba ni ci lags/ rnam pa ni ci lags ci las skyes pa lags/ gang mchis na dga' ba dang mi dga' ba 'byung bar 'gyur/ gang ma mchis na dga' ba dang mi dga'
89b5(mdo sde): ba 'byung bar mi 'gyur ba lags/ bcom ldan 'das kyis bka' stsal pa/ ko'u shi ka dga' ba dang / mi dga' ba'i gzhi ni 'dun pa'o/ /kun 'byung ba ni 'dun pa'o/ /rnam pa ni 'dun pa'o/ /
89b6(mdo sde): skye ba ni 'dun pa'o/ /'dun pa yod na dga' ba dang mi dga' ba 'byung bar 'gyur la 'dun pa med na dga' ba dang / mi dga' ba 'byung bar mi 'gyur ro/ /brgya byin gyis gsol pa/ btsun pa de ni de lags
89b7(mdo sde): so/ /de ni de lags te/ dga' ba dang mi dga' ba'i gzhi ni 'dun pa lags so/ /kun 'byung ba ni 'dun pa lags so/ /rnam pa ni 'dun pa lags so/ /skye ba ni 'dun pa lags te/ 'dun pa
89b8(mdo sde): 'chis na dga' ba dang mi dga' ba 'gyung bar 'gyur la/ mdun pa ma mchis na dga' ba dang mi dga' ba 'byung bar mi 'gyur te/ bcom ldan 'das kyis bka' stsal pa'i don 'di bdag gis rtogs
90a1(mdo sde): nas/ som nyi las brgal te the tsom dang bral lags so/ /de nas lha'i dbang po brgya byin gyis/ bcom ldan 'das la zhu ba lung bstan pa thos nas/ bcom ldan 'das
90a2(mdo sde): kyis bka' stsal pa la mngon par bstod cing rjes su yi rangs nas/ bcom ldan 'das la zhu ba phyi ma zhus pa/ btsun pa 'dun pa'i gzhi ni ci lags/ kun 'byung ba ni ci lags/
90a3(mdo sde): rnam pa ni ci lags/ ci las skyes pa lags/ gang mchis na 'dun pa 'byung bar 'gyur la/ gang ma mchis na 'dun pa 'byung bar mi 'gyur lags/ bcom ldan 'das kyis
90a4(mdo sde): bka' stsal pa/ ko'u shi ka 'dun pa'i gzhi ni rtog pa'o/ /kun 'byung ba ni rtog pa'o/ /rnam pa ni rtog pa'o/ /skye ba ni rtog pa ste/ rtog pa yod na 'dun pa 'byung bar 'gyur
90a5(mdo sde): la/ rtog pa med na 'dun pa 'byung bar mi 'gyur ro/ /lha'i dbang po brgya byin gyis gsol pa/ btsun pa de ni de lags so/ /de ni de lags te/ 'dun pa'i gzhi ni rtog pa lags so/ /
90a6(mdo sde): kun 'byung ba ni rtog pa lags so/ /rnam pa ni rtog pa lags so/ /skye ba ni rtog pa lags te/ rtog pa yod na 'dun pa 'byung bar 'gyur la/ rtog pa med na 'dun pa 'byung bar mi 'gyur te/
90a7(mdo sde): bcom ldan 'das kyis bka' stsal pa'i don 'di bdag gis rtogs nas som nyi las brgal te/ the tsom dang bral lags so/ /de nas lha'i dbang po brgya byin gyis bcom ldan 'das las zhu ba
90a8(mdo sde): lung bstan pa thos nas/ bcom ldan 'das kyis bka' stsal pa la mngon par bstod cing rjes su yi rangs nas/ bcom ldan 'das la zhu ba phyi ma zhus pa/ btsun pa rtog pa'i gzhi
90b1(mdo sde): ci lags/ kun 'byung ba ni ci lags/ rnam pa ni ci lags/ ci las skyes lags/ gang mchis na rtog pa 'byung bar 'gyur la/ gang ma mchis na rtog pa 'byung bar mi 'gyur
90b2(mdo sde): lags/ bcom ldan 'das kyis bka' stsal pa/ ko'u shi ka rtog pa'i gzhi ni spros pa'o/ /kun 'byung ba ni spros pa'o/ /rnam pa ni spros pa'o/ /skye ba ni spros pa ste/ spros pa yod
90b3(mdo sde): na rtog pa 'byung bar 'gyur te/ spros pa med na rtog pa 'byung bar mi 'gyur ro/ /ko'u shi ka de ltar na spros pa yod na rtog pa 'byung bar 'gyur ro/ /rtog pa yod na 'dun pa 'byung bar 'gyur ro/ /'dun pa yod
90b4(mdo sde): na dga' ba dang / mi dga' ba 'byung bar 'gyur ro/ /dga' ba dang mi dga' ba yod na phrag dog dang ser sna 'byung bar 'gyur ro/ /phrag dog dang ser sna yod na dbyug pa thogs pa dang / mtshon cha thogs pa dang / 'thab pa dang / 'tshang dru ba
90b5(mdo sde): dang / 'gyed pa dang rtsod pa dang g.yo byed pa dang 'dred pa dang chad pas gcod pa dang / rdzun zer ba dang / sdig pa mi dge ba'i chos rnam pa du ma 'byung bar 'gyur te/ de ltar na sdug bsngal gyi phung po chen po
90b6(mdo sde): 'ba' shig pa 'di 'byung bar 'gyur ro/ /de ltar na spros pa med na rtog pa 'byung bar mi 'gyur ro/ /rtog pa med na 'dun pa 'byung bar mi 'gyur ro/ /'dun pa med na dga' ba dang mi dga' ba 'byung bar mi
90b7(mdo sde): 'gyur ro/ /dga' ba dang mi dga' ba med na phrag dog dang ser sna 'byung bar mi 'gyur ro/ /phrag dog dang ser sna med na dbyug pa thogs pa dang / mtshon cha thogs pa dang / 'thab pa dang / 'tshang dru ba
90b8(mdo sde): dang / 'gyed pa dang / rtsod pa dang / g.yo byed pa dang / 'dred pa dang / chad pas gcod pa dang / rdzun zer ba dang / sdig pa mi dge ba'i chos rnam pa du ma 'gag par 'gyur te/ de ltar na sdug
91a1(mdo sde): bsngal gyi phung po chen po 'ba' shig po 'di 'gag par 'gyur ro/ /lha'i dbang po brgya byin gyis gsol pa/ btsun pa de ni de lags so/ /de ni de lags te/ rtog pa'i gzhi ni spros
91a2(mdo sde): pa lags so/ /kun 'byung ba ni spros pa lags so/ /rnam pa ni spros pa lags so/ /skye ba ni spros pa lags so/ /spros pa mchis na rtog pa 'byung bar 'gyur la/ spros pa ma mchis
91a3(mdo sde): na rtog pa 'byung bar mi 'gyur lags so/ /bcom ldan 'das kyis bka' stsal pa'i don 'di bdag gis rtogs nas som nyi las brgal te/ the tshom dang bral lags so/ /de nas lha'i
91a4(mdo sde): dbang po brgya byin gyis/ bcom ldan 'das las zhu ba lung bstan pa thos te/ bcom ldan 'das kyis bka' stsal pa la mngon par bstod cing rjes su yi rangs nas/ bcom ldan 'das la zhu ba
91a5(mdo sde): phyi ma zhus pa/ btsun pa spros pa 'gag par 'gyur ba'i lam zhes gsung na/ btsun pa spros pa 'gag par 'gyur ba'i lam gang lags/ dge slong lam gang la zhugs na spros pa
91a6(mdo sde): dgag par 'gyur ba'i lam la zhugs pa lags/ bcom ldan 'das kyis bka' stsal pa/ ko'u shi ka spros pa 'gag par 'gyur ba'i lam ni 'phags pa'i yan lag brgyad pa yin te/
91a7(mdo sde): 'di lta ste/ yang dag pa'i lta ba dang / yang dag pa'i rtog pa dang / yang dag pa'i ngag dang / yang dag pa'i las kyi mtha' dang / yang dag pa'i 'tsho ba dang / yang dag pa'i stsol ba dang /
91a8(mdo sde): yang dag pa'i dran pa dang / yang dag pa'i ting nge 'dzin to/ /'di ni spros pa 'gog par 'gyur ba'i lam zhes bya ste/ de lta bu la zhugs pa'i dge slong ni spros pa 'gog par 'gyur ba'i lam
91b1(mdo sde): la zhugs pa zhes bya'o/ /de nas lha'i dbang po brgya byin gyis gsol pa/ btsun pa de ni de lags so/ /de ni de lags te/ spros pa 'gog par 'gyur ba'i lam la zhugs pa de ni de
91b2(mdo sde): lags te/ bcom ldan 'das kyis bka' stsal pa'i don 'di bdag gis rtogs nas/ som nyid las brgal te the tsom dang bral lags so/ /de nas lha'i dbang po brgya byin gyis/ bcom ldan
91b3(mdo sde): 'das la zhu ba lung bstan pa thos nas/ bcom ldan 'das kyis bka' stsal pa la mngon par bstod cing rjes su yi rangs nas/ bcom ldan 'das la zhu ba phyi ma zhus pa/ btsun pa spros
91b4(mdo sde): pa 'gog par 'gyur ba'i lam la zhugs pa'i dge slong gis so sor thar pa'i sdom pa'i rgyu chos du mchis lags/ bcom ldan 'das kyis bka' stsal pa/ ko'u shi ka spros pa 'gog
91b5(mdo sde): par 'gyur ba'i lam la zhugs pa'i dge slong gi so sor thar pa'i sdom pa'i rgyu ni chos drug yod de/ drug gang zhe na/ mig gis shes par bya ba'i gzugs rnams dang / rna bas
91b6(mdo sde): shes par bya ba'i sgra rnams dang / snas shes par bya ba'i dri rnams dang / lces shes par bya ba'i ro rnams dang / lus kyis shes par bya ba'i reg bya rnams dang / yid kyis
91b7(mdo sde): shes par bya ba'i chos rnams so/ /ko'u shi ka mig gis shes par bya ba'i gzugs rnams la yang bstan par bya ba dang / bstan par bya ba ma yin pa rnam pa gnyis yod de/ de la
91b8(mdo sde): mig gis shes par bya ba'i gzugs gang yin pa rnams sgrubs te/ gnas par bya ba'i 'os ma yin par nges shes nas/ de dag nges par spangs bar bya'o zhes nga zer ro/ /mig gis shes
92a1(mdo sde): par bya ba'i gzugs gang yin pa rnams sgrubs te/ gnas par 'os pa ni bstan par bya ba'o zhes nga zer ro/ /de la de bzhin gshegs pa ni de'i lam ston pa la dus mkhyen
92a2(mdo sde): par ston to/ /de bzhin du rna bas shes par bya ba'i sgra rnams dang / snas shes par bya ba'i dri rnams dang / lces shes par bya ba'i ro rnams dang / lus kyis shes par bya ba'i reg bya
92a3(mdo sde): rnams dang / yid kyis shes par bya ba'i chos rnams la yang bstan par bya ba dang / bstan par bya ba ma yin pa rnam pa gnyis yod do zhes nga zer ro/ /de la yid kyis shes par bya ba'i
92a4(mdo sde): chos bsgrubs te/ gnas par bya ba'i 'os ma yin par shes pa gang yin pa de dag ni mngon du nges par spong ba yin no zhes nga zer ro/ /de la yid kyis shes par bya ba'i chos bsgrubs
92a5(mdo sde): te/ gnas par bya ba'i 'os yin par shes pa gang yin pa de dag ni/ de'i skabs su de bzhin gshegs pas de bsgrub par bya ba'i lung bstan pa'i dus mkhyen nas/ dran pa dang
92a6(mdo sde): shes bzhin dang ldan pas bsgrub par bya'o zhes nga zer ro/ /lha'i dbang po brgya byin gyis gsol pa/ btsun pa de ni de lags so/ /de ni de lags te/ spros pa 'gog par 'gyur ba'i lam
92a7(mdo sde): la zhugs pa'i dge slong gi so sor thar pa'i sdom pa'i rgyu/ chos drug mchis te mig gis shes par gyi ba'i gzugs rnams dang / rna bas shes par bgyi ba'i sgra rnams dang / snas shes par
92a8(mdo sde): bgyi ba'i dri rnams dang / lces shes par bgyi ba'i ro rnams dang / lus kyis shes par bgyi ba'i reg bya rnams dang / yid kyis shes par bgyi ba'i chos rnams la gnas te/ de la btsun pa
92b1(mdo sde): mig gis shes par bya ba'i gzugs rnams la yang bstan par bgyi ba dang / bstan par bgyi ba ma lags pa rnam pa gnyis mchis shes khyod gsungs te/ de mig gis shes par bgyi ba'i gzugs rnams
92b2(mdo sde): bsgrub te/ gnas par bgyi ba'i 'os ma lags par shes pa de dag ni/ mngon du nges par spangs ba legs so zhes khyod gsungs/ de la mig gis shes par bgyi ba'i gzugs rnams bsgrubs
92b3(mdo sde): te/ gnas par bgyi ba'i 'os lags par shes pa gang lags pa de dag ni/ de'i skabs su de bzhin gshegs pas de lung bstan pa'i dus mkhyen nas/ dran pa dang shes bzhin dang ldan par bya'o zhes
92b4(mdo sde): khyod gsungs/ yid kyis shes par bgyi ba'i chos rnams kyi bar du yang de bzhin du sbyar te/ bcom ldan 'das kyis bka' stsal pa'i don 'di de bzhin du bdag gis rtogs lags te/ mig gis
92b5(mdo sde): shes par bgyi ba'i gzugs ci lta bu dag bstan na/ mi dge ba'i chos rnams mngon par 'phel bar 'gyur la/ dge ba'i chos rnams yongs su 'grib par 'gyur ba de lta bu'i mig gis shes par bgyi
92b6(mdo sde): ba'i gzugs rnams ni bstan par mi bya'o zhes khyod gsungs/ mig gis shes par bgyi ba'i gzugs ci lta bu dag bstan na/ mi dge ba'i chos rnams yongs su 'grib par 'gyur la/ dge ba'i
92b7(mdo sde): chos rnams mngon par 'phel bar 'gyur ba de lta bu'i mig gis shes par bgyi ba'i gzugs rnams ni bstan par bya'o zhes khyod gsungs/ de bzhin du rna bas shes par bgyi ba'i sgra rnams dang / snas
92b8(mdo sde): shes par bgyi ba'i dri rnams dang / lces shes par bgyi ba'i ro rnams dang / lus kyis shes par bgyi ba'i reg bya rnams dang / yid kyis shes par bgyi ba'i chos rnams ci lta bu dag bstan na/ mi dge
93a1(mdo sde): ba'i chos mngon par 'phel bar 'gyur la/ dge ba'i chos rnams yongs su 'grib par 'gyur ba de lta bu yid kyis shes par bgyi ba'i chos rnams ni bstan par mi bya'o zhes khyod gsungs/ yid
93a2(mdo sde): kyis shes par bgyi ba'i chos de lta bu dag ston na/ mi dge ba'i chos rnams yongs su 'grib par 'gyur la/ dge ba'i chos rnams mngon par 'phel bar 'gyur ba de lta bu yid kyis shes par
93a3(mdo sde): bgyi ba'i chos rnams ni bstan par bya'o zhes gsung te/ bcom ldan 'das kyis bka' stsal pa'i don 'di bdag gis rtogs nas/ som nyi las brgal te the tshom dang bral lags so/ /de nas
93a4(mdo sde): lha'i dbang po brgya byin gyis bcom ldan 'das las zhu ba lung bstan pa thos nas/ bcom ldan 'das kyis bka' stsal pa la mngon par bstod cing rjes su yi rangs nas/ bcom ldan 'das la
93a5(mdo sde): zhu ba phyi ma zhus pa/ btsun pa spros pa 'gog par 'gyur ba'i lam la zhugs pa'i dge slong gis chos du zhig spong bar bgyi/ chos du la ni brtson par bgyi/ bcom ldan 'das kyis bka' stsal
93a6(mdo sde): pa/ ko'u shi ka spros pa 'gog par 'gyur ba'i lam la zhugs pa'i dge slong gis chos gsum ni spong bar bya'o/ /chos gsum la ni brtson par bya'o/ /'di lta ste gang gis rtog par dpyod pa'o/ /
93a7(mdo sde): ko'u shi ka tshig la yang bstan par bya ba dang / bstan par bya ba ma yin pa rnam pa gnyis yod do zhes nga zer ro/ /de la tshig sgrubs te/ gnas par bya ba'i 'os ma yin par shes pa gang yin pa de dag
93a8(mdo sde): ni/ mngon du nges par spong bar bya'o zhes nga zer ro/ /de la tshig sgrubs te gnas par bya ba'i 'os yin par shes pa gang yin pa de dag ni/ de'i skabs su de bzhin gshegs pas de sgrub par lung bstan
93b1(mdo sde): pa'i dus mkhyen nas/ dran pa dang shes bzhin dang ldan pas bsgrub par bya'o zhes nga zer ro/ /ko'u shi ka rtog pa la yang bstan par bya ba dang / bstan par bya ba ma yin pa rnam pa gnyis yod do zhes
93b2(mdo sde): nga zer ro/ /de la dpyod pa bsgrubs te gnas par bya ba'i 'os ma yin par shes pa gang yin pa de dag ni/ mngon du nges par spong bar bya'o zhes nga zer ro/ /de la dpyod pa bsgrubs te gnas par bya ba'i
93b3(mdo sde): 'os yin par shes pa gang yin pa de dag ni/ de'i skabs su de bzhin gshegs pas de lung bstan pa'i dus mkhyen nas/ dran pa dang shes bzhin dang ldan pas bsgrub par bya'o zhes nga zer ro/ /
93b4(mdo sde): lha'i dbang po brgya byin gyis gsol pa/ btsun pa de ni de lags so/ /de ni de lags te/ spros pa 'gog par 'gyur ba'i lam la zhugs pa'i dge bslong gis/ chos gsum ni spong bar bgyi
93b5(mdo sde): chos gsum la ni brtson par bgyi ste/ 'di lta ste gang gis tshig dang rtog pa dpyod pa'o/ /btsun pa tsig kyang bstan par bgyi ba dang / bstan par bgyi ba ma lags pa rnam pa gnyis yod do zhes
93b6(mdo sde): khyod gsungs te/ de la tshig bsgrubs te gnas par bgyi ba'i 'os ma lags par shes pa gang lags pa de ni/ mngon gsum du nges par spang bar bya'o zhes khyod gsung / de la
93b7(mdo sde): tshig bsgrubs te/ gnas par bgyi ba'i 'os lags par shes pa gang lags pa de ni/ de'i skabs su de bzhin gshegs pas de bsgrub par lung bstan pa'i dus mkhyen nas/ dran pa dang
93b8(mdo sde): shes bzhin dang ldan pas bsgrub par bya'o zhes khyod gsung ngo / /btsun pa rtog pa dpyod pa yang bstan par bgyi ba dang / bstan par bgyi ba ma lags pa rnam pa gnyis yod do zhes khyod
94a1(mdo sde): gsung ste/ de la dpyod pa bsgrubs te/ gnas par bgyi ba'i 'os ma lags par shes pa gang lags pa de dag ni/ mngon du nges par spong ba lags so zhes khyod gsung /
94a2(mdo sde): de la dpyod pa bsgrubs te gnas par bgyi ba'i 'os lags par shes pa gang lags pa de dag ni/ de'i skabs su de bzhin gshegs pas de lung bstan pa'i dus mkhyen nas/ dran
94a3(mdo sde): pa dang shes bzhin dang ldan pas bsgrub par bya'o zhes gsung ste/ bcom ldan 'das kyis bka' stsal pa'i don 'di bdag gis rtogs te/ tshig ci lta bu dag bstan na/ mi dge
94a4(mdo sde): ba'i chos rnams mngon par 'phel bar 'gyur la/ dge ba'i chos rnams yongs su 'grib par 'gyur ba de lta bu'i tshig ni bstan par mi bya'o zhes khyod gsung / tshig ci lta bu de dag
94a5(mdo sde): bstan na mi dge ba'i chos rnams yongs su 'grib par 'gyur la/ dge ba'i chos rnams mngon par 'phel bar 'gyur ba de lta bu'i tshig rnams bstan par bya'o zhes khyod gsung / rtog par
94a6(mdo sde): dpyod pa ci lta bu dag bstan na/ de'i mi dge ba'i chos rnams mngon par 'phel bar 'gyur/ dge ba'i chos rnams yongs su 'grib par 'gyur ba de lta bu'i dpyod pa ni bstan par mi
94a7(mdo sde): bya'o zhes khyod gsung / dpyod pa de lta bu dag bstan na de'i mi dge ba'i chos rnams yongs su 'grib par 'gyur la/ dge ba'i chos rnams mngon par 'phel bar 'gyur ba de lta bu'i dpyod pa
94a8(mdo sde): rnams ni bstan par bya'o zhes khyod gsung ste/ bcom ldan ldan 'das kyis bka' stsal pa'i don 'di bdag gis rtogs nas/ som nyi las brgal te the tsom dang bral lags so/ /
94b1(mdo sde): de nas lha'i dbang po brgya byin gyis/ bcom ldan 'das las zhu ba lung bstan pa thos nas/ bcom ldan 'das kyis bka' stsal pa la mngon par bstod cing rjes su yi rangs nas/
94b2(mdo sde): bcom ldan 'das la zhu ba phyi ma zhus pa/ btsun pa spros pa 'gog par 'gyur ba'i lam la zhugs pa'i dge slong gis lus rnam pa du zhig na/ rnam pa gnyis mchis zhes gsung / bcom
94b3(mdo sde): ldan 'das kyis bka' stsal pa/ ko'u shi ka spros pa 'gog par 'gyur ba'i lam la zhugs pa'i dge slong gis lus rnam pa gsum la/ rnam pa gnyis yod do zhes nga zer te/ yid bde
94b4(mdo sde): ba'i lus dang yid mi bde ba'i lus dang btang snyoms kyi lus so/ /ko'u shi ka de'i yid bde ba'i lus kyang bstan par bya ba dang / bstan par bya ba ma yin pa rnam pa gnyis yod do zhes nga
94b5(mdo sde): zer ro/ /de la yid bde ba'i lus bsgrubs te gnas par bya ba'i 'os ma yin pa shes pa gang yin pa de ni mngon du nges par spong bar bya ba yin no zhes nga zer ro/ /de la yid bde ba'i
94b6(mdo sde): lus bsgrubs te/ gnas par bya ba'i 'os yin par shes par bya ba gang yin pa de ni/ de'i skabs su de bzhin gshegs pas de lung bstan pa'i dus mkhyen nas/ dran pa dang shes
94b7(mdo sde): bzhin dang ldan pas bsgrub par bya'o zhes nga zer ro/ /ko'u shi ka yid mi bde ba'i lus dang / btang snyoms kyi lus kyang bstan par bya ba dang / bstan par bya ba ma yin pa/ rnam
94b8(mdo sde): pa gnyis yod do zhes nga zer ro/ /yid mi bde ba'i lus dang / btang snyoms kyi lus bsgrubs te gnas par bya ba'i 'os ma yin par shes pa gang yin pa de ni mngon du nges par spang bar
95a1(mdo sde): bya ba yin no zhes nga zer ro/ /de la yid mi bde ba'i lus dang / btang snyoms kyi lus bsgrubs te gnas par bya ba'i 'os yin par shes pa gang yin pa de ni/ de'i skabs
95a2(mdo sde): su de bzhin gshegs pas de lung bstan pa'i dus mkhyen nas/ dran pa dang shes bzhin dang ldan pas bsgrub par bya'o zhes nga zer ro/ /lha'i dbang po brgya byin gyis gsol pa/ btsun
95a3(mdo sde): pa de ni de lags so/ /de ni de lags te/ spros pa 'gog par 'gyur ba'i lam la zhugs pa'i dge slong gis lus rnam pa gsum la/ rnam pa gnyis mchis so zhes khyod gsungs te/
95a4(mdo sde): yid bde ba'i lus dang / yid mi bde ba'i lus dang / btang snyoms kyi lus so/ /btsun pa yid bde ba'i lus kyang bstan par bgyi ba dang / bstan par bgyi ba ma lags pa
95a5(mdo sde): rnam pa gnyis mchis so zhes khyod gsungs te/ de la yid bde ba'i lus bsgrubs te/ /gnas par bgyi ba'i 'os ma lags par shes pa gang lags pa de ni/ mngon du nges par
95a6(mdo sde): spang ba lags so zhes khyod gsung / de la yid bde ba'i lus bsgrubs te/ gnas par bgyi ba'i 'os lags par shes pa gang lags pa de ni/ de'i skabs su de bzhin gshegs
95a7(mdo sde): pas lung bstan pa'i dus mkhyen nas/ dran pa dang shes bzhin dang ldan pas bsgrub par bya'o zhes khyod gsung / /yid mi bde ba'i lus dang / btang snyoms kyi lus kyang bstan par
95a8(mdo sde): bgyi ba dang / bstan par bgyi ba ma lags pa rnam pa gnyis mchis so zhes khyod gsungs te/ de la yid mi bde ba'i lus dang / btang snyoms kyi lus bsgrubs te/ gnas par bgyi
95b1(mdo sde): ba'i 'os ma lags par shes pa gang lags pa de ni/ mngon du nges par spang bar bgyi ba lags so zhes khyod gsung / de la yid mi bde ba'i lus dang / btang snyoms kyi lus bsgrubs
95b2(mdo sde): te gnas par bgyi ba'i 'os lags par shes pa gang lags pa de ni/ de'i skabs su de bzhin gshegs pas de lung bstan pa'i dus mkhyen nas/ dran pa dang shes bzhin dang ldan pas bsgrub par bya'o zhes khyod gsungs
95b3(mdo sde): te/ bcom ldan 'das kyis bka' stsal pa'i don 'di bdag gis rtogs te/ yid bde ba'i lus ci lta bu dag bstan na/ de mi dge ba'i chos rnams mngon par 'phel bar 'gyur la/ dge ba'i chos rnams yongs su 'grib par 'gyur ba de lta bu'i yid bde ba'i lus
95b4(mdo sde): ni bstan par mi bya'o zhes khyod gsung / yid bde ba'i lus ci lta bu dag bstan na de mi dge ba'i chos rnams yongs su 'grib par 'gyur la/ dge ba'i chos rnams mngon par 'phel bar 'gyur ba de lta bu'i yid bde ba'i lus ni bstan par bya'o zhes khyod gsung /
95b5(mdo sde): yid mi bde ba'i lus dang / btang snyoms kyi lus ci lta bu dag bstan na/ de'i mi dge ba'i chos rnams mngon par 'phel bar 'gyur la/ dge ba'i chos rnams yongs su 'grib par 'gyur ba/ de lta bu'i yid bde ba'i lus dang / btang snyoms kyi lus ni bstan
95b6(mdo sde): par mi bya'o zhes khyod gsung / yid mi bde ba'i lus dang / btang snyoms kyi lus ci lta bu dag bstan na/ des mi dge ba'i chos rnams yongs su 'grib par 'gyur la/ dge ba'i chos rnams mngon par 'phel bar 'gyur ba de lta bu'i yid mi bde ba'i lus dang /
95b7(mdo sde): btang snyoms kyi lus ni bstan par bya'o zhes khyod gsung ste/ bcom ldan 'das kyis bka' stsal pa'i don 'di bdag gis rtogs nas/ som nyi las brgal te/ the tsom dang bral lags so// //las brgya tham pa/ bam po sum bcu bzhi pa/ de nas lha'i dbang
95b8(mdo sde): po brgya byin gyis/ bcom ldan 'das la zhu ba lung bstan pa thos nas/ bcom ldan 'das kyis bka' stsal pa la mngon par bstod cing rjes su yid rangs nas/ zhu ba phyi ma zhus pa/ btsun pa sems can thams cad 'dod pa gcig pa dang / 'dun pa gcig pa dang / dad pa
96a1(mdo sde): gcig pa dang / sems gcig pa lags sam/ bcom ldan 'das kyis bka' stsal pa/ ko'u shi ka sems thams cad ni 'dod pa gcig pa dang / 'dun pa gcig pa dang / dad pa gcig pa dang / sems gcig pa ma yin no/ /ko'u shi ka 'jig rten 'di dag ni
96a2(mdo sde): khams tha dad pa yin te/ khams gcig pa ma yin te/ de dag ni khams gang dang gang 'dzin pa de dang de nan gyis mchog tu 'dzin cing / mngon par zhen nas rjes su spyod par byed de/ 'di ni bden gyi gzhan ni gti mug pa'o snyam du sems so/ /ko'u shi ka gal
96a3(mdo sde): te 'jig rten 'di dag khams tha dad pa dang / khams du ma ma yin na ni/ sems can 'di dag khams gang dang gang 'dzin pa de dag de nan gyis mchog tu 'dzin cing / mngon par zhen nas/ rjes su spyod par byed de/ 'di ni bden gyi gzhan ni gti mug
96a4(mdo sde): pa'o snyam du mi sems pa zhig na gang gi phyir 'jig rten 'di dag khams tha dad pa dang / khams du ma yin te/ de'i phyir sems can 'di dag khams gang dang gang 'dzin pa de dang / de nan gyis mchog tu 'dzin cing mngon par zhen nas/ rjes
96a5(mdo sde): su spyod par byed do/ /'di ni bden gyi gzhan ni gti mug pa'o snyam du sems so/ /de nas lha'i dbang po brgya byin gyis gsol pa/ btsun pa de ni de lags so/ /de ni de lags te/ sems can thams cad ni 'dod pa gcig pa dang / 'dun
96a6(mdo sde): pa gcig pa dang / dad pa gcig pa dang / bsam pa gcig pa ma lags te/ btsun pa 'jig rten 'di dag ni khams tha dad pa dang / khams du ma pa lags te/ de dag khams gang dang / gang du 'dzin pa de dang de nan gyis mchog tu 'dzin cing mngon par zhen
96a7(mdo sde): nas/ rjes su spyod par bgyid do/ /'di ni bden gyi gzhan ni gti mug pa'o snyam du sems lags so/ /bcom ldan 'das kyis bka' stsal pa'i don 'di bdag gis rtogs nas/ som nyi las brgal te/ the tsom dang bral lags so/ /de nas lha'i dbang po brgya
96a8(mdo sde): byin gyis/ bcom ldan 'das la zhu ba lung bstan pa thos nas/ bcom ldan 'das kyis bka' stsal pa la mngon par bstod cing rjes su yi rangs nas/ bcom ldan 'das la zhu ba phyi ma zhus pa/ btsun pa ci lags/ dge sbyong dang
96b1(mdo sde): bram ze thams cad g.yung drung gi mthar thug pa grub pa dang / gtan du dri ma dang bral ba dang / gtan du tshangs par spyod pa'i mthar phyin pa lags sam/ bcom ldan 'das
96b2(mdo sde): kyis bka' stsal pa/ ko'u shi ka dge sbyong dang bram ze thams cad g.yung drung gi mthar thug pa dang / gtan du dri ma dang bral ba dang / gtan du 'tshangs par spyod pa'i mthar phyin pa ma
96b3(mdo sde): yin gyis/ dge sbyong ngam/ bram ze su yang rung ste/ bla na med pa'i rnam par grol ba la srid pa yang dag par zad cing / yang dag pa'i sems shin tu rnam par grol bar gyur
96b4(mdo sde): pa de dag ni/ g.yung drung gi mthar thug pa dang / gtan du dri ma dang bral ba dang / gtan du tshangs par spyod pa'i mthar phyin pa yin no/ /lha'i dbang
96b5(mdo sde): po brgya byin gyis gsol pa/ btsun pa de ni de lags so/ /de ni de lags te/ dge sbyong dang / bram ze thams cad g.yung drung gi mthar thug pa grub pa dang /
96b6(mdo sde): gtan du dri ma dang bral ba dang / gtan du tshangs par spyod pa'i mthar thug pa ma lags te/ dge sbyong dang / bram ze gang yang rung ste/
96b7(mdo sde): bla na med pa'i rnam par grol bar gyur pa las/ srid pa yang dag par zad cing / yang dag par sems rnam par grol ba de dag ni/ g.yung drung gi mthar thug pa dang / gtan tu
96b8(mdo sde): dri ma dang bral ba dang / gtan du tshangs par spyod pa'i mthar phyin pa lags so/ /bcom ldan 'das kyis bka' stsal pa'i don bdag gis rtogs shing / chos bdag gis rtogs nas/
97a1(mdo sde): som nyi las brgal te/ the tsom dang bral zhing zug rngu phyung nas/ yongasu yi chad pa ma mchis pa'i slad du/ bdag gis bdag gang lags snyam du bdag gi yid la phyir skye bar mi 'gyur lags so/ /
97a2(mdo sde): btsun pa zhu ba lung bstan pa khyad par rtogs pa gang dag bdag gis ma thob pa las/ da ni bdag gis yun ring po zhig lags na/ bcom ldan 'das la brten te/ 'di ltar de bzhin gshegs pa dgra bcom
97a3(mdo sde): pa yang dag par rdzogs pa'i sangs rgyas kyis bka' stsal nas/ som nyid dang yid gnyis kyi zug rngu rtsa ba nas bton lags so/ /bcom ldan 'das kyis bka' stsal pa/ ko'u shi ka sngon cad dge slong dang /
97a4(mdo sde): bram ze gzhan dag la yang dri ba 'di lta bu dris pa dran nam/ lha'i dbang po brgya byin gyis gsol pa/ btsun pa glo ba la dran pa lags te/ dus gcig na sum bcu rtsa gsum pa'i lha'i 'dun sa/ chos bzang du
97a5(mdo sde): lha rnams 'dus shing 'khod par gyur to/ 'di ltar de bzhin gshegs pa dgra bcom pa yang dag par rdzogs pa'i sangs rgyas tshol zhing mchis pa las/ de dag gis de bzhin gshegs pa dgra bcom pa yang dag
97a6(mdo sde): par rdzogs pa'i sangs rgyas ma rnyed nas/ stan las langs te/ so sor bgyis pa de dag gi nang nas/ lha che bar grags so 'tshal gnas nas shi 'phos zhing mi snang bar gyur nas/ btsun pa lha che bar
97a7(mdo sde): grags so 'tshal/ gnas nas shi 'phos pas/ bdag kyang skrag cing bag tsha bar gyur te/ bdag kyang gnas 'di nas shi 'phos par mi 'gyur grang snyam nas/ bdag dge sbyong dang / bram ze gcig pu
97a8(mdo sde): dben par gnas pas gnas shing mchis pa/ gang dang gang mthong ba de dag de bzhin gshigs pa dgra bcom pa yang dag par rdzogs pa'i sangs rgyas lags snyam nas/ de dag gi thad du mchis na/ de dag
97b1(mdo sde): gis bdag la khyod su yin zhes 'dri bar bgyid de/ bdag gis de dag la bdag ni lha'i dbang po brgya byin zhes bgyis nas/ de dag dga' zhing mgu ste/ kye ma bdag gis/ brgya byin mthong ngo zhes ched du
97b2(mdo sde): brjod pa/ ched du brjod par bgyid de/ de dag bdag la dri ba bgyid kyis/ de dag la bdag 'dri bar mi bgyid lags so/ /de dag bdag la skyabs su mchis bar bgyid kyis/ bdag de dag la skyabs su
97b3(mdo sde): mchis par mi bgyid lags so/ /de slan cad bdag ni bcom ldan 'das kyi nyan thos lags te/ bcom ldan 'das la skyabs su mchis lags so/ /rtogs pa la ni mtha' ma mchis/ /bdag la the
97b4(mdo sde): tsom dang nem nur ma mchis/ /de bzhin gshegs pa tshol ba'i phyir ring po zhig tu 'khyam 'khyam ste/ /long ba bdag ni rdzogs sangs rgyas/ /bsnyen bkur bgyid du mchis mchi na/ /bdag gis ji ltar mnyes
97b5(mdo sde): pa'i thabs/ /de dag la ni dris pa las/ /lam dang de bzhin bsgrub pa yang / /de dag yong gi gtam ma 'tshal/ /bdag ni cung zad ci 'dod pa/ /rtogs par gyur dang dpyad pa dang / /yid kyi 'gro dang 'ong ba yis/ /
97b6(mdo sde): sems ni thugs kyis thugs su chud/ /yid kyang yid kyis rig gyur nas/ /de dag thams cad de ring du/ /bcom ldan 'das ni dgra bcom gyis/ /bsgrags shing lung yang bstan par gyur/ /khyod ni sangs
97b7(mdo sde): rgyas ston pa khyod/ /rgyal ba khyod kyis bdud kyang btul/ /khyod kyis bag nyal bcad nas kyang / /rgal nas skye dgu sgrol bar mdzad/ /'jig rten du ni khyod sangs rgyas/ /khyod las lhag pa yong ma mchis/ /
97b8(mdo sde): lha dang bcas pa'i 'jig rten na/ /gang zag khyod kyi zla ma mchis/ /dpa' bo chen po khyod la 'dud/ /skyes mchog khyod la phyag 'tshal lo/ /srid pa'i zug rngu 'byin pa ste/ /nyi ma'i rigs skyes khyod la 'dud/ /
98a1(mdo sde): bcom ldan 'das kyis bka' stsal pa/ ko'u shi ka khyod kyis sngon chad bden pa thob pa dang / yid bde ba thob pa 'di lta bu nyams su myong bar dran nam/ brgya byin gyis gsol pa/ yid bde ba thob pa
98a2(mdo sde): ni bdag gis myong bar dran lags so/ /bden pa thob pa ni nyams su myong ba dran lags so/ /btsun pa lan cig cig na/ lha dang lha ma yin g.yul 'gyed pa na/ lha rnams ni rgyal/ lha ma yin rnams ni pham nas/
98a3(mdo sde): bdag gis 'di snyam du sems te/ da ni gdag lha'i grong khyer du mchis la/ lha'i longs spyod gang lags pa dang / lha ma yin gyi longs spyod gang lags pa de dag lhan cig tu tshogs pa dga' bzhin du/ longs spyod par bgyi'o/ /
98a4(mdo sde): snyam pa de ni yid bde ba thob pa lags te/ /de ni yun ring por 'thab mo'i mtha' can lags/ mtshang 'dru ba'i mtha' can lags/ 'gyed pa'i mtha' can lags/ rtsod pa'i mtha' can lags so/ /btsun pa
98a5(mdo sde): bdag gis yid bde ba thob pa dang / bden pa mthong ba 'di ni yun ring por 'thab mo ma mchis pa'i mtha' can lags/ 'tshang 'dru ba ma mchis pa'i mtha' can lags 'gyed pa ma mchis pa'i mtha' can lags/
98a6(mdo sde): rtsod pa ma mchis pa'i mtha' can lags so/ /btsun pa bcom ldan 'das kyis bdag chos kyi rjes su 'gro ba'i bka' drin stsal ba gang lags pa de la bdag 'di snyam bgyid de/ bdag gnas 'di nas shi 'phos
98a7(mdo sde): nas mi rnams dang skal ba mnyam par phyug cing longs spyod che ba dang / rdzas dang yo byad mang ba dang / bdog pa mang ba dang / nor dang / 'bru dang gser dang dngul dang / mdzod dang / bang ba'i tshogs mang ba'i
98a8(mdo sde): rigs gang lags pa dang / mdza' bo dang / grogs po dang / phu nu dang / nye du mang ba dang / bran pho dang / bran mo dang / las byed pa dang / zho shas 'tsho ba de lta bu'i khyim du skal ba mnyam par skye bar gyur cig /
98b1(mdo sde): de nas bdag mthar gyis skyes te/ dbang po rnams smin nas/ sbyin bdag byin zhing bsod nams dag bgyid nas/ skra dang kha spu bregs te/ chos gos tshon can bgos nas yang dag pa'i dad pas khyim nas khyim med par rab
98b2(mdo sde): tu byung te/ btsun pa bdag 'os par gnas shing / gal te bka' lung thob na bka' lung bzhin bgyid par gyur cig /de ltar bdag 'os par gnas na/ sdug bsngal gyi mthar thug pa ni de lags so/ /snyam
98b3(mdo sde): bgyid do/ /gal te bka' lung ma thob na ni de ltar na bdag gzugs mchis pa'i lha'i yid las skyes pa/ dbang po ma nyams shing dbang po tshang ba yan lag dang nying lag thams cad dang ldan pa mdog bzang
98b4(mdo sde): ba/ rang la 'od mchis pa/ namakha' la 'gro ba/ dga' ba'i zas za ba/ dga' ba'i zas dang ldan pa/ tshe ring ba yun ring du gnas pa der/ bdag 'gran zla ma mchis par skye bar shog shig snyam bgyid do/ /
98b5(mdo sde): lha'i lus 'di las shi 'phos shing / /mi ma yin pa'i tshe spangs nas/ /rmongs pa med par mngal du 'jug /gdag gi yid ni sdom la dga'/ /man ngag gis ni 'phongs mi 'gyur/ /bstan pa'i lam la rten bcas
98b6(mdo sde): shing / /tshangs par spyod la gzhol bgyis nas/ /bsod nams rgyu ba spyad par bgyi/ /bdag ni 'os par gnas gyur kyang / /gal te bka' lung thob gyur na/ /bka' lung stsal ba bzhin du bgyi/ /de nyid bdag
98b7(mdo sde): gi sdug bsngal mtha'/ /gal te de ltar ma gyur nas/ /tshe'i mtha' ni zad pa'i tshe/ /'og min lha ni gang yin pa/ /de dag du ni skye bar shog /bcom ldan 'das bdag ni rgyun tu zhugs pa lags so/ /bde bar
98b8(mdo sde): gshegs pa bdag ni rgyun tu zhugs pa lags so/ /lan cig phyir 'ong bar 'gyur ba'i re ba yang bdag la mchis lags so/ /bcom ldan 'das kyis bka' stsal pa/ ko'u shi ka legs so legs so/ /
99a1(mdo sde): de'i skal ba khyod la yod de/ de yang bag yod pas 'thob bo/ /brgya byin gyis gsol pa/ gang gis bdag ni zhi 'gyur la/ /rgyun tu zhugs par nges 'byung ba/ /bcom ldan 'das khyod
99a2(mdo sde): las gzhan la med/ /khyod kyi bstan las gzhan la med/ /khyad par rgya chen dang po'i gzhi/ /gzhan dag lta la ga la mchis/ /khyad par thob pa ci 'dra ba/ /sngon can gzhan las yong ma thob/
99a3(mdo sde): btsun pa bdag ni 'di nyid na/ /mchis shing lha lus bgyid bzhin du/ /bdag gis tshe ring thob lags kyis/ /blo ldan de ltar gzung du gsol/ /chos kyi rnam grangs 'di bshad pa na/ lha'i dbang
99a4(mdo sde): po brgya byin dang / lha brgyad khri chos rnams la chos kyi mig rdul med cing dri ma dang bral ba skyes te/ des bden pa mthong nas/ stan de kho na las shi 'phos nas/ stan de kho na nyid la phyir skyes so/ /de ltar de shi
99a5(mdo sde): 'phos pa dang / skyes pa ni mig mi 'dzum pa dang / mi snang bar gyur pa dang / lus kyi reg pa'i sgo nas bcom ldan 'das kyis mkhyen to/ /lha'i dbang po brgya byin dang / lha ma yin gyi bu mo bde sogs kyis kyang
99a6(mdo sde): rtogs so/ /de nas lha ma yin gyi bu mo bde sogs kyis/ lha'i dbang po brgya byin la smras pa/ ko'u shi ka khyod shi 'phos nas/ skyes lags sam/ brgya byin gyis smras pa/ bde sogs nga shi 'phos nas phyir
99a7(mdo sde): skyes so/ 'di na 'dug bzhin du phyir bdag gi tshe lo thob par gyur to/ /de nas lha'i dbang po brgya byin gyis bden pa mthong nas dga' zhing mgu la rab tu dga' zhing yi rangs te/ dga' ba dang / yid bde ba skyes nas stan
99a8(mdo sde): las langs te/ bla gos phrag pa gcig tu bzar nas/ bcom ldan 'das ga la ba de logasu thal mo sbyar ba btud de/ bcom ldan 'das la 'di skad ces gsol to/ /btsun pa bdag ni 'phags so/ /'phags pa
99b1(mdo sde): lags so/ /deng slan can ji srid 'tsho'i bar du dge bsnyen lags pa dang / khong nas dga' ste skyabs su mchis lags par gzung du gsol/ de nas lha'i dbang po brgya byin gyis dri za'i bu gtsug phud lnga pa la smras pa/
99b2(mdo sde): bu khyod ni bdag la phan pa dang / bde ba yin te/ bcom ldan 'das kyi thad du 'gro bar thog ma khyod kyis bskul to/ /bu zur phud lnga pa bdag cag 'di nas sum bcu rtsa gsum pa'i lha'i yul du dong nas/ khyod sngon yun ring po nas
99b3(mdo sde): 'dod cing smon pa gang yin pa'i dri za'i rgyal po dum bu'i bu mo bzang mo zhes bya ba bzang de/ khyod kyi chung mar sbyin no/ /dri za rnams kyi dbang po khyod kyi pha'i rgyal sar yang gzhug go/ /de nas lha'i dbang po brgya byin gyis/
99b4(mdo sde): sum cu rtsa gsum pa'i lha rnams la smras pa/ grogs po dag bdag gis sngon cad mi mjed kyi bdag po tshangs pa la/ dus sum du tshangs pa la 'os pa'i 'dud pa byed pa gang yin pa de ni/ bdag gis da phyin cad bcom ldan
99b5(mdo sde): 'das 'di nyid la tshangs pa la 'os pa'i 'dud par bya'o/ /de ci'i phyir zhe na/ 'di ltar bcom ldan 'das 'di nyid tshangs pa yin tshangs par gyur pa yin/ zhi ba yin zhi bar gyur pa yin pa'i phyir ro/ /de nas lha'i dbang po brgya byin dang /
99b6(mdo sde): lha gzhan rnams bcom ldan 'das kyi zhabs la mgo bos phyag 'tshal nas/ bcom ldan 'das la lan gsum bskor ba byas te/ mdun gyis phyogs shing phyir nur nas/ bcom ldan 'das la 'dud bzhin du/
99b7(mdo sde): lha'i dbang po brgya byin gyis mig lam du mi snang bar gyur pa'i sa nas/ bla gos phrag pa gcig tu bzar te/ bcom ldan 'das ga la ba de logasu thal mo sbyar ba btud nas/ phus mo g.yas pa'i lha nga sa la
99b8(mdo sde): btsugs te/ bcom ldan 'das de bzhin gshegs pa dgra bcom pa yang dag par rdzogs pa'i sangs rgyas de la phyag 'tshal lo phyag 'tshal lo zhes smras nas/ lha'i dbang po de nyid du mi snang bar gyur to/ /de nas dge
100a1(mdo sde): slong rnams kyis sangs rgyas bcom ldan 'das la zhus pa/ btsun pa lha'i dbang po brgya byin gyis las ci bgyis na/ las de'i rnam par smin pas/ rdzu 'phrul che zhing mthu che bar gyur la/ 'dis
100a2(mdo sde): bcom ldan 'das mnyes par bgyis te/ mi mnyes par ma bgyis lags/ bcom ldan 'das lha brgyad khri bo 'di rnams kyis kyang las ci bgyis na/ las de'i rnam par smin pas brgya byin 'di kho na la brten nas/
100a3(mdo sde): 'di rnams kyis bcom ldan 'das mnyes par bgyis te/ mi mnyes par ma bgyis lags/ bcom ldan 'das kyis stsal pa/ smon lam gyi dbang las gyur to/ /gsol pa/ 'di rnams kyis smon lam gang tu btab
100a4(mdo sde): lags/ bka' stsal pa/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo bzhi khri thub pa na/ yang dag par rdzogs pa'i sangs rgyas rig pa dang zhabs su ldan pa/
100a5(mdo sde): bde bar gshegs pa 'jig rten mkhyen pa/ skyes bu 'dul ba'i kha lo bsgyur ba/ bla na med pa/ lha dang mi rnams kyi ston pa/ sangs rgyas 'khor ba 'jig ces bya ba 'jig rten du byung te/ des gang gi tshe bla na med pa'i
100a6(mdo sde): ye shes brnyes nas/ /rgyal po'i pho brang mdzes ldan du gshegs pa de'i tshe/ yang dag par rdzogs pa'i sangs rgyas 'khor ba 'jig gi phyir rgyal po mdzes pas/ gtsug lag khang lnga brgya pa brtsigs te/ gnas
100a7(mdo sde): khang drug stong byas nas yang dag par rdzogs pa'i sangs rgyas 'khor ba 'jig nyan thos kyi dge 'dun dang bcas pa la phul te/ gtsug lag khang de dag tu yo byad thams cad sbyar nas/ 'khor brgyad khri dang bcas pa/
100a8(mdo sde): yang dag par rdzogs pa'i sangs rgyas 'khor ba 'jig nyan thos kyi dge 'dun dang bcas pa la/ mchod pa la brtson par gyur to/ /de nas gang gi tshe yang dag par rdzogs pa'i sangs rgyas 'khor ba 'jig /sangs rgyas kyi 'phrin las
100b1(mdo sde): thams cad mdzad nas/ phung po lhag ma med pa'i mya ngan las 'das pa'i dbyingasu mya ngan las 'das pa'i tshe/ rgyal po mdzes pas de'i sku gdung la mchod pa byas nas/ sku gdung gi mchod rten brtsigs te/ rnam pa
100b2(mdo sde): thams cad yongasu rdzogs par byas nas/ mchod rten de la mchod pa byas te/ smon lam btab pa/ kye ma dge ba'i rtsa ba 'dis/ bdag gang dang gang du skye bar 'gyur ba de dang der gal te/ lhar skye bar gyur na ni/ lha che bar
100b3(mdo sde): grags pa/ lha rnams kyi mnga' bdag tu gyur cig /gal te mir skye bar gyur na ni mi che bar grags pa'i mi rnams kyi nang nas rgyal srid kyi mnga' bdag tu gyur cig ces byas so/ /de nas rgyal pos smon lam 'debs pa zhabs ring
100b4(mdo sde): ba rnams kyis mthong nas dris pa/ lhas smon lam ci zhig btab lags/ de nas de dag la rgyas par bsnyad nas/ de thos ma thag tu de dag gis kyang mchod rten de la bkur sti byas nas/ smon lam btab pa/ kye ma
100b5(mdo sde): dge ba'i rtsa ba 'dis na/ bdag cag gang dang gang du skye bar 'gyur ba de dang der phyug cing / nor mang la longs spyod che ba'i rigasu skye bar shog shig /rgyal po 'di kho na la brten nas/ bdag cag gis ston pa 'di lta bu mnyes
100b6(mdo sde): par byed par gyur cig / mi mnyes par byed par ma gyur cig ces byas so/ /dge slong dag ji snyam du sems/ de'i tshe rgyal po mdzes par gyur pa gang yin pa de ni/ lha'i dbang po brgya byin 'di kho na yin te/ des der
100b7(mdo sde): yang dag par rdzogs pa'i sangs rgyas 'khor ba 'jig nyan thos kyi dge 'dun dang bcas pa la bsnyen bkur byas nas/ smon lam btab pa'i las de'i rnam par smin pas/ ched 'ga' lhar skyes pa'i tshe ni lha che bar grags par
100b8(mdo sde): gyur te/ lha rnams kyi mnga' bdag byas so/ /ched 'ga' mir skyes pa'i tshe ni/ mi che bar grags par gyur nas/ mi rnams kyi rgyal srid kyi mnga' bdag byas te/ dge slong dag nga yang dag par rdzogs pa'i
101a1(mdo sde): sangs rgyas 'khor ba 'jig dang shin tu mnyam pa dang / shugs mnyam pa dang / mdzad pa mnyam pa dang thabs mnyam pa brnyes par gyur nas/ 'dis nga mnyes par byas te/ mi mnyes par ma byas so/ /de'i
101a2(mdo sde): tshe zham ring ba brgyad khrir gyur pa gang yin pa de dag ni/ lha brgyad khri bo 'di dag kho na yin te/ de dag gis yang dag par rdzogs pa'i sangs rgyas 'khor ba 'jig nyan thos kyi dge 'dun dang bcas pa la bsnyen bkur byas nas/
101a3(mdo sde): smon lam btab pa'i las de'i rnam par smin pas gang dang gang du skyes pa de dang der/ phyug cing nor mang la longs spyod che ba'i rigs su skyes te/ brgya byin 'di kho na la brten nas 'di rnams kyis nga mnyes par byas te/
101a4(mdo sde): mi mnyes par ma byas so// //rgyal po zhes bya ba ni/ gleng gzhi mnyan du yod pa na bzhugs te de'i tshe mnyan du yod pa na/ bram ze zhig gnas pa des/ thabs zlar bab pa las/ chung ma blangs nas de de
101a5(mdo sde): dang lhan cig rtse dga' zhing dga' dgur spyod pa las/ phyi zhig na de'i chung ma la bu chags nas/ de zla ba dgu 'am bcu lon pa na bu btsas nas de gang gi tshe cher skyes pa de'i tshe/ yi ge dang bram ze'i spyod lam dang / spyod pa dang /
101a6(mdo sde): oM zhes bya ba dang / b+ho zhes bya ba dang / gtsang sbra dang / cho ga dang thal ba blang ba dang / ril ba thogs pa dang / nged brjod kyis rig byed dang / mchod sbyin gyi rig byed dang / snyan tshig gi rig byed dang / srid
101a7(mdo sde): srung gi rig byed dang / mchod sbyin bya ba dang / mchod sbyin byed du gzhug pa dang / sbyin pa dang blang ba dang / kha don byed pa dang / kha ton slob du gzhug pa'i thabs bslab nas/ las rnam pa drug la mkhas pa'i bram
101a8(mdo sde): zer gyur te/ de mthar gyis rig pa'i gnas bcwo brgyad la byang bar gyur te/ /de nas phyi zhig na pha ma gnyis shi'o/ /de gnyis shi nas khye'u des bsam pa/ bram ze rnams kyi lugs kyis na/ lo bzhi bcu rtsa brgyad kyi
101b1(mdo sde): bar du tshangs par spyod pa spyad nas/ de'i 'og tu chung ma len par byed kyis/ bdag gis kyang lo bzhi bcu rtsa brgyad tshangs par spyod pa spyad par bya'o snyam nas/ des lo bzhi bcu rtsa brgyad kyi bar du tshangs par spyod pa
101b2(mdo sde): spyad nas chung ma blangs te/ de'i chung ma gzugs bzang zhing blta na sdug la mdzes pa dang / g.yem zhing skyes pa 'dod pa zhig te/ de khyim thabs rgan po dang lhan cig 'dug pas snying mi tshim nas/ des skyes pa gzhan btsal
101b3(mdo sde): to/ /de nas phyi zhig na/ de'i blo skyes pa/ bdag gis khyim thab 'di ji srid 'di na 'dug pa'i bar du ni/ bdag skyes pa gzhan dang lhan cig nyal ba'i skabs med kyis/ bdag gis 'di yul gzhan du btang bar bya'o snyam nas/
101b4(mdo sde): bram ze de la smras pa/ ji ltar jo bo'i khyim na ji yang mi bdog na/ khyod kyis bdag blangs te ci bgyi/ bdag pha ma'i khyim du slar mchi'o/ /'on kyang bdag gis 'tshal ma bde blag tu 'tshal tu mchis so/ /bram zes smras
101b5(mdo sde): pa/ bzang mo mi dga' bar ma byed cig /bdag cag bram ze rnams la slong mos 'tsho ba yang yod kyis/ bdag yul gzhan du song la nor btsal te/ phyir 'ong ngo zhes byas nas/ chung ma la rgyags 'phogs te song ngo /
101b6(mdo sde): de song nas kar sha pa ni mang po zhig rnyed nas de dag khyer te/ mnyan du yod par chas pa las/ de lam du mi rgod kyis bcom nas de shin tu sug bsngal bar gyur te/ gal te bdag khyim du song na ni bram ze mo dang 'thab
101b7(mdo sde): mo chen po 'byung bar 'gyur gyis/ bdag gis 'tsho ba 'di lta bu btang la/ nags khung thibs por song te/ bdag 'chi bar bya'o snyam nas/ de nags khung thibs por songs te/ shing ka nas thag pas btags nas/
101b8(mdo sde): 'gag par byas pa las/ de'i skabasu bcom ldan 'das kyis dgongs pa/ bram ze 'di nga'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon gsum du byed par 'gyur ba zhig na/
102a1(mdo sde): 'di lta bu'i gzu lums byed cing 'dug go snyam du dgongs nas/ bcom ldan 'das mnyan du yod pa nas mi snang bar 'gyur te/ nags khung thibs po der gshegs nas/ bcom ldan 'das kyis bram ze de la bka' stsal pa/
102a2(mdo sde): bram ze gzu lum ma byed cig /ngas khyod la nor sbyin no zhes bka' stsal nas/ bcom ldan 'das kyis de la gter bstan te/ bram ze khyod kyi nor 'di yin gyi srog 'phangs pa ma dor cig ces bka' stsal nas/ bcom ldan 'das
102a3(mdo sde): slar gtsug lag khang du gshegs so/ /de nas bram ze des nor de dag khyer te rang gi khyim du song nas/ de khyim gyi 'byor pa rgyas par byas te bzhag nas sbyin pa dag sbyin zhing bsod nams dag byed pa la zhugaso/ /de nas phyi zhig na de'i
102a4(mdo sde): blo skyes pa/ dge sbyong go'u ta ma ni bdag la phan pa dang ldan pa yin gyis/ khyim na gnas pa btang la/ de'i thad du rab tu byung bar bya'o snyam ste/ khyim gyi 'khor btang nas bcom ldan 'das ga la ba der dong ste phyin nas/ bcom
102a5(mdo sde): ldan 'das kyi zhabs la mgo bos phyag 'tshal te/ chos mnyan pa'i phyir spyan sngar 'dug go/ /bcom ldan 'das kyis de'i bsam pa dang bag la nyal ba dang / khams dang / shes pa dang / rang bzhin thugasu chud nas de dang mthun
102a6(mdo sde): pa'i chos bstan te/ des na bram ze des stan de nyid la 'dug bzhin du/ 'jig tshogs la lta ba'i rtse mo mthon po nyi shu ye shes rdo rjes bcom nas/ rgyun tu zhugs pa'i 'bras bu mngon sum du byas te/ des bden pa mthong nas stan
102a7(mdo sde): las langs te/ bla gos phrag pa gcig tu bzar nas/ bcom ldan 'das ga la ba de logs su thal mo sbyar ba btud te/ bcom ldan 'das la 'di skad ces gsol
102a8(mdo sde): to/ /btsun pa bdag legs par gsungs pa'i chos 'dul ba la rab tu byung ba dang / bsnyen par rdzogs shing dge slong gi dngos po 'thob du rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /
102b1(mdo sde): de nas bcom ldan 'das kyis dge slong tshur shog ces bya ba'i tshig gis rab tu phyung te/ bsnyen par rdzogs par mdzad nas/ de la lung yang 'phog ste/ des kyang brtson pa dang / bsgrub pa dang 'bad pas/ nyon mongs pa thams cad
102b2(mdo sde): spangs te/ dgra bcom pa mngon sum du byas so/ /de nas dge slong rnams kyis sangs rgyas bcom ldan 'das la gsol pa/ btsun pa bram ze 'di dbul bas 'jigs nas/ bdag nyid 'gum par bgyid pa las/ bcom ldan 'das
102b3(mdo sde): kyis nor gyi phung po chen po dang sprad te/ g.yung drung gi mthar thug pa grub pa dang / bde ba'i mya ngan las 'das pa la bkod pa la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus la
102b4(mdo sde): yang bram ze 'di dbul bas 'jigs nas/ bdag nyid 'chi bar byas pa las/ ngas nor gyi phung po chen po byin nas/ dge ba bcu'i las kyi lam la ci ltar gnas par byas pa de nyon cig /dge slong dag sngon byung ba 'das pa'i dus
102b5(mdo sde): na/ grong khyer bA ra na se na rgyal po dbang chen sde zhes bya ba rgyal po byed de de'i ring la 'byor pa dang / rgyas pa dang / bde ba dang / lo legs pa dang / skye bo dang mi mang pos gang ba dang / rtsod pa dang / 'thab pa zhi ba dang / 'khrug pa dang /
102b6(mdo sde): nang 'khrug dang / chom rkun dang / nad dang / mu ge med pa dang / 'bras sA lu dang / bu ram shing dang / ba lang dang / ma he dang ldan par 'dug ste/ gnod pa med cing 'tsher ma dkrugs la/ bu cig pa sdug pa la bya ba bzhin du chos bzhin
102b7(mdo sde): du rgyal srid byed do/ /rgyal po yang byams pa'i bdag nyid can snying rje dang ldan pa/ sems can la byams pa/ sbyin pa la dga' ba zhig ste/ de sbyin pa dag sbyin zhing bsod nams dag byed de/ dge slong dang / bram ze dang / sdug cing 'phongs pa
102b8(mdo sde): dang bkren pa rnams la ci dang ci 'dod pa sbyin par byed do/ /bza' ba dang / bca' ba mang po sta 'on byas te/ srog chags nam mkha' la gnas pa dang / chu na gnas pa dang / thang la gnas pa rnams la sbyin par byed do/ /'jig rten dag kyang dge ba bcu'i
103a1(mdo sde): las kyi lam la bkod par byed do/ /de nas phyin can bdag gis sems can rnams la thams cad sbyin no zhes dam bcas so/ /de nas chos bzhin du rgyal po byed pas/ mi dang mi ma yin pa rnams kyis kyang de la bsrung ba
103a2(mdo sde): dang / bskyab pa dang / sba ba'i phyir brtson par byed de/ de dag gis dus dus su char gyi rgyun legs par 'bebs shing 'bru rnams rgyas par byed do/ /rgyal po de'i 'bangs kyi nyi 'og gi rgyal po ni/ chos ma yin pas rgyal po byed de/ shing sgrog dang /
103a3(mdo sde): rkang sgril dang / lag sgril dang / an pan gdags pa rnams kyis/ yul na gnas pa'i skye bo mang po la gnod par byed de de'i mi rnams nan gyis dpya blo skyes rgyud mas 'jigs te/ rgyal po dbang chen sde'i yul du dong ste 'khod do/ /de nas
103a4(mdo sde): phyi zhig na nyi 'og gi rgyal po de blon po mang pos zhabs 'bring byas nas/ yul bltar song song ba las/ des bltas na grong dang grong rdal dang / grong khyer dang / nags khrod kyi grong dang / tshong dus rnams stongs par mthong nas/ blon po
103a5(mdo sde): rnams la kwa'i ci'i phyir yul stongs pa la thug par gyur ces dris na blon po rnams na re/ lha rgyal po dbang chen sde'i yul 'byor pa dang / rgyas pa dang / bde ba dang / lo legs pa dang ldan la/ skye bo mang po de dag kyang dpya khral ma
103a6(mdo sde): mchis pa dang / 'gro bas 'khod pa na/ skye bo phal po rnams der dong te 'khod do zhes zer ro/ /de nas de thos ma thag tu nyi 'og gi rgyal po khros nas/ dpung gi tshogs yan lag bzhi go bskon te/ rgyal po dbang chen sde dang yul 'gyed
103a7(mdo sde): pa'i phyir drangs so/ /de nas rgyal po dbang chen sde nyi 'og gi rgyal po de khros nas dpung gi tshogs yan lag bzhi go bskon te/ bdag dang g.yul 'gyed pa'i phyir drangaso zhes thos so/ /thos nas kyang blon po rnams bsogs te
103a8(mdo sde): bsgo ba/ kye ngas ni tshe gcig gi 'tsho ba tsam gyi phyir sdig pa byed mi phod gyis/ gal te khyod yul phung bar 'gyur mi 'dod na ni/ nyi 'og gi rgyal po de la phyag 'tshol cig /nga ni de la gnod pa byed mi phod do zhes byas nas/ tshigasu bcad de
103b1(mdo sde): smras pa/ nags kyi nang na shing shun shar ba'i gos gyon cing / /'bras bu za la gcan zan dag dang 'grogs kyang bla'i/ /'jig rten pha rol dag gis 'dzem pa'i mi rnams kyis/ /rgyal srid dag gi phyir ni gsod dang bcing mi bya/ /de nas
103b2(mdo sde): blon po rnams kyis bsam pa/ rgyal po 'di ni su la yang gsod mi phod de/ bdag cag kun med par gyur na mi rung gis/ bdag cag thams cad gyi na la sdug bsngal bar gyur pa bas ni/ bdag cag 'di gcig pu bor yang bla'o snyam nas de
103b3(mdo sde): dag gis rgyal po bor te/ nyi 'og gi rgyal po de la babaso/ /de nas rgyal po dbang chen sdes kyang tshor te/ blon po 'di rnams kyis bdag bor ro snyam nas/ nags kyis nang du gnas bcas te/ de der song nas rtsa ba dang 'bras bu za zhing 'dug go/ /
103b4(mdo sde): de song ba'i 'og tu nyi 'og gi rgyal po de 'ongs nas yul mi rnams phab te/ rgyal po de gar song zhes dris na/ blon po rnams na re/ lha bros nas 'gro'o zhes zer ro/ /de nas nyi 'og gi rgyal pos yul de cham du phab ste/ dpa' bo thams cad kyi
103b5(mdo sde): bya dgar bgo bshar byas nas/ yul de nyid du btab te 'dug go/ /de nas de'i tshe ri khrod kyi grong zhig na/ bram ze dbul po 'tsho bas 'phongs pa zhig gnas te/ mthar gyis de'i bu dang bu mo mang po dang bcas nas/ de gso ba mang la yul der
103b6(mdo sde): mu ge yang byung nas/ de khyim gyi bza' mi rnams bskyed ma nus so/ /de nas bram ze des bA ra na ser rgyal po dbang chen sde zhes bya ba bzhugs te/ rgyal po de yang byams pa'i bdag nyid can/ snying rje dang ldan pa sems can la byams pa/ sbyin
103b7(mdo sde): pa la dga' ba/ thams cad sbyin par byed pa zhig go zhes thos nas/ bdag de'i thad du 'gro bar bya'o/ /de'i thad du song ba dang bdag ni nor de las 'ong snyam nas/ bA ra na ser song ngo de der song nas rgyal po dbang chen nagasu gnas bcas so
103b8(mdo sde): zhes thos so/ /de thos ma thag tu bram ze de/ shin tu sdug bsngal bar gyur nas bsam pa/ bdag de'i thad du dka' thub kyi nags tshal du song ba dang / de der 'dug kyang bdag la nor sbyin par gyur yang srid do snyam nas/ sa phyogs gang na
104a1(mdo sde): byang chub sems dpa' gnas pa der song ste/ de'i thad du song nas byang chub sems dpas de la tshig 'jam pos mgu bar byas te/ rtsa ba dang 'bras bu dag byin nas dris pa/ khyod 'dir ci la 'ong / bram zes smras
104a2(mdo sde): pa/ da ltar mu ge byung ste/ 'phongs shing gnod par gyur la/ bdag la gso ba yang mang na/ bdag gis de dag gso yang ma nus nas/ bdag gis thos na rgyal po dbang chen sde ni thams cad sbyin par byed do zhes de
104a3(mdo sde): thos nas/ de bdag gi nor gyi 'byung khung du 'gyur ro/ /snyam ste/ khyim gyi thad du mchis so/ /byang chub sems dpa'as smras pa/ des nags kyi nang du gnas bcas so zhes khyod kyis ma thos sam/ da de la
104a4(mdo sde): nor ga la yod/ de nas de thos ma thag tu bram ze de re thag chad nas sa la 'gyel to/ /de nas byang chub sems dpa'as de'i gdong du chu gtor te de bslang ngo / /de nas des bsam pa bdag la 'tsho ba 'di lta bu ci dgos kyis
104a5(mdo sde): bdag song la nags stug po'i nang du zhugs te/ 'chi bar bya'o snyam nas thag pa khyer te nags stug po'i nang du zhugs nas shing ka nas thag pas btags te 'gag par byas pa las/ byang chub sems dpa'as thong nas/
104a6(mdo sde): mthong ma thag tu snying rje skyes nas/ des bsam pa gal te bram ze 'dis bdag khrid de dgra'i thad du song na ni des 'di la nor gyi phung po sbyin par 'gyur ro snyam nas/ bram ze de la smras pa/ bram ze gzu lum ma byed cig
104a7(mdo sde): dang / ngas khyod kyi dbul ba bcad par bya'o/ /bram ze khyod tshur shog /nga phyin ka log tu dam por bcings la/ rgyal po che ge mo zhig gi thad du khrid de/ song shig dang / des khyod la nor gyi phung po chen po sbyin par
104a8(mdo sde): 'gyur ro/ /bram zes smras pa/ bdag ni khyod lta bu 'chings mi phod do/ /byang chub sems dpa'as smras pa/ the tsom med par gyis la nga chings te khrid de song shig /de las thabs gud na ma mthong ngo / /de nas bram
104b1(mdo sde): ze na re khyod ci ltar 'dod pa bzhin du bgyi'o zhes bgyis nas/ bram ze des byang chub sems dpa' phying ka log du bcings nas khrid de bA ra na ser chas so/ /de nas de skye bo mang po de dag gis mthong nas ngo shes te/ de dag
104b2(mdo sde): rgyal po'i thad du song ste gsol na/ de dag la rgyal po yid ches nas/ de brten bzhin du rgyal po'i pho brang nas phyung te/ byang chub sems dpa'i thad du song nas/ bram ze des/ byang chub sems dpa' dam du bcings
104b3(mdo sde): te khrid de 'ongs pa mthong ngo / /mthong nas kyang dris pa/ 'di khyod kyi ga las khrid de 'ongs/ des smras pa/ 'di ni lha'i dgra lags te/ 'di ni bdag gis dka' thub kyi nags tshal na gnas pa las mthus bzung nas
104b4(mdo sde): khrid de mchis so/ /de nas rgyal pos bsam pa/ rgyal po 'di ni lus che zhing stobs che la/ bram ze 'di ni lus nyams chung bas na/ 'di ni gzung bar ga la nus te/ 'di ni snying rje che la sems can la byams pas na/
104b5(mdo sde): 'dis bdag gis bdag bcings nas/ 'di la byin gor ma chags snyam ste/ bram ze/ 'di khyod kyis ji ltar gzung ba drang por smros shig /de nas bram ze des rgyal po de la ji ltar gyur pa bzhin du bsnyad do/ /de nas de thos
104b6(mdo sde): ma thag tu rgyal po de dad par gyur nas sems can dag pa 'di lta bu la bdag gis/ gnod pa byas so snyam nas bdag nyid kyis bkrol te/ rgyal po'i pho brang du spyan drangs nas yan lag thams cad kyis mkhyud de/
104b7(mdo sde): seng ge'i khri'i steng du gzhag nas/ cod pan gyi thabs phud de/ byang chub sems dpa'i dbu la btags nas smras pa/ khyod ni rgyal po'i 'os lags kyi/ bdag ni 'os ma lags so zhes byas nas/ des de
104b8(mdo sde): la dpung gi tshogs dang / dkor mdzod rnams phul nas bzod pa gsol te rang gi yul du song ngo / /de nas rgyal po dbang chen sdes/ bram ze de la nor gyi phung po chen po byin nas/ dge ba bcu'i las kyi lam la
105a1(mdo sde): gnas par byas so/ /dge slong dag de'i tshe rgyal po dbang chen sder gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe bram zer gyur pa gang yin pa de ni/ bram ze 'di kho na yin
105a2(mdo sde): te/ de'i tshe yang 'di dbul bas 'jigs pas/ bdag nyid 'chi bar byas pa las/ ngas nor gyi phung po chen po byin nas/ dge ba bcu'i las kyi lam la gnas par byas so/ /da ltar yang 'di dbul bas 'jigs pas/ bdag nyid
105a3(mdo sde): 'chi bar byas pa las/ ngas nor gyi phung po chen po byin nas/ g.yung drung gi mthar thug pa grub pa dang / bde ba'i mya ngan las 'das pa la bkod do// //rngon pa zhes bya ba ni bcom ldan 'das yul ma ga tar ljongs rgyu zhing gshegs
105a4(mdo sde): pa las/ rgyal po'i khab tu byon nas/ rgyal po'i khab kyi 'od ma'i tshal bya ka lan da ka gnas pa na bzhugs so/ /de'i tshe lha byin ni rgyal po'i khab na gnas pa'i skye bo mang po la rtag tu nyes pa byed de/ gang dang gang la
105a5(mdo sde): nyes pa byed pa de dang / bcom ldan 'das la nyes pas sting bar byed do/ /de nas bcom ldan 'das kyis tshe dang ldan pa/ kun dga' bo la bka' stsal pa/ kun dga' bo song la chos gos bsnam sbyar gyon te/ dge
105a6(mdo sde): slong su yang rung ba zhig grogs su khrid la/ rgyal po'i khab tu lam po che dang srang dang / bzhi mdo' dang sum mdo' dag tu bram ze dang / khyim bdag rnams la lhas sbyin nam/ lhas sbyin gyi phyogs su nyes pa nyes
105a7(mdo sde): pa byas pa des sangs rgyas sam chos sam dge 'dun la bdog par ma byed cig ces sgos shig / gal te lhas sbyin ni rdzu 'phrul che zhing mthu che ba yin no zhes zer na/ sngon ni rdzu 'phrul che na da ni de'i rdzu 'phrul nyams so/ /
105a8(mdo sde): shes gyis shig ces bka' stsal te/ /de nas kun dga' bo song ste/ rgyal po'i khab tu lam po che dang / srang dang / bzhi mdo' dang / sum mdo' dag tu bram ze dang / khyim bdag rnams la bsgo nas/
105b1(mdo sde): phyin cad bcom ldan 'das la nyes par sting bar mi byed do/ /de nas phyi zhig na bcom ldan 'das bsnyung bar gyur to/ sman pa 'tsho byed kyis bcom ldan 'das la sman mar lcags mda' zhes bya ba phul lo/ /
105b2(mdo sde): de nas bcom ldan 'das kyis sman pa'i rgyal po/ 'tsho byed la bka' stsal pa/ 'tsho byed ngo mtshar che 'am/ gsol pa bcom ldan 'das ngo mtshar che lags so/ /bka' stsal pa/ 'tsho byed rmad du byung ngam/ gsol
105b3(mdo sde): pa/ bcom ldan 'das rmad du byung lags so/ /bka' stsal pa/ 'tsho byed khyod shes sam/ gsol pa/ bcom ldan 'das bdag 'tshal lags so/ bka' stsal pa/ 'tsho byed khyod mi shes sam/
105b4(mdo sde): gsol pa bcom ldan 'das bdag ma 'tshal lags so/ /bka' stsal pa/ 'tsho byed ci zhig ngo mtshar che/ gsol pa/ bcom ldan 'das pa rnams rtswa za zhing chu 'thung la/ de dag las bdud rtsi 'di grub cing /
105b5(mdo sde): des sman mar lcags mda' zhes bgyi ba bsgral lags so/ /bka' stsal pa/ 'tsho byed ci zhig rmad du byung / gsol pa bcom ldan 'das/ sangs rgyas 'jig rten du byung ba las/ dam pa'i chos
105b6(mdo sde): bstan pa dang / dge 'dun gyi bsgrubs pa/ bzang po 'byung ba lags so/ /bka' stsal pa/ 'tsho byed khyod ci zhig shes/ gsol pa/ bcom ldan 'das skyes slan cad gdon mi 'tshal
105b7(mdo sde): bar 'gum par 'tshal lo/ /bka' stsal pa/ 'tsho byed khyod ci zhig mi shes/ gsol pa bcom ldan 'das/ gang du mchi ba de ma 'tshal lo/ /de nas dge slong rnams the tsom skyes nas/ the tsom
105b8(mdo sde): thams cad gcod pa/ sangs rgyas bcom ldan 'das/ la gsol pa/ btsun pa 'tsho byed kyis/ bcom ldan 'das kyis dgongs te/ gsungs pa rtogs pa la gzigs/ bcom ldan 'das
106a1(mdo sde): kyis bka' stsal pa/ dge slong dag da ltar 'ba' shig ma yin te/ 'das pa'i dus na yang 'dis nga'i dgongs te gsungs pa/ ci ltar rtogs pa de nyon cig /dge slong dag sngon byung ba 'das
106a2(mdo sde): pa'i dus na/ ri khrod kyi grong shig na khyim bdag phyug cing / nor mang la longs spyod che ba zhig gnas pa des/ thabs zlar bab pa las chung ma blangs nas/ de de dang lhan cig rtse zhing dga' la dga'
106a3(mdo sde): dgur spyod do/ /de rtse zhing dga' la dga' dgur spyod pa las/ phyis zhig na de'i chung ma la bu chags nas/ de zla ba dgu 'am/ bcu lon pa dang / khye'u zhig btsas te/ de'i btsas ston zhag
106a4(mdo sde): bdun gsum nyi shu rtsa gcig gi bar rgyas par sbyar nas/ rigs dang mthun par ming btags so/ /de'i 'og tu yang de rtse zhing dga' la dga' dgur spyod pa las bu zhig btsas te/ de'i
106a5(mdo sde): yang btsas ston rgyas par byas nas/ rigs dang mthun pa'i ming btags so/ /de nas bsam pa/ bdag gi bu lon 'tshob pa la/ nor spyod pa skyes zin gyi/ zong khyer la bdag
106a6(mdo sde): yul gzhan du 'gro bar bya snyam mo/ /de nas yang bsam pa/ bdag gis chung ma 'di byad gzugs bzang bas/ bdag gis 'di la kar sha pa ni mang po byin te song na ni/ skyes
106a7(mdo sde): pa gzhan dang / lhan cig tu dga' dgur spyod par 'gyur yang srid kyis/ ma la bdag gis 'di la kar sha pa ni nyung zhig byin te 'gro bar bya'o snyam nas/ des de la kar sha pa ni nyung ngu zhig byin
106a8(mdo sde): nas/ de ma yin pa gser rnams ni bum pa'i nang du bcug te/ bum pa'i mgrin pa mu tig gi 'phreng bas bcings nas/ dur khrod du shing rta rna zhes bya ba'i drung du sbas te bzhag
106b1(mdo sde): nas/ zong khyer te yul gzhan du song nas/ des der rnyed pa mang po grub nas des der yang chung ma blangs te 'dug na de'i bu mang po btsas so/ /de nas chung ma snga ma
106b2(mdo sde): gdu gu zhes bya bas lag pa 'ongs nas/ des nye dus bshug pa tsam gyis bu gnyis gsos ma thag nas/ bu gnyis kyis smras pa/ bdag
106b3(mdo sde): gnyis kyi pha gar song / mas smras pa/ bu yul ga ge mo zhig na gnas che ge mo zhig na 'dug ste/ de nor phun sum tshogs pa chen po
106b4(mdo sde): dang ldan zhes grag gis/ der song shig dang gal te na khyed kyi 'tsho ba'i thabs cung zad sbyin yang srid do zhes byas so/ /
106b5(mdo sde): de nas phu bo shos pha tshol du song ba las de lam nas lam du 'khor 'khor te/ mthar gyi pha'i drung du phyin nas/ phas bzhin gyi
106b6(mdo sde): gzugs las ngo shes nas skad phyung te smras pa/ khyod ga las 'ong / da gar 'gro zhes byas nas des rgyas par bsnyad do/ /
106b7(mdo sde): de nas phas
107a1(mdo sde): bsam pa/ 'di ni bdag gi bu de kho na yin no snyam nas/ des de bdag gi thad du bzhag nas bsko ba/ bu khyod kyis su la yang bdag gi pha yin zhes ma zer cig ces byas nas/ des de la byams par gyur to/ /
107a2(mdo sde): de nas bu gzhan rnams kyis yab khye'u 'di su'i lags/ phas smras pa/ nga'i mdza' bo'i bu yin no/ /de nas de dag gis bsam pa/ 'di ltar 'di las shin tu byams pa las/ 'di nyid kyi bu yin gor ma chag snyam
107a3(mdo sde): mo/ /de nas de dag gcig la gcig smras te/ 'di ni bdag gi phu bo yin no zhes zer ro/ /de nas phas bsam pa/ dgra'i nang na ni 'di lta ste/ mas dbyen 'di ma rung ba yin te/ 'di bsad du 'ong gis phyir btang ngo / /
107a4(mdo sde): de lta mod kyis gal te bdag gis cung zad cig 'di la byin na yang ldong pa can yin pa'i phyir lam du bsad du 'ong na/ ma la bdag gis 'di phyir btang ngo snyam nas/ yi ge zhig bris te byin pa/ gnas nas shar phyogs logs su
107a5(mdo sde): dpag tshad gcig tsam na/ /grong nas grong du mgyogs kyi rna ba'i shing drung na/ /thabs la mkhas pa bag dang ldan pas brkos nas kyang / /bdag dang nor skal gcig pa khyod kyis gsol bar gyis/ /mgul na 'dug pa gang
107a6(mdo sde): yin de ni gdu gu ma la byin zhes zer ba zhig yi ger bris nas byin te/ des yi ge khyer nas chas te song ba las/ nu bo rnams kyis lam du bzung ste/ pha las khyod kyis ci thob ces smras so/ /des smras pa/ ci yang ma thob ste/
107a7(mdo sde): yi ge 'di byin par zad do zhes byas so/ /de nas de dag na re 'di ni phas brid pa ste song shig ces byas nas de btang ste/ mthar gyi rang gi khyim du phyin nas/ re shig ngal sos shing / 'dug 'dug na mas smras pa/ khyod kyis pha
107a8(mdo sde): las ci thob/ bus smras pa/ ci yang ma thob mod kyi/ yi ge 'di lta bu zhig thob bo/ /mas smras pa/ bu khyod phas brid de/ lam gyi tshegs byung ba kho nar zad de ci yang ma grub bo/ /bus smras pa/ yul 'di ni che ba yin te/
107b1(mdo sde): bdag 'drid par mi byed do zhes byas nas/ de yi ge de dpyod pa la zhugs te/ grong nas zhes bya ba ni gang du skyes pa yin te/ de ni 'dir grong zhes bstan to/ /grong du zhes bya ba ni gang du phyung te/ bsreg pa'i sa yin no/ /mgyogs kyi
107b2(mdo sde): rna ba'i shing gi drung zhes bya ba la mgyogs shes bya ba ni rta yin te/ de ni rna ba'i shing zhes bya ba ni rta rna zhes bya te/ shing rta rna'i drung la bya'o/ /gnas nas shar phyogs logs su zhes bya ba ni shar phyogs yin no/ /dpag tshad
107b3(mdo sde): gcig tsam na zhes bya ba de ni dpag tshad gcig kho na la bya'o/ /des tshigs su bcad pa de lta bur dpyad nas/ mtshan mo mi rgyu ba'i tshe dur khrod du song nas/ de'i 'dab na rta rna zhes bya ba'i shing zhig 'dug te/ des de'i shar phyogs su
107b4(mdo sde): bcal te gnya' shing tsam tshun cad brkos pa dang / re shig na gser gyi bum pa mgrin pa mu tig gi phreng bas bcings pa zhig mthong nas/ de dga' ches te blangs nas khyim du song te/ mu tig gi phreng ba bkrol nas
107b5(mdo sde): gdu gu ma la byin no/ /dge slong dag ji snyam du sems/ de'i tshe khyim bdag du gyur pa de ni nga nyid yin no/ /de'i tshe de'i bur gyur pa gang yin pa de ni 'tsho byed 'di kho na yin te/ de'i tshe yang 'dis nga'i dgongs te gsungs pa rtogs
107b6(mdo sde): so/ /da ltar yang 'dis nga'i dgongs te gsungs pa rtogs so/ /de nas 'tsho byed kyis bsam pa/ bcom ldan 'das ni rdo rje lta bu'i sku mnga' la sku che bas na/ sman mar nyung ngu 'dis gso bar mi nus so snyam ste/ des brtags
107b7(mdo sde): nas sman mar sum bcu rtsa gnyis srang la bcal te/ bcom ldan 'das kyi skur gsol te/ lhung bzed kyi lhag ma ni dge slong rnams la bstabs pa las/ bcom ldan 'das kyi lhung bzed kyi lhag ma'o snyam nas/
107b8(mdo sde): dge slong rnams kyis btud cing btung ngo / /de nas lha byin gyis bsam pa/ bdag gis kyang sman mar btung ngo snyam nas/ des 'tsho byed la dris pa/ 'tsho byed dge slong go'u ta mas sman mar ci zhig thung / 'tsho byed
108a1(mdo sde): kyis smras pa/ srang sum cu rtsa gnyis gsol to/ /lhas sbyin gyis smras pa/ ngas kyang srang sum bcu rtsa gnyis gtong ngo / /'tsho byed kyis smras pa/ bcom ldan 'das ni rdo rje lta bu'i sku mnga' la sku che bas na/ /
108a2(mdo sde): sman mar de snyed gsol ba dang / 'ju bar spyod kyis khyod kyis ni 'ju mi nus so/ /lha sbyin gyis smras pa/ nga yang rdo rje lta bu'i lus can yin na/ ci'i phyir 'ju bar mi nus shes byas nas/ des kyang srang sum cu rtsa gnyis
108a3(mdo sde): mthungaso/ /nga rgyal gyi dbang gis ma zhu ba na/ de nas bcom ldan 'das kyis ni zhu bar gyur/ lhas sbyin gyis zhu bar ma gyur to/ /de nas phyi nyin yang 'tsho byed kyis bcom ldan 'das la sman mar 'bras chen gyi khu ba dang bcas
108a4(mdo sde): te sbyar ba gsol to/ /lhas sbyin gyis kyang bcom ldan 'das kyis gsol bas/ nga rgyal gyi dbang gis ma zhu bzhin du sman mar 'bras chen gyi khu bar sbyar te 'thungs pas/ zug gzer gyis btab ste/ gnad la bab pa'i
108a5(mdo sde): na tshas theb nas/ gzhi des sdug bsngal drag pa dang mi bzad pa dang / tsha ba dang / yid du mi 'ongs ba'i tshor ba myong nas/ nyin mtshan du gnyid kyang mi ldog par gyur to/ /tshe dang ldan pa kun dga' bo ni/ phu bo la byams te
108a6(mdo sde): des gtam de/ bcom ldan 'das la gsol to/ /de nas bcom ldan 'das kyis phyag glang po che'i sna lta bu 'khor lo dang / bkra shis dang / g.yung drung ris dang ldan pa/ bsod nams brgya phrag du ma las byung ba 'jigs
108a7(mdo sde): pa thams cad dbugs 'byin par byed pa'i phyag brkyang ste/ bya rgod kyi phung po'i ri las thal nas lha sbyin gyi mgo la bzhag ste/ bden pa mdzad pa/ bden pa gang gis nga'i bu gcig pa sgra gcan zin bzang po sdug
108a8(mdo sde): gu la ci lta ba bzhin du sems lhag chad med par lhas sbyin la yang de kho na bzhin du sems na/ bden pa 'dis ni nad zhi bar gyur cig ces gsungs nas/ bden pa bskul ba de kho na'i mod la lha sbyin gyi nad zhi bar gyur
108b1(mdo sde): te/ srog yal ba las phyir thob par gyur to/ /de nas bcom ldan 'das kyi phyag mthong nas ngo shes te/ des bsam pa 'di ni dge slong go'u ta ma'i lag pa yin no snyam nas/ de yun ring po nas sems kyi rgyud g.yo
108b2(mdo sde): sgyus/ /bsgrub pa'i rgyags pas gos shing dbang du byas pas na/ de ltar sangs rgyas kyi che ba nyid kyis nad zhi bar byas kyang / 'di skad du don grub khyod kyis dpyad legs par lobs te/ 'dis khyod 'tsho ba rnyed par
108b3(mdo sde): nus so zhes zer ro/ /de nas 'khor na 'khod pa rnams kyis sgra bsgrags pa/ lhas sbyin nad tshabs chen pos gzir te srog yal ba la/ bcom ldan 'das kyis bden pa bskul bas sos par mdzad do zhes
108b4(mdo sde): 'dzer to/ /lha sbyin gyi phyogs su shin tu zhen zhen pa rnams kyis kyang de thos nas/ bcom ldan 'das kyi ngo mtshar che bar brjod do/ /kye ma 'di'i byams pa ni yang dag par phun sum tshogs par gyur to/ /kye ma
108b5(mdo sde): sems can rnams la snying rje bsgomaso zhes/ 'dzer to/ /de nas dge slong rnams kyis lha sbyin la smras pa/ lha sbyin khyod ni bcom ldan 'das kyis sos par mdzad do/ /gyin da srog dang bral zin to/ /lha sbyin gyis
108b6(mdo sde): smras pa/ 'di ni yid bsgyur bar byed pa'i sgyu shes te/ des na 'jig rten thams cad zhi bar byed do/ /de nas de dag 'di ni drin du mi gzo ba dang / byas pa mi tshor ba zhig go snyam ste/ dong nas bcom ldan 'das ga
108b7(mdo sde): la ba der dong te lhags nas/ the tsom skyes te/ the tsom thams cad gcod pa/ sangs rgyas bcom ldan 'das la gsol pa/ btsun pa lhas sbyin drin du mi gzo ba dang / byas pa mi tshor ba dang / byas pa chud gsan
108b8(mdo sde): pa la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang 'di ji ltar drin du mi gzo ba dang / byas pa mi tshor ba dang / byas pa chud gson par byed pa de
109a1(mdo sde): nyon cig dge slong dag sngon byung ba 'das pa'i dus na/ yul be de ha zhes bya ba na/ rgyal po dbang chen sde rgyal po byed de/ de'i tshe nags khung dgon pa zhig na khron pa zhig yod de/ khron pa de'i nang du
109a2(mdo sde): srog chags lnga lhung te/ mi dang / seng ge dang / sbrul dang byi ba dang bya khra rnams so/ /rngon pa zhig kyang nags khung dgon pa de na ri dgas bshor zhing 'dug pa las/ skom zhing gdungs nas khron pa de'i drung du song ste/ des khron pa
109a3(mdo sde): de'i nang du bltas na mi des mthong ma thag tu kus btab ste/ kye grogs po bdag cag gi skyabs gyis shig ces byas so/ /de nas de thos ma thag tu rngon pa de yang de dag la snying rje skyes nas/ gal te bdag gis 'di
109a4(mdo sde): rnams ma phyung na ni/ 'di dag thams cad gyin da la 'chi bar 'gyur ro snyam nas/ des thag pa khyer te 'ongs nas de dag thams cad khron pa de'i nang nas bton to/ /de nas phyi zhig na rngon pa de ri dgas shor zhing nags khung
109a5(mdo sde): du song ba las/ ri dgas kyi rgyal po seng ge des mthong nas/ seng ges rngon pa la smras pa/ grogs po khyod ci'i phyir nags khung 'di na rgyu zhing 'dug /rngon pas smras pa/ ri dgas bshor ba'i phyir bdag 'di na rgyu
109a6(mdo sde): zhing 'dug ste/ bdag gi 'tsho ba 'di yin no/ /seng ges smras pa/ grogs po khyod nyon mongs par ma byed cig /ngas khyod la drin lan glan par bya ste/ khyod 'di na 'dug na ngas nyin gcig bzhin du ri dgas bzang ngo
109a7(mdo sde): cog bsad de/ sha ji snyed dgos pa de snyed sbyin no zhes smras nas/ ri dgas kyi rgyal po seng ge song ste/ des nyin gcig bzhin du ri dgas bzang ngo cog bsad nas/ mi de la sha mang po sbyin no/ /de nas phyi zhig na
109a8(mdo sde): rngon pa des sha khur gyis bskyal te/ rang gi khyim du 'gro ba na/ de bya khra des mthong nas ngo shes te/ khra des rngon pa de la smras pa/ grogs po khyod dka' bas 'tsho ba 'di lta bu zhig gis 'tsho zhing 'dug gam/
109b1(mdo sde): rngon pas smras pa/ bdag cag gi 'tsho ba ni 'di yin te/ thabs 'dis bdag 'tsho ba 'tshal lo/ /de nas khra des bsam pa/ mi 'dis sngon bdag gi srog phyung bas na/ 'di la bdag gis drin lan bsab dgos so snyam
109b2(mdo sde): nas/ des smras pa/ grogs po khyod 'dir 'dug shig dang bdag gi khyod kyis dbul bcad par bya'o zhes byas nas song ngo / /de nas khra des rgyal po'i pho brang 'khor du song nas/ bdag gi 'dir ci zhig rnyed par gyur cig gu
109b3(mdo sde): bdag gis de khyer nas mi de la sbyin par bya'o snyam ste/ steng gi nam mkha' la lding bzhin du bltas na/ de'i tshe rgyal po'i pho brang de na rgyal po dbang chen sde'i btsun mo dam pas rgyan thams cad bkrol nas gab rtse'i
109b4(mdo sde): nang du bzhag ste/ skra bkrus pa las khras rgyan rnams khyer nas mi de la byin te/ des khyer te rang gi khyim du chas pa las/ mi des mthong nas ngo shes te dris pa grogs po khyod kyis 'di ga las rnyed/ rngon pas
109b5(mdo sde): de la smras pa/ khras bdag la byin no zhes smras nas/ rngon pa de bdag gi khyim du song ngo / /de nas rgyal po dbang chen sdes/ bya ba thams cad la bsgo ba/ khyod deng la bya tshang thams cad du song ste/ rgyan de dag khyer te
109b6(mdo sde): shog shig ces byas so/ /mi snga ma des kyang tshor nas bsam pa/ 'dis bdag la lan gnyis khron par lhung ba las phyung na mi rung gis/ bdag rgyal po'i thad du song la gsol bar bya'o/ /'on tang bdag
109b7(mdo sde): la bya dga' sbyin par 'gyur ro snyam nas/ mi de song te rgyal po la gsol pa/ rngon pa che ge mo zhig gis/ lha'i rgyan rnams khyer ro zhes byas so/ /de nas de thos ma thag tu de la bya dga' chen po byin no/ /
109b8(mdo sde): de nas rngon pa de bkug ste/ rgyan rnams kyang phrog nas khri mon du bcug go khri mon na 'dug pa na/ byi ba des mthong nas ngo shes te des bsam pa/ mi gang gi srog phyung ba de ni 'di yin gyis/
110a1(mdo sde): 'di la bdag gis drin lan bsab par bya'o snyam nas/ des smras pa/ grogs po khyod ci nyes te khri mon 'dir bcug /de nas des de la rgyas par thams cad bsnyad do/ /de nas byi ba des smras pa/ grogs
110a2(mdo sde): po khyod brtan par mdzod la/ spro ba chen po bskyed cig dang / ngas khyod 'di na 'dug pa'i tshe/ zas dang skom gyis mod mi gzung bar bya'o zhes byas nas/ byi ba des mi de khri mon na 'dug pa de la zas dang / skom gyis mod
110a3(mdo sde): mi gzung bar byas so/ /de nas phyi zhig na mi de khri mon na 'dug bzhin du/ sbrul gdug pa des srog cig tu byas te/ 'di la drin lan glan par bya'o snyam du bsam nas/ mi de la smras pa/ kye mi khyod ngas khyod khri
110a4(mdo sde): mon/ 'di nas thar bar byas te/ dbang phyug gi bdag po chen po la gzhag par bya'o zhes byas nas/ ngas rgyal po 'di dug gis zin par byas la/ de bdag gi dug gis ci bya gtol med par gyur pa dang / de'i tshe
110a5(mdo sde): khyod khri mon na 'dug pas/ rgyal po 'di gzhan sus kyang sos par byed mi nus te/ nga 'ba' zhig gis gso nus so zhes bgyis shig /de nas rgyal po des khyod dgug pa dang / khyod der song la ba lang gi lci bas
110a6(mdo sde): dkyil 'khor gyis la/ me sbar te sngags bzlas brjod gyis shig dang / khyod kyi sgra thos pas nga 'ong gis khyod kyis nga 'ongs pa dang / 'di skad du/ yang na mer mchongs shig /yang na rgyal po'i dug med par gyis shig
110a7(mdo sde): ces byos shig dang / ngas khyod la 'di skad du bdag ni me'i nang du mchongs par bya'i/ rgyal po'i dug ni med par mi bya'o zhes bya'o/ /de nas khyod kyis nga la 'di skad du khyod kyis srog bor du rin kyang / ngas kyang rgyal
110a8(mdo sde): po'i srog mi gtong gi/ khyod kyi rgyal po 'di'i dug med par mi byar mi rung ngo gyis shig dang / ngas khyod kyi tshig gis rgyal po'i dug med par bya'o/ /'on tang de'i tshe rgyal po khyod la mnyes par gyur nas/
110b1(mdo sde): khri mon nas btang ste/ nor gyi phung po chen po sbyin par 'gyur ro zhes byas nas/ sbrul gdug pa de song ste rgyal po de dug gis zin nas/ rgyal po de ci bya gtol med par gyur nas/ rngon pa des btson srung rnams la smras
110b2(mdo sde): pa/ rgyal po 'di sus kyang dug med par mi nus te/ ngas 'di'i dug med par bya'o zhes byas so/ /de nas btson srungs rnams kyis rgyal po la gsol to/ /de nas rgyal pos mi de bkug ste smras pa/ kye gal te mi
110b3(mdo sde): khyod kyis nga'i srog gi skyabs byed nus par gyur na/ ngas khyod la nor gyi phung po chen po sbyin no zhes byas so/ /de nas mi des smras pa/ lha brtan por mdzod la spro ba chen po bskyed cig dang / bdag mchis bzhin du khyod grong
110b4(mdo sde): par mi 'gyur ro zhes byas nas/ mi des ba lang gi lci ba'i dkyil 'khor byas nas/ me sbar te sngags brjod do/ /de nas de thos nas sbrul gdug pa de dkyil 'khor gyi drung du 'ong ste 'dug go/ /de nas mi des smras pa/
110b5(mdo sde): khyod ni 'di na 'dug pa don gnyis shig bya dgos te/ yang na ni rgyal po'i dug med par gyis shig /yang na ni me'i nang du mchongs shig ces byas so/ /de nas sbrul gdug pas smras pa/ bdag ni 'di na 'dug pa
110b6(mdo sde): don gnyis bya dgos pa las/ yang na bdag nyid btang bar bya dgos so/ /yang na rgyal po bsad dgos so zhes byas nas/ sbrul gdug pa de mngon du phyogs shing 'dug pa las/ mi des bzlog ste smras
110b7(mdo sde): pa/ khyod kyis srog bor du zin kyang ngas rgyal po'i srog mi btang gis/ khyod kyis rgyal po 'di'i dug med par mi byar mi rung ngo zhes byas so/ /de nas de thos ma thag tu sbrul gdug pa des rgyal po'i dug med
110b8(mdo sde): par byas so/ /de nas rgyal po mnyes par/ gyur nas/ rngon pa de nor gyi phung po byin te btang ngo / /dge slong dag ji snyam du sems/ de'i tshe mngon par gyur pa byang chub sems dpa'i spyod pa la gnas pa
111a1(mdo sde): gang yin pa de ni nga nyid yin no/ /de'i tshe mi'i rgyal po la gsol ba gang yin pa de ni/ lhas sbyin 'di kho na yin te/ de'i tshe yang 'di drin du mi gzo ba dang / byas pa mi tshor ba dang / byas pa chud gson par gyur to// //
111a2(mdo sde): las brgya tham pa/ bam po sum cu rtsa lnga pa/ rmongs pa zhes bya ba ni/ gleng gzhi mnyan du yod pa na bzhugs te/ de'i tshe yul shug par ka na khyim bdag gcig gnas pa
111a3(mdo sde): des/ thabs zlar bab pa las ma chung ma blangs nas/ de de dang lhan gcig rtse zhing dga' la dga' mgur spyod pa las/ phyi zhig na de'i chung ma la bu chags nas/ zla ba dgu 'am bcu lon pa dang / khye'u gzugs bzang
111a4(mdo sde): zhing blta na sdug la mdzes pa zhig btsas te/ de'i btsas ston rgyas par byas nas/ ming rmongs pa zhes btags so/ /de nas khye'u rmongs pa 'o ma dang / zho dang / mar dang / zhun mar dang / mar gyi snying kus bskyed
111a5(mdo sde): bsrings te/ de gang gi tshe cher skyes pa de'i tshe/ yi ge dang / khong rtsis dang / shod dgod pa dang / lag rtsis dang / dbyung ba dang / dgram pa dang / gos brtags pa dang / nor bu brtags pa dang / rin po che brtags pa dang /
111a6(mdo sde): spos brtags pa dang / sman brtags pa dang / glang po che brtags pa dang / rta brtags pa dang / go mtshon brtags pa bslabs te/ yi ge mkhas pa dang / klog mkhas pa dang / 'dzangs pa dang / bya ba la gsal
111a7(mdo sde): ba dang yid gzhungs pa dang / brtags pa rnam pa brgyad la byang bar gyur to/ /de nas phyi zhig na de'i lus shur bur yungs 'bru tsam sha stag gis khyab par gyur te/ shur bu de dag kyang smin te rdol nas/ de'i lus
111a8(mdo sde): rmas zhu lub tu g.yogs par gyur to/ /de nas de'i phas sman pa thams cad las yo byad sbyar te gsos kyas/ des sos par byed ma nus nas/ de ci tsam du tshab che bar gyur pa de tsam du/ lus las rnag khrag 'dzags
111b1(mdo sde): te dri nga ba byung ngo / /de nas de'i lus thams cad spos chu sna tshogs kyis byugs te gos gyis g.yogs nas gso bar byed do/ /de nas de'i phu nu rnams kyis mthong nas ming spos te/ khye'u 'di'i lus gos dang / rgyan rnams
111b2(mdo sde): kyis g.yogs pas na/ 'di'i ming sbas pa zhes bya'o zhes zer ro/ /de nas de la la las ni rmongs pa zhes bya bar shes so/ /la las ni sbas pa zhes bya bar shes so/ /de nas phyi zhig na de'i pha ma gnyis shi'o/ /
111b3(mdo sde): pha ma gnyis shi nas las su bya ba thams cad khye'u des tshis byed de/ de las gang byed kyang rung zhing blas byed kyang rung / tshong byed kyang rung gru'i las byed kyang rung / de las byas so chog 'jig cing 'grub par mi 'gyur
111b4(mdo sde): ro de nas khyim bdag rmongs pa de 'di snyam du sems te/ bdag gis 'dir las gang byed kyang rung ste/ zhing blas byed kyang rung / tshong byed kyang rung / gru'i las byed kyang rung / bdag gi las byas so chog 'jig
111b5(mdo sde): cing grub par mi 'gyur na/ 'jig rten na mi 'jig pa'i chos gang 'jig par mi 'gyur ba 'ga' lta yod dam zhig gu snyam mo/ /de nas khyim bdag rmongs pa de'i mdza' bo dang / grogs po dang phu nu dang /
111b6(mdo sde): rgan rabs rnying gi sngon gyi lha zhig khyim bdag rmongs pa'i khyim gyi sgo ga la ba der song ste phyin nas/ khyim de thams cad snang ba chen pos khyab par byas te/ khyim bdag rmongs pa la 'di skad ces smras so/ /
111b7(mdo sde): khyim bdag khyod kyis 'jig rten na 'jig pa'i chos can gang yin pa dang / 'jig pa'i chos can ma yin pa gang yin pa mi shes sam/ khyim bdag gis smras pa/ lha bdag gis ni 'jig rten na 'jig pa'i chos
111b8(mdo sde): can gang yin pa dang / 'jig pa'i chos can ma yin pa gang yin pa mi shes na/ lha khyod kyis 'jig rten na 'jig pa'i chos gang yin pa dang / 'jig pa'i chos can ma yin pa gang yin pa shes sam/ lhas smras pa/
112a1(mdo sde): khyim bdag ngas kyang 'jig rten na 'jig pa'i chos can gang yin pa dang / 'jig pa'i chos can ma yin pa gang yin pa mi shes so/ /khyim bdag gis smras pa/ lha 'o na 'jig rten na 'jig pa'i chos
112a2(mdo sde): can gang yin pa dang / 'jig pa'i chos/ ma yin pa sus shes/ lhas smras pa/ khyim bdag shes pa yod de/ dge sbyong go'u ta ma shAkya'i bu/ shAkya'i rigs las skra dang kha spu bregs te/ chos gos tshon
112a3(mdo sde): can rnams bgos nas/ yang dag pa'i dad pas khyim nas khyim med par rab tu byung nas/ des bla na med pa yang dag par rdzogs pa'i byang chub tu mngon par rdzogs par sangs rgyas te/ bcom ldan 'das des ni 'jig
112a4(mdo sde): rten na 'jig pa'i chos can gang yin pa dang / 'jig pa'i chos can ma yin pa gang yin pa mkhyen to/ /khyim bdag gis smras pa/ lha bcom ldan 'das de da ltar ga la bzhugs/ lhas smras pa/ khyim bdag shar phyogs
112a5(mdo sde): kyi ljongs na/ yul mnyan du yod pa zhes bya ba zhig yod de/ de'i nang na rgyal bu rgyal byed kyi tshal mgon med zas sbyin gyi kun dga' ra ba na/ da ltar bcom ldan 'das de zhugs kyi/ khyim bdag khyod 'dod na/ bcom ldan
112a6(mdo sde): 'das ga la ba der song la der phyin nas/ bcom ldan 'das la don 'di dris la/ bcom ldan 'das des khyod la ci skad du lung bstan pa de bzhin du zung shig ces smras nas/ lha de de nyid du mi snang bar gyur to/ /de nas de thos
112a7(mdo sde): ma thag tu khyim bdag rmongs pa bcom ldan 'das la blta 'dod par gyur to/ /de nas phyi zhig na yul shur par ka'i tshong pa mang po de dag zong khyer te/ mnyan du yod par dong nas/ de dag gis khyim bdag rmongs pa'i mdun du/
112a8(mdo sde): sangs rgyas dang chos kyi bsngags pa brjod do/ /'di skad ces kyang smras te/ bcom ldan 'das de ni thams cad mkhyen pa thams cad gzigs pa yin gyi/ de blta ba'i phyir khyod song shig dang / des khyod kyi lus dang
112b1(mdo sde): sems kyi nad sos par 'gyur ro/ /de nas des tshig de thos nas lhag par yang bcom ldan 'das kyi thad du bltar 'gro ba'i spro ba skyes so/ /de nas phyi zhig na khyim bdag rmongs pas brgyags mang po khyer te/ bzhon pa bzang po la zhon
112b2(mdo sde): nas yul shur pa ka'i sa nas bar zhag gis mnyan du yod par phyin te/ de ji srid du bzhon du rung ba'i sa de srid du/ bzhon pas song nas/ bzhon pa las babs nas/ bcom ldan 'das ga la ba der song ste phyin nas/ bcom ldan
112b3(mdo sde): 'das kyi zhabs la mgo bos phyag 'tshal te/ phyogs gcig tu 'dug go/ /phyogs gcig tu 'dug nas/ khyim bdag rmongs pas bcom ldan 'das la 'di skad ces gsol to/ /btsun pa bdag ni rnag can gyi lus 'di mnam
112b4(mdo sde): par gyur pa/ ngo tsha bar gyur pas na spongs bar 'tshal lo/ /smad par 'tshal lo/ /bcom ldan 'das kyis bka' stsal pa/ khyim bdag lus 'di ni nad lta bu yin no/ /phol mig lta bu yin no/ /zug rngu lta bu yin no zhes
112b5(mdo sde): bka' stsal te/ bcom ldan 'das kyis phung po 'di nyid las brtsams nas/ de la de dang mthun pa'i chos bstan te/ de nas khyim bdag rmongs pas stan de nyid la 'dug bzhin du/ 'jig tshogs la lta ba'i ri'i rtse mo mtho ba
112b6(mdo sde): nyi shu ye shes rdo rjes bcom nas/ rgyun tu zhugs pa'i 'bras bu mngon sum du byas te/ des bden pa mthong nas bsam pa/ gal te bdag gi lus 'di kho na lta bu ma gyur na/ bdag kyang legs par gsungs pa'i chos 'dul ba
112b7(mdo sde): la rab tu byung ste/ chu bo rnams las yang dag par rgal bar bya ba dang / sbyor ba rnams las yang dag par 'da' bar bya ba'i phyir/ brtson pa dang / bsgrub pa dang / 'bad par bya ba zhig snyam mo/ /de ltar rab tu byung ba'i sems
112b8(mdo sde): bskyed ma thag tu khyim bdag de'i lus lag mthil bzhin du rma med par gyur to/ /de nas de lhag par yang bcom ldan 'das la dga' bar gyur to/ /de nas dga' bar gyur nas stan las langs te/ bla gos phrag pa
113a1(mdo sde): gcig tu bzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag legs par gsungs pa'i chos 'dul ba la rab tu byung ba
113a2(mdo sde): ba dang / bsnyen par rdzogs shing dge slong gi dngos po 'thob tu rung na/ bdag kyang bcom ldan 'das kyi thad du tshangs par spyod pa spyad par 'tshal lo/ /de nas bcom ldan 'das kyis dge slong tshur shog ces bya ba'i tshig gis
113a3(mdo sde): rab tu phyung te/ bsnyen par rdzogs par mdzad nas de la lung yang phog ste/ des kyang brtson pa dang / bsgrub pa dang 'bad pas nyon mongs pa thams cad spangs nas/ dgra bcom pa nyid mngon sum du byas te/ de dgra bcom pa khams gsum
113a4(mdo sde): pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgong nga'i sbubs bcom pa/
113a5(mdo sde): rig pa dang mngon par shes pa dang / so so yang dag par rig pa thob pa/ srid pa'i rnyed pa dang chags pa dang / bkur sti la mi blta ba/ dbang po dang nye dbang dang bcas pa'i lha rnams kyis mchod cing rjed pa dang / gus par smra ba'i
113a6(mdo sde): gnas su gyur to/ /de nas tshe dang ldan pa rmongs pa snga dro sham thabs dang chos gos gyon te/ lhung bzed thogs nas mnyan du yod par bsod snyoms la song ba las/ ba drus mas brdungs te bsad nas/ de 'chi kar dbang po rnams rnam
113a7(mdo sde): par dang zhing / mdog yongs su dag pa la pags pa'i mdog dkar por gyur to/ /de nas dge slong mang po snga dro sham thabs dang chos gos gyon te/ lhung bzed thogs nas mnyan du yod par bsod snyoms la dong ba las dge
113a8(mdo sde): slong mang po mnyan du yod par bsod snyoms la dong ba rnams kyis yul shur pa ka'i khyim bdag rmongs pa zhes bya ba gang yin pa de/ ba drus mas brdungs te bsad nas de 'chi kar dbang po rnams rnam par dang zhing bzhin gyi mdog
113b1(mdo sde): yongs su dag te/ pags pa'i mdog dkar bar gyur to zhes thos so/ /thos nas kyang dge slong mang po rnams mnyan du yod par bsod snyoms blangs te/ zan zos nas zas phyis len pa spangs nas/ lhung bzed dang chos gos bzhag
113b2(mdo sde): nas bcom ldan 'das ga la ba der song ste lhags nas/ bcom ldan 'das kyi zhabs la mgo bos phyag 'tshal te/ phyogs gcig tu 'khod do/ /phyogs gcig tu 'khod nas/ dge slong mang po rnams kyis bcom ldan 'das la 'di
113b3(mdo sde): skad ces gsol to/ /btsun pa 'di na bdag cag dge slong mang po snga dro sham thabs dang chos gos 'tshal te/ lhung bzed thogs nas mnyan du yod par bsod snyoms la mchis pa las/ yul shur par ka'i khyim bdag rmongs
113b4(mdo sde): pa zhes bgyi ba de/ ba drus mas brdungs te bkum nas/ de bkum kar dbang po rnams dang zhing bzhin gyi mdog yongs su dang ste/ pags pa'i mdog dkar bar gyur to zhes thos lags na/ de'i 'gro ba ni gang lags/ de'i skye gnas
113b5(mdo sde): ni gang lags/ 'gro ba'i sa ni gang lags/ bcom ldan 'das kyis bka' stsal pa/ dge slong dag rigs kyi bu de ni nga'i chos kyi rjes su mthun pa'i chos rtogs pas na nor du gyur pa yin no/ /dge slong dag rigs kyi bu de
113b6(mdo sde): mya ngan las 'das kyis/ 'di'i rus bu'i mchod pa gyis shig /de ltar bcom ldan 'das kyis tshe dang ldan pa rmongs pa mchog tu gyur par lung bstan nas/ dge slong mang po rnams kyis bcom ldan 'das kyis bka' stsal pa
113b7(mdo sde): bzhin du mnyan te bcom ldan 'das kyi thad nas deng nas/ de dag de'i rus bu'i mchod pa byas te/ rus bu'i mchod rten brtsigs nas bcom ldan 'das ga la ba der dong ste lhags nas/ bcom ldan 'das kyi zhabs la mgo bos
113b8(mdo sde): phyag 'tshal te/ bcom ldan 'das la 'di skad ces gsol to/ /btsun pa tshe dang ldan pa rmongs pas las ci bgyis na/ las de'i rnam par smin pas/ ba drus mas brdungs te bkum lags/ bcom ldan 'das kyis
114a1(mdo sde): bka' stsal pa/ dge slong dag 'di nyid kyis las de lta bu byas shing bsags pa'i steng du lhag par yang nga'i smon lam las gyur te/ bu ska ra'i sngon gyi rgyud las byung ba bzhin du rgyas par brjod par bya'o/ /gsol pa/
114a2(mdo sde): btsun pa tshe dang ldan pa rmongs pas las ci bgyis na/ las de'i rnam par smin pas phyug cing nor mang la longs spyod che ba'i rigasu skyes lags/ las ci bgyis na las de'i rnam par smin pas lus rma'i zhu lum du yog par
114a3(mdo sde): gyur te/ 'di'i lus rnag khrag 'dzag cing 'di'i lus las dri nga ba 'byung bar 'gyur la/ 'dis bcom ldan 'das mnyes par bgyis te/ mi mnyes par ma bgyis nas/ bcom ldan 'das kyi bstan pa la rab tu byung te/
114a4(mdo sde): nyon mongs pa thams cad spangs te/ dgra bcom pa nyid mngon sum du bgyis te/ rab tu byung ba'i sems bskyed ma thag tu/ de'i lus la rma ma mchis par gyur lags/ bcom ldan 'das kyis bka' stsal pa/ dge slong dag
114a5(mdo sde): da ltar 'ba' zhig ma yin te/ 'das pa'i dus na yang 'dis las de dag byas shing bsags pas na/ 'di nyid kyis las byas shing bsags pa de dag gzhan su zhig gis nyams su myong bar 'gyur te/ dge slong dag las
114a6(mdo sde): byas shing bsags pa rnams ni/ phyi rol gyi sa'i khams la rnam par smin par mi 'gyur/ chu'i khams dang me'i khams dang / rlung gi khams la rnam par smin par mi 'gyur te/ las dge ba dang / mi dge ba byas shing
114a7(mdo sde): bsags pa rnams ni zin pa'i phung po dang / khams dang skye mched rnams 'ba' zhig la rnam par smin par 'gyur ro/ /lus can dag gi las rnams ni/ /bskal pa brgyar yang chud mi za/ /tshogs shing dus la bab pa na/ /
114a8(mdo sde): 'bras bu nyid du smin par 'gyur/ /dge slong dag sngon byung ba 'das pa'i dus na/ grong khyer bA ra na se na rgyal po tshangs pas byin zhes bya ba zhig rgyal po byed de/ de'i tshe bA ra na se na khyim bdag gnyis zhig gnas pa las de
114b1(mdo sde): gnyis phan tshun 'gras nas/ de'i nang nas gcig gis rgyal po la nor mang po zhig phul te/ khyim bdag gcig shos rgyal po la brnyas nas de rgyal po tshangs pas byin gyis shags 'gyed pa'i tshe g.yo shags kyis pham par byas nas
114b2(mdo sde): khyim bdag de la byin te/ des de rang gi khyim du khrid nas lcag gis zhen par zhus nas/ lcag rma de dag gi nang du dug gi phye mas gtor te/ de'i lus sha snag bu bzhin du gyur nas/ de phu nu rnams kyis nor mang po zhig gis blus te/ sman pa'i
114b3(mdo sde): lung gis de'i lus sos par byas so/ /de nas phyi zhig na de skyo ba skyes nas bdag khyim na gnas pas chog gis/ dka' thub kyi nags tshal du 'gro snyams te/ sbyin bdag sbyin zhing bsod nams dag byas nas/ dka'
114b4(mdo sde): thub kyi nags tshal du rten bcas so/ /de der song nas slob dpon med pa dang / man ngag med par byang chub kyi phyogs kyi chos sum bcu rtsa bdun dran par byas nas/ rang sangs rgyas kyi byang chub mngon sum du byas so/ /de nas des
114b5(mdo sde): bsam pa/ khyim bdag des bdag gis rgyud las bsod nams ma yin pa chen po bskyed kyis/ bdag song la khyim bdag de'i ra mda' bya'o snyam nas/ gnas de nyid nas nam mkha' las khyim bdag de ga la ba der song nas/
114b6(mdo sde): 'bar ba dang / lam mer 'dug pa dang / char 'bab pa dang / glog 'gyu ba'i cho 'phrul rnams bstan to/ /so so'i skye bo ni rdzu 'phrul gyis myur du dad par gyur te/ de sdong po sog les bcad pa bzhin du de'i rkang pa la phyag
114b7(mdo sde): 'tshal te/ smras pa/ skal ba chen po pa mar spyon/ bdag nyes par spyod pa'i 'dam du bying ba las lag nas drang du gsol zhes byas so/ /de nas de kho na la snying brtse ba'i phyir sa la babs nas/ des de'i rkang pa la
114b8(mdo sde): phyag 'tshal te/ bzod pa gsol nas smras pa/ 'phags pa khyod kyang bsod snyoms bzhed la/ bdag kyang bsod nams 'tshal bas/ bdag gi skyed mos tshal 'di nyid du bzhugs shing dang / bdag gis yo byad thams cad
115a1(mdo sde): kyis bsnyen bkur bgyi'o/ /de nas rang sangs rgyas des khyim bdag de la cang mi smra bas gnang ngo / /de nas khyim bdag des rang sangs rgyas de'i phyir yal ga dang lo ma'i spyil po phub nas/ yo byad thams cad kyis bsnyen
115a2(mdo sde): bkur byed pa la zhugs so/ /de nas phyi zhig na rang sangs rgyas des bsam pa/ bdag gis rnag can gyi lus 'dis bya ba gang yin pa de ni bdag gis byas zin gyis/ ma la bdag zhi ba'i dbyings su 'jug par bya'o snyam nas/
115a3(mdo sde): 'bar ba dang / lam mer 'dug pa dang / char 'bab pa dang / glog 'gyu ba'i cho 'phrul rnams bstan nas/ phung po'i lhag ma med pa'i mya ngan las 'das pa'i dbyings su mya ngan las 'das so/ /de nas khyim bdag des de sku gdung
115a4(mdo sde): la mchod pa byas nas/ sku gdung gi mchod rten brtsigs te/ mchod rten chen po de la bkur sti chen po byas nas/ smon lam btab pa/ kye ma dge ba'i rtsa ba 'dis na bdag gang dang gang du skye bar gyur ba de dang der phyug cing nor mang la
115a5(mdo sde): longs spyod che ba'i rigs su skye bar shog shig / 'di bas kyang ches khyad par du 'phags pa'i ston pa mnyes par byed par gyur cig /mi mnyes par byed par ma gyur cig /yon tan 'di lta bu dag kyang bdag gis thob par shog
115a6(mdo sde): shig / bdag gis 'di la gnod par byas pa'i las de bdag la 'ong bar ma gyur cig /ci ste las 'di'i rnam par smin pa bdag la gdon mi za bar 'gyur na yang / rab tu byung ba'i sems bskyed ma thag tu/ bdag gi bkra
115a7(mdo sde): mi shis pa de med par gyur te/ bkra shis pa 'byung bar gyur cig ces byas so/ /dge slong dag ji snyam du sems/ de'i tshe khyim bdag du gyur pa gang yin pa de ni rmongs pa 'di kho na yin te/ des khyim bdag de'i lus la lcag
115a8(mdo sde): gis bzhus nas/ dug gi phye mas gtor ba'i las de'i rnam par smin pas ni gang dang gang du skyes pa de dang der lus 'di lta bur gyur to/ /des phyir yang rang sangs rgyas de la bkur sti byas nas/ smon lam btab pa'i las
115b1(mdo sde): de'i rnam pir smin pas ni gang dang gang du skyes pa de dang der phyug cing nor mang la longs spyod che ba'i rigs su skyes te/ dge slong dag rang sangs rgyas bye ba 'bum bas kyang ches khyad par du 'phags pa nga lta bu 'dis mnyes par byas te/
115b2(mdo sde): mi mnyes par ma byas la/ rab tu byung ba'i sems bskyed ma thag tu de'i bkra mi shis pa med par gyur nas/ bkra shis pa byung bar gyur te/ nga nyid kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon
115b3(mdo sde): sum du byas so/ /gzhan yang yang dag par rdzogs pa'i sangs rgyas 'od srung gi gsungs rab la 'di rab tu byung ste/ der 'dis tshe gcig tu tshangs par spyod pa spyad nas dbang po rnams yongs su smin pa des na da ltar rnam par grol bar gyur
115b4(mdo sde): to/ / //bram ze gsum zhes bya ba de la bram ze dang po ni/ gleng gzhi mnyan du yod pa na bzhugs te/ de'i tshe mnyan du yod pa na bram ze zhig gis mchod sbyin bya bar brtsams te/ mchod sbyin byed pa der rgyal khams tha dad pa'i bram ze rnams
115b5(mdo sde): 'dus par gyur te/ de dag gis bsam pa/ mchod sbyin byed pa gang du 'thab mo dang / 'tshang 'dru ba dang / 'gyed pa dang rtsod pa 'byung ba'i mchod sbyin de ni mi 'grub bo snyam mo/ /de nas phyi zhig na mchod sbyin byed pa der ljongs na gnas pa'i
115b6(mdo sde): bram ze dang / mthil na gnas pa'i bram ze yon gyi phyir 'dus pa rnams 'thab mo byung nas/ mthil na gnas pa'i bram ze rnams kyis smras pa/ khyed ni zhing blas kyis 'tsho ba tshol ba yin pas na/ yon 'di rnams ni khyod la 'os
115b7(mdo sde): pa ma yin no/ /nged ni yon gnas yin pas na/ yon 'di rnams ni nged la 'os so zhes zer ro/ /ljongs na gnas pa rnams na re/ kye khyod rnams kyang rgyal po'i dpa' bo la bsten pa yin pas na/ khyod ni yon gyi gnas ma yin gyi
115b8(mdo sde): nged ni yon gnas yin pas/ yon gyi 'os yin no zhes zer nas/ de dag der 'thab mo dang / 'tshang 'dru ba dang 'gyed pa dang / rtsod pas g.yem spyo zhing 'khod pa'i skabs su/ bram ze gzhan zhig gis mchod sbyin byed pa'i gnas de nas
116a1(mdo sde): gser dang dngul dang bza' ba dang / bca' ba mang po khyer te bros pa las/ de bram ze de dag gis bzung nas khu tshur dang / rdog pa dag gis shin tu zhen par brdegs te bor ro/ /de nas de brdegs btsogs pas 'chi bas
116a2(mdo sde): 'jigs shing skrag nas/ rgyal bu rgyal byed kyi tshal du zhugs so/ /de der zhugs nas/ sangs rgyas la sogs pa dge slong gi dge 'dun spyod lam mdzes shing sgra bskyungs te/ ca co med par 'khod pa mthong ngo / /mthong ma thag tu
116a3(mdo sde): de bcom ldan 'das kyi bstan pa la dga' bar gyur to/ /de dga' bar gyur nas bsam pa/ bdag bram ze byed pas chog gis/ bcom ldan 'das kyi bstan pa la rab tu byung bar bya'o snyam nas/ bcom ldan 'das ga la ba der
116a4(mdo sde): songs te phyin nas/ bcom ldan 'das kyi zhabs la mgo bos phyag 'tshal te/ bla gos phrag pa gcig tu bzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces
116a5(mdo sde): gsol to/ /btsun pa bdag legs par gsungs pa'i chos 'dul ba la rab tu byung ba dang / bsnyen par rdzogs shing dge slong gi dngos po thob tu rung na/ bdag kyang bcom ldan 'das kyi thad du tshangs par spyad pa spyod par
116a6(mdo sde): 'tshal lo/ /de nas bcom ldan 'das kyis de la dge slong tshur shog ces bya ba'i tshig gis rab tu phyung ste/ bsnyen par rdzogs par mdzad nas de la lung yang phog ste/ des kyang brtson pa dang / bsgrub pa dang / 'bad pas nyon mongs
116a7(mdo sde): pa thams cad spangs nas/ dgra bcom pa nyid mngon sum du byas te/ des dgra bcom pa nyid thob nas bsam pa/ bdag gis gdul bar bya ba 'ga' lta ci yod snyam ste/ des bltas na mchod sbyin gyi bdag po la sogs
116a8(mdo sde): pa/ bram ze stong phrag mang po 'dul bar 'gyur ba mthong nas/ rgyal bu rgyal byed kyi tshal nas mi snang bar gyur te/ gnas de nyid nas nam mkha' la mchod sbyin gyi gnas der song nas mchod sbyin gyi bdag po dang /
116b1(mdo sde): bram ze gzhan de dag gis dge slong de steng gi nam mkha' las 'ong ba mthong ngo / /mthong nas kyang de dag dge slong de la shin tu dga' bar gyur to/ /dga' bar gyur nas de rnams kyis pang gis 'khyud de stan la bzhag
116b2(mdo sde): nas/ rkang pa la phyag 'tshal te/ chos mnyan pa'i phyir mdun du 'khod do/ /de nas dge slong des de dag la de dang mthun pa'i chos bstan te/ de nas mchod sbyin gyi bdag po dang / bram ze de dag gis stan de dag nyid la 'khod bzhin
116b3(mdo sde): du 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun tu zhugs pa'i 'bras bu mngon sum du byas so/ /'khor de dag gi nang nas phal cher ni sangs rgyas la gzhol ba dang / chos la
116b4(mdo sde): 'bab pa dang / dge 'dun la bab par byas te bkod do/ /de nas dge slong rnams kyis sangs rgyas bcom ldan 'das la zhus pa/ btsun pa bram ze 'dis las ci bgyis na/ las de'i rnam par smin pas 'dis bcom
116b5(mdo sde): ldan 'das mnyes par bgyis te/ mi mnyes par ma bgyis la bcom ldan 'das kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du bgyis lags/ bcom ldan
116b6(mdo sde): 'das kyis bka' stsal pa/ smon lam gyis dbang las gyur to/ /gsol pa/ 'dis smon lam gang du btab lags/ dge slong dag sngon byung ba 'das pa'i dus na/ bskal pa bzang po 'di nyid la skye dgu'i
116b7(mdo sde): tshe lo nyi khri thub pa na/ yang dag par rdzogs pa'i sangs rgyas rig pa dang zhabs su ldan pa/ bde bar gshegs pa 'jig rten mkhyen pa/ skyes bu 'dul ba'i kha lo bsgyur ba/ bla na med pa/ lha dang
116b8(mdo sde): mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung ste/ de'i tshe bA ra na se na bram ze zhig gnas pa las/ gtan tshigs snga ma bzhin du gyur te/ rab tu byung nas des der tshe gcig tu
117a1(mdo sde): tshangs par spyod pa spyad nas 'chi khar smon lam btab pa/ 'di ltar bdag gis yang dag par rdzogs pa'i sangs rgyas 'od srung gi bstan pa la/ tshe gcig tu tshangs par spyod pa spyad kyang / yon tan gyi
117a2(mdo sde): tshogs ci yang ma thob kyi yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig / mi mnyes
117a3(mdo sde): par byed par ma gyur cig / de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig ces byas so/ /dge slong dag ci snyam du sems/ de'i tshe
117a4(mdo sde): bram zer gyur pa gang yin pa de ni/ bram ze 'di kho na yin te/ des der tshe gcig tu tshangs par spyod pa nas/ 'chi kar smon lam btab te/ yang dag par rdzogs pa'i sangs rgyas 'od srung gis bram ze'i khye'u bla ma lung
117a5(mdo sde): bstan pa gang yin pa'i sangs rgyas bcom ldan 'das de bdag gis mnyes par byed par gyur cig / mi mnyes par byed par ma gyur cig /de kho na'i bstan pa la rab tu byung nas/ nyon mongs pa thams cad spangs te/
117a6(mdo sde): dgra bcom pa nyid mngon sum du byed par gyur cig ces byas pa des na/ dge slong dag nga rdzogs pa'i sangs rgyas 'od srung dang shin tu mnyam pa dang shugs mnyam pa dang / mdzad pa mnyam pa dang / thabs mnyam pa brnyes
117a7(mdo sde): par gyur nas/ 'dis nga mnyes par byas te mi mnyes par ma byas la/ nga nyid kyi bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byas so// //
117a8(mdo sde): bram ze gnyis pa ni gleng gzhi mnyan du yod pa na bzhugs te/ de'i tshe mnyan du yod pa na bram ze zhig gnas pa des/ thabs zlar babs pa las chung ma blangs nas/ de de dang lhan cig tu rtse dga' la dga' dgur spyod
117b1(mdo sde): pa las/ phyi zhig na de'i chung ma la bu chags nas de zla ba dgu'am bcu lon pa dang bu btsas te/ rigs dang mthun par ming btags nas/ de 'o ma dang zho dang mar dang zhun mar dang mar gyi snying kus bskyed bsrings te/ gang gi tshe
117b2(mdo sde): cher skyes pa de'i tshe/ de yi ge bslabs so/ /bram ze rnams kyi lugs kyis na/ tshes brgyad dang bcwo lnga'i nyin par sang bar byed de/ res 'ga' ni grong khyer ltar 'gro'o/ /res 'ga' ni mu stegs bltar 'gro ba 'am/ yam sreg
117b3(mdo sde): shing thur 'gro'o/ /de nas phyi zhig na bram ze'i khye'u des dus la bab nas/ rgyal bu rgyal byed kyi tshal du song ngo / /de'i tshe bcom ldan 'das 'khor brgya phrag du ma'i nang na bzhugs shing chos ston te/ bram ze'i
117b4(mdo sde): khye'u des thag ring po zhig nas sangs rgyas bcom ldan 'das mthong ngo / /mthong nas kyang bcom ldan 'das la shin tu dga' bar gyur to/ /dga' bar gyur nas bcom ldan 'das ga la ba der song te phyin nas/ bcom ldan 'das
117b5(mdo sde): kyi zhabs la phyag 'tshal te/ chos mnyan pa'i phyir spyan sngar 'dug go/ /de nas bcom ldan 'das kyis de'i rkyen dang 'tsham pa'i chos bstan nas skyabs su 'gro ba dang / bslab pa'i gzhi rnams la gnas par byas so/ /de nas des
117b6(mdo sde): bcom ldan 'das kyi gtam gyi mjug rdzogs par rig nas/ bcom ldan 'das kyis gsungs pa la mngon par bstod cing rjes su yi rangs nas/ bcom ldan 'das kyi zhabs la mgo bos phyag 'tshal nas/ bcom ldan 'das kyi
117b7(mdo sde): thad nas song ngo / /de nas phyi zhig na bram ze'i khye'u des mchod sbyin bya bar brtsams nas/ bram ze'i khye'u mchod sbyin gyi gnas na 'dug pas bsam pa/ gal te bcom ldan 'das mchod sbyin gyi gnas 'dir gshegs te/
117b8(mdo sde): longs spyod par mdzad cing / bcom ldan 'das gral gyi gtso bo la bzhugs na mchod sbyin gyi gnas mdzes par 'gyur to snyam nas des bsam pa/ bcom ldan 'das spyan drangs te/ kye ma bcom ldan 'das mchod sbyin gyi gnas
118a1(mdo sde): 'dir longs spyod cing gshegs par gyur cig ces bslabs so/ /de nas bram ze'i khye'u des sems bskyed ma thag tu/ bcom ldan 'das rgyal bu rgyal byed kyi tshal nas mi snang bar gyur te/
118a2(mdo sde): mchod sbyin gyi gnas su gshegs nas/ mi snang bar bram ze thams cad kyi gral gtso bo la bzhugs so/ /bram ze'i khye'u des ni sangs rgyas bcom ldan 'das gral gyi gtso bo la bzhugs pa mthong ngo / /mthong nas kyang bram ze'i khye'u
118a3(mdo sde): des bcom ldan 'das bde bar bzhugs par rig nas/ bza' ba dang bca' ba bzang pos tshim par byas te/ bcom ldan 'das kyis kyang mchod sbyin gyi gnas de longs spyod nas/ mi snang bar bram ze thams cad la 'od zer gtang
118a4(mdo sde): nas rgyal bu rgyal byed kyi tshal du gshegs so/ /de nas bram ze de dag gis mchod sbyin gyi gnas thams cad snang ba chen pos khyab par mthong ngo / /mthong nas kyang de dag na re bdag cag gi mchod sbyin grub po zhes zer ro/ /kha cig na re bdag
118a5(mdo sde): cag gi mchod sbyin gyi gnas su mi mjed kyi bdag po tshangs pa byung ngo zhes zer ro/ /gzhan kha cig na re 'di tshangs pa ma yin gyis/ dbang phyug de bdag cag gi mchod sbyin gyi gnas su gshegs so zhes zer ro/ /gzhan kha
118a6(mdo sde): cig na re 'di tshangs pa yang ma yin/ dbang phyug kyang ma yin gyis/ khyab 'jug de bdag gi mchod sbyin gyi gnas 'dir byung ngo zhes zer ro/ /bram ze'i khye'u na re khyod rnams thams cad ni bslus pa yin te/ mchod sbyin gyi
118a7(mdo sde): gnas 'dir ni bcom ldan 'das gshegs so zhes zer ro/ /de nas bram ze rnams bram ze'i khye'u la yid ma ches nas/ bram ze'i khye'us smras pa/ bdag gis sang nang par khyed kyi mngon sum du 'gyur bar bya'i
118a8(mdo sde): zhes byas nas/ bram ze'i khye'u des phyir nyin bram ze thams cad 'tshogs pa'i nang du/ bla gos phrag pa gcig tu bzer nas/ pus mo g.yas pa'i lha nga sa btsugs nas/ rgyal bu rgyal byed kyi
118b1(mdo sde): tshal logs su phyogs te/ thal mo sbyar nas sems bskyed de tshigs su bcad de smras pa/ btsun pa bcom ldan 'das ni 'di lta ste/ 'das pa dang ma 'ongs pa dang / da ltar byung ba ci yang mi mkhyen pa 'am mi gzigs pa
118b2(mdo sde): 'am/ mi rtogs pa 'am/ thugs su mi chud pa ci yang mi mnga' na/ kye ma bcom ldan 'das dge slong gi dge 'dun dang / thabs gcig tu bdag gi mchod sbyin gyi gnas 'dir gshegs te longs spyod par gsol zhes byas
118b3(mdo sde): so/ /de nas de skad ces brjod pa'i mod la/ bcom ldan 'das dge slong mang pos zhabs ring byas te/ dge slong gi dge 'dun gyis mdun du bdar nas/ nam mkha' las mchod sbyin gyi gnas der gshegs te/ mi snang bar
118b4(mdo sde): bram ze de rnams kyis gdan bshams pa la bzhugs nas/ bram ze des sangs rgyas la sogs pa dge slong gi dge 'dun mchod sbyin gyi gnas su bzhugs pa mthong ngo / /mthong nas kyang bcom ldan 'das ga la ba der song
118b5(mdo sde): te phyin nas/ bcom ldan 'das kyi zhabs la mgo bos phyag 'tshal te/ bcom ldan 'das mnyes par byas so/ /de nas bram ze rnams na re khye'u 'di ni smyos te gcig pu ci yang bla zhing 'dug go zhes zer ro/ /de nas
118b6(mdo sde): bram ze'i khye'us smras pa/ bdag ni smyos pa ma yin gyis/ bcom ldan 'das dge slong gi dge 'dun gyis zhabs ring byas te/ mchod sbyin gyi gnas kyi dbus na bzhugs so zhes byas so/ /de nas bram ze'i khye'u des
118b7(mdo sde): de skad brjod ma thag tu/ ci nas bram ze de dag thams cad kyis/ bcom ldan 'das nyan thos kyi dge 'dun dang bcas par/ mchod sbyin gyi gnas kyi dbus na bzhugs par mthong bar 'gyur ba de lta bur bzhugs so/ /
118b8(mdo sde): de nas bram ze'i khye'u des 'jig rten thams cad kyi mngon sum du/ bcom ldan 'das nyan thos kyi dge 'dun dang bcas par bza' ba dang / bca' ba gtsang ma bzang po mang pos tshim par byas te/ ci bzhed pa bstabs
119a1(mdo sde): nas bcom ldan 'das bshos gsol zin te/ stsang sder ni gyur/ phyag ni bcabs par rig nas stan ches dma' ba zhig blangs te/ chos mnyan pa'i phyir spyan sngar 'dug go/ /de nas bcom ldan 'das kyis
119a2(mdo sde): bram ze'i khye'u de la chos kyi gtam gyis yang dag par bstan/ yang dag par 'dzin du 'jug /yang dag par gzengs bstod/ yang dag par dga' bar mdzad nas/ gdan las bzhengs te gshegs so/ /de nas bram ze rnams
119a3(mdo sde): gzhi de las khro ba'i kun nas dkris pa chen po skyes te/ nged kyi phyir bza' ba dang bca' ba bshams pa de dag dge sbyong go'u ta ma la byin no zhes zer zhing de dag khros pas bram ze'i khye'u de bsad par byas pa las bros te/ rgyal bu
119a4(mdo sde): rgyal byed kyi tshal du song na/ 'on kyang bram ze'i khye'u de dag de'i phyi bzhin du 'brangs te/ rgyal bu rgyal byed kyi tshal gyi bar du song nas smras pa/ bdag cag gis 'di rgyal bu rgyal byed kyi tshal du bsad par mi nus te/
119a5(mdo sde): khyim bdag mgon med zas sbyin gyis yongs su bzung ba yin pa'i steng du/ rgyal po gsal rgyal gyis khrims bcas so snyam du rig nas phyir log go/ /bram ze'i khye'u de ni 'jigs shing skrag nas/ bcom ldan 'das
119a6(mdo sde): ga la ba der songs te phyin nas/ bcom ldan 'das kyi zhabs la mgo bos phyag 'tshal te/ chos mnyan pa'i phyir spyan sngar 'dug go/ /de nas bcom ldan 'das kyis de'i bsam pa dang / bag la nyal ba dang / khams
119a7(mdo sde): dang shes pa dang / rang bzhin thugs su chud nas/ de dang mthun pa'i chos bstan te/ de nas bram ze'i khye'u des stan de nyid la 'dug bzhin du 'jig tshogs la lta ba'i ri'i rtse mo mthon po nyi shu ye shes
119a8(mdo sde): rdo rjes bcom nas/ rgyun tu zhugs pa'i 'bras bu mngon sum du byas te/ des bden pa mthong nas stan las langs te/ bla gos phrag pa gcig tu bzar nas/ bcom ldan 'das ga la ba de logs
119b1(mdo sde): su thal mo sbyar ba btud de/ bcom ldan 'das la 'di skad ces gsol to/ /btsun pa bdag gis dge ba'i bshes gnyen bcom ldan 'das la brten nas/ sems can dmyal ba dang / dud 'gro dang yi dags rnams
119b2(mdo sde): las byung ste/ lha dang mi rnams kyi nang du gom pa 'dor du stsal ba dang / 'khor ba'i mthas gtugs pa dang / khrag dang mchi ma'i rgya mtsho rnams skams pa dang / rus pa'i ri bo rnams las bsgral ba dang / thog ma ma mchis pa'i
119b3(mdo sde): dus nas bsags pa'i 'jig tshogs la lta ba'i ri'i rtse mo mthon po nyi shu ye shes rdo rjes bcom nas/ rgyun tu zhugs pa'i 'bras bu thob par mdzad pa lta bu ni/ bdag cag la phas kyang ma bgyis/ mas kyang ma bgyis/
119b4(mdo sde): rgyal pos kyang ma bgyis/ lha rnams kyis kyang ma bgyis/ nang mi dang gnyen mang po rnams kyis kyang ma bgyis/ sngon gyi mtshun rnams kyis kyang ma bgyis/ dge sbyong dang bram ze rnams kyis kyang ma bgyis lags
119b5(mdo sde): so/ /btsun pa bdag legs par gsungs pa'i chos 'dul ba la rab tu 'byung ba dang / bsnyen par rdzogs shing dge slong gi dngos po thob tu rung na bdag kyang bcom ldan 'das kyi thad du tshangs par spyod pa spyad
119b6(mdo sde): par 'tshal lo/ /de nas bcom ldan 'das kyis dge slong tshur shog ces bya ba'i tshig gis rab tu phyung ste bsnyen par rdzogs par mdzad nas/ de la lung yang phog ste/ des kyang brtson pa dang / bsgrub pa dang /
119b7(mdo sde): 'bad pas nyon mongs pa thams cad spangs te/ dgra bcom pa nyid mngon sum du byas so/ /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das bram ze'i khye'u 'di
119b8(mdo sde): bram ze rnams kyis 'gum par chad pa las/ de 'jigs shing skrag nas rab tu byung te/ nyon mongs pa thams cad spangs nas/ dgra bcom pa nyid mngon sum du bgyis pa la gzigs/ bcom ldan 'das kyis
120a1(mdo sde): bka' stsal pa/ de lta 'ba' zhig ma yin te/ 'das pa'i dus na yang bram ze'i khye'u 'di bram ze 'di dag kho nas bsad par byas pa las/ 'di 'jigs shing skrag nas rab tu byung te/ 'di ltar tshe
120a2(mdo sde): gcig gi bar du tshangs par spyod pa de nyon cig / dge slong dag sngon byung ba 'das pa'i dus na/ bskal pa bzang po 'di nyid la skye dgu'i tshe lo nyi khri thub pa na/ yang dag par rdzogs pa'i sangs rgyas rig pa dang zhabs su
120a3(mdo sde): ldan pa/ bde bar gshegs pa 'jig rten mkhyen pa/ skyes bu 'dul ba'i kha lo bsgyur ba/ bla na med pa/ lha dang mi rnams kyi ston pa/ sangs rgyas bcom ldan 'das 'od srung zhes bya ba 'jig rten du byung te/
120a4(mdo sde): de'i tshe bA ra na se na bram ze zhig gnas pa des/ thabs zlar bab pa las chung ma blangs nas/ de de dang lhan cig rtse zhing dga' la dga' mgur spyod pa las de la bu yang med/ bu mo yang med de/ phyi zhig na
120a5(mdo sde): de'i lag pa la bsgom bcas te/ bsam pa bdag gi khyim na nor dang / gser dang ldan par 'dug kyang bu yang med/ bu mo yang med pas/ bdag shi te dus las 'das pa'i 'og tu ci bdog pa thams cad rgyal po
120a6(mdo sde): dbang bar 'gyur la/ bdag la bu med pas 'jig rten du yang rung bar mi 'ong ngo snyam nas/ sems khongs su chud nas 'dug go/ /de nas des ci lta bur yi dam bcas te/ gal te bdag gis bu skyes par gyur na mchod sbyin
120a7(mdo sde): byas te/ bram ze rnams la yon mang po 'bul bar bya'o zhes zer zhing 'dug te/ de ring ngam sang du bdag gi bu skye bar 'gyur ro snyam sems bzhin du/ de'i ngang du bram ze rgas nas bu yang med/ bu mo yang med par
120a8(mdo sde): gyur to/ /de nas phyi zhig na bram ze des bsam pa/ bdag la bu yang med/ bu mo yang med pas/ sbyin pa gtong ba ma byas la bdag kyang rgas kyis/ da ni bdag gi bu skyes kyang rung / mi skye yang rung ste/ sbyin pa dag byin
120b1(mdo sde): zhing bsod nams dag bya'o snyam mo/ /de nas phyi zhig na des mchod sbyin byas te/ bram ze rnams la yon mang po phul bas/ yon de dag 'ged pa'i tshe/ 'thab mo chen po byung te/ mchod sbyin gyi bdag pos thab mo zhi bar bya'o
120b2(mdo sde): zhes byas nas/ bram ze rnams kyis de nyid kyi steng du brgyab ste bsad do snyam pa las drang srong smra ba'i gnas su song te/ yang dag par rdzogs pa'i sangs rgyas 'od srung gi bstan pa la rab tu byung ngo / /de der rab tu byung nas/
120b3(mdo sde): tshe gcig tu tshangs par spyod pa spyad de/ 'chi kar smon lam btab pa/ 'di ltar bdag gis yang dag par rdzogs pa'i sangs rgyas 'od srung gi gsung rab la/ tshe gcig tu tshangs par spyod pa spyad kyang yon tan gyi tshogs ci yang ma
120b4(mdo sde): thob kyis/ yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de bdag gis mnyes par byed par gyur cig /mi mnyes par byed par ma gyur cig /
120b5(mdo sde): de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig ces byas so/ /dge slong dag de'i tshe bram zer gyur pa gang yin pa de ni bram ze'i khye'u 'di kho na
120b6(mdo sde): yin te/ de'i tshe yang 'di bram ze rnams kyis bsad par byas pa las/ 'di 'jigs shing skrag nas rab tu byung ste/ tshe gcig tu tshangs par spyod pa spyad nas/ 'chi kar smon lam btab ste/
120b7(mdo sde): yang dag par rdzogs pa'i sangs rgyas 'od srung gis bram ze'i khye'u bla ma lung bstan pa gang yin pa'i sangs rgyas bcom ldan 'das de/ bdag gis mnyes par byed par gyur cig /mi mnyes par
120b8(mdo sde): byed par ma gyur cig / de kho na'i bstan pa la rab tu byung nas/ nyon mongs pa thams cad spangs te/ dgra bcom pa nyid mngon sum du byed par gyur cig ces byas pa des na/
121a1(mdo sde): dge slong dag nga yang dag par rdzogs pa'i sangs rgyas 'od srung dang / shin tu mnyam pa dang / shugs mnyam pa dang / mdzad pa mnyam pa dang / thabs mnyam pa mnyes par gyur nas/
121a2(mdo sde): 'dis nga mnyes par byas te/ mi mnyes par ma byas la/ da ltar yang 'di bram ze rnams kyis bsad par byas pa las/ 'di 'jigs shing skrag nas rab tu byung te/ nyon mongs pa thams cad spangs te/
121a3(mdo sde): dgra bcom pa nyid mngon sum du byas so// //bram ze gsum pa ni gleng gzhi mnyan du yod pa na bzhugs te/ de'i tshe mnyan du yod pa na/ bram ze zhig gis mchod sbyin byas nas/ gser dang
121a4(mdo sde): dngul mang po bram ze rnams la yon du phul ba las/ de dag yon 'ged pa'i tshe/ 'thab mo chen po byung nas/ der ljongs na gnas pa'i bram ze rnams na re/ khyed ni rgyal po'i dpa' bo rnams la
121a5(mdo sde): brten pa yin gyi/ nged ni yon gnas yin te/ yon 'bul ba'i 'os yin pas na/ yon nyi rim du dbang ngo zhes zer ro/ /mthil na gnas pa'i bram ze rnams na re/ khyod ni zhing blas kyis
121a6(mdo sde): 'tsho ba tshol ba yin gyi/ nged ni yon gnas yin te/ yon dbul ba'i 'os yin pas na/ yon nyi rim du dbang ngo zhes zer ro/ /de'i tshe sangs rgyas bcom ldan 'das bgrod pa gcig pa'i
121a7(mdo sde): lam ston pa/ rnam pa gnyis kyi shes bya dang ye shes la mnga' brnyes pa/ ma 'dres pa'i dran pa nye bar gzhag pa gsum la mkhas pa/ mi 'jigs pa bzhis
121a8(mdo sde): mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/
121b1(mdo sde): rnam par thar pa brgyad la bsam gtan pa/ mthar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra
121b2(mdo sde): chen po sgrogs pa rnams ni/ chos nyid kyis nyin dus gsum mtshan dus gsum ste/ nyin mtshan dus drug du sangs rgyas kyi spyan gyis 'jig rten la gzigs te/ su ni rgud/ su ni dar/ su ni 'phongs
121b3(mdo sde): shing 'dug / su ni nyam nga bar gyur/ su ni gnod pa dang ldan/ su ni 'phongs pa dang / nyams nga ba dang / gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/
121b4(mdo sde): su ni ngan song nas phyung ste/ mtho ris dang thar pa dang / 'bras bu la gzhag par bya/ su ni nyes par spyod pa'i 'dam du bying ba las lag nas drang bar bya/ su ni 'phags pa'i nor bdun med pa
121b5(mdo sde): las/ 'phags pa'i nor bdun gyi dbang phyug la dbang byed du bzhugs par bya/ su ni dge ba'i rtsa ba rnams ma bskyed pa las bskyed par bya/ su ni dge ba'i rtsa ba bskyed zin pa las yongs su smin
121b6(mdo sde): par bya/ su ni dge ba'i rtsa ba rnams yongs su smin zin pa las/ ye shes kyi mtshon gyis brtol bar bya/ su ni sangs rgyas byung bas brgyan pa'i/ 'jig rten 'bras bu dang bcas par bya
121b7(mdo sde): snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /'dul bar bya ba'i sras rnams la/ /sangs rgyas
121b8(mdo sde): dus las yol ba med/ /de nas bcom ldan 'das kyis mnyan du yod pa na gnas pa'i/ bram ze rnams 'dul ba'i dus la bab par dgongs nas
122a1(mdo sde): dge slong mang pos zhabs ring byas te/ dge slong gi dge 'dun gyis mdun du bdar nas/ sa de nyid nas nam mkha' las mchod sbyin gyi gnas der gshegs te/ dge slong gi dge 'dun gyi gung la gdan
122a2(mdo sde): bshams pa la bzhugs te/ de mthong ma thag tu de rnams bcom ldan 'das la shin tu dga' bar gyur to/ /dga' bar gyur nas chos mnyan pa'i phyir spyan sngar 'khod do/ /de nas bcom ldan 'das kyis bram
122a3(mdo sde): ze de dag la bka' stsal pa/ grogs po dag drag po rnam pa lnga'i gzhir gyur ba'i 'thab mo'i rtsa ba 'di'i phyir 'thab du ci yod ces bka' stsal nas/ bcom ldan 'das kyis chags pa de nyid spangs pa las brtsams
122a4(mdo sde): nas/ de dang mthun pa'i chos bstan te/ des na bram ze brgya phrag du ma dag gis stan de nyid la 'khod bzhin du/ kha cig gis ni dro bar gyur par bskyed do/ /kha cig gis ni spyi bo dang bden pa dang mthun pa'i bzod
122a5(mdo sde): pa dang / 'jig rten pa'i chos kyi mchog dang mthong ba'i snyoms par 'jug pa bskyed do/ /kha cig ni rgyun tu zhugs pa'i 'bras bu mngon sum du byas so/ /kha cig gis ni lan cig phyir 'ong ba'i 'bras bu mngon sum du
122a6(mdo sde): byas so/ /kha cig gis ni phyir mi 'ong ba'i 'bras bu mngon sum du byas so/ /kha cig gis ni rab tu byung nas dgra bcom pa nyid mngon sum du byas so/ /kha cig gis ni 'khor los bsgyur ba'i rgyal por 'gyur ba'i sa bon
122a7(mdo sde): bskyed do/ /kha cig gis ni stobs kyi 'khor los bsgyur ba dang / kha cig gis ni brgya byin du gyur ba dang / kha cig gis ni tshangs par 'gyur ba dang / kha cig gis ni nyan thos kyi byang chub dang / kha cig gis ni
122a8(mdo sde): rang sangs rgyas kyi byang chub dang / kha cig gis ni bla na med pa yang dag par rdzogs pa'i byang chub kyi sa bon bskyed do/ /'khor de dag gi nang nas phal cher ni sangs rgyas la gzhol/ chos la 'bab/ dge 'dun
122b1(mdo sde): la bab par byas te bkod nas/ gtsug lag khang du gshegs so/ /de nas dge slong rnams kyis sangs rgyas bcom ldan 'das la zhus pa/ btsun pa bram ze 'di rnams kyis las ci bgyis na/ las de'i rnam par
122b2(mdo sde): smin pas kha cig gis ni bcom ldan 'das mnyes par bgyis te/ mi mnyes par ma bgyis/ kha cig gis ni rab tu byung nas nyon mongs pa thams cad spangs te/ dgra bcom pa nyid du mngon sum du bgyis lags/
122b3(mdo sde): bcom ldan 'das kyis bka' stsal pa/ yang dag par rdzogs pa'i sangs rgyas 'od srung gi gsung rab la/ 'di rnams las kha cig ni dge bsnyen du gyur/ /kha cig ni rab tu byung nas der de dag gis tshe gcig
122b4(mdo sde): tu skyabasu 'gro ba dang / bslab pa'i gzhi rnams bsrungs te/ dbang po rnams yongs su smin par byas pa des na/ da ltar rnam par grol bar gyur to// //las brgya tham pa/ bam po
122b5(mdo sde): sum cu drug pa/ khyab 'jug ces bya ba ni bcom ldan 'das yul ma ga d+har ljongs rgyu zhing gshegs pa na/ dge slong gi dge 'dun mang po dag dang thabs gcig ste/ thams cad kyang sngon gyi ral pa can sha stag
122b6(mdo sde): go/ /de dag thams cad kyang dgra bcom pa/ zag pa zad pa/ bya ba byas pa/ byed pa byas pa/ rang gi don rjes su thob pa/ srid par kun tu sbyor ba yongs su zad pa/ yang dag pa'i shes pas sems rnam par grol
122b7(mdo sde): ba sha stag dang lhan gcig tu yul ma ga d+har ljongs rgyu zhing gshegs pa las/ yul ma ga d+ha pa rnams kyi mchod rten rab brten zhes bya ba na smig ma'i nags khrod thog thag gshegs nas/ de'i tshe bcom ldan
122b8(mdo sde): 'das rab brtan du byon nas/ ma ga d+ha pa rnams kyi mchod rten gyi phyogs der bzhugs so/ /de nas yul ma ga d+ha'i rgyal po bzo sbyangs gzugs can snying pos/ bcom ldan 'das dge slong gi dge 'dun mang
123a1(mdo sde): po dge slong stong dang thabs gcig tu yul ma ga d+har ljongs rgyu zhing gshegs te/ yul ma ga d+ha pa rnams kyi mchod rten rab brtan zhes bya ba na/ smyig ma'i nags khrod du byon to zhes thos so/ /
123a2(mdo sde): thos nas kyang rgyal po'i 'byor pa chen po dang / rgyal po'i mthu chen po dang / shing rta khri nyis stong dang / rgod ma stong brgyad brgya dang / yul ma ga d+ha na gnas pa'i bram ze dang / khyim bdag stong phrag du ma dag dang thabs
123a3(mdo sde): gcig tu rgyal po'i khab nas byung te/ bcom ldan 'das la blta ba dang / bcom ldan 'das la bsnyen bkur bya ba'i phyir bcom ldan 'das kyi thad du song ba las/ grong khyer gyi sgor byung ba na de'i mgo bo
123a4(mdo sde): las cod pan lhung nas/ de 'di snyam du sems te bdag gis bcom ldan 'das blta ba ma legs pa zhig tu mi 'gyur grang snyam mo/ /de nas lha rnams kyis smras pa/ 'di ni legs par 'gyur te/ khyod
123a5(mdo sde): kyis bcom ldan 'das la blta ba dang / bcom ldan 'das la bsnyen bkur bya ba ni legs par 'gyur ba yin no/ /de lta mod kyis khyod gang dang / gang dge ba'i rtsa ba bskrun pa de dag kha cig ni khri mon du bcug cing
123a6(mdo sde): 'dug / kha cig ni yul dag na 'dug gi/ rgyal po khyod kyis btson rnams btang ba'i rigs so/ /ljongs dag tu yang dril bsgrags te/ de dag dang lhan gcig tu bcom ldan 'das la blta ba dang / bsnyen bkur bya ba'i
123a7(mdo sde): phyir deng shig ces byas so/ /de nas de thos ma thag tu rgyal po gzugs can snying pos btson rnams btang nas/ yul na gnas pa'i skye bo mang po thams cad bsdus te/ skye bo phal po che de dag dang lhan cig tu yul
123a8(mdo sde): ma ga d+ha pa rnams kyi mchod rten rab brtan zhes bya ba na/ smyig ma'i nags khrod kyi rgyud thog thag tu song nas/ des rang gi dpung gi tshogs rnams la phyir bltas te/ des dmag tshogs chen po mthong nas rgyags pa
123b1(mdo sde): skyes te/ byad gzugs dang mthu dbang nga dang mtshungs pa med do snyam mo/ /de nas bcom ldan 'das kyis rgyal po gzugs can snying po'i sems thugs kyis mkhyen nas de bas kyang ches blta na sdug pa dang / ches byad
123b2(mdo sde): gzugs bzang po'i rgyal po lnga brgya mngon par sprul nas/ de dag la chos ston cing bzhugs so/ /de nas yul ma ga d+ha'i rgyal po bzo sbyangs gzugs can snying po bcom ldan 'das ga la ba der song nas/ de ji srid
123b3(mdo sde): bzhon pas 'gro bar bya ba'i sa de srid du bzhon pa la zhon te song nas/ rgyal thabs rnam pa lnga ste/ gtsug gtor dang / gdugs dang / ral gri dang / nor bu dang / rnga yab rnams dang / lham khra bo rnams bzhag nas/
123b4(mdo sde): bcom ldan 'das ga la ba der song ste/ rgyal po gzugs can snying pos bcom ldan 'das kyi spyan snga na/ rgyal po ches gzugs bzang zhing ches mdzes pa lnga brgya chos nyan cing 'khod pa mthong nas de'i byad gzugs kyis
123b5(mdo sde): rgyags pa gang yin pa de med par gyur to/ /de nas de 'di snyam du sems te/ gal te bdag gis ming dang rus nas ma smos na/ bdag bcom ldan 'das kyis mi dgongs so snyam nas/ bcom ldan 'das ga la ba der
123b6(mdo sde): song ste phyin nas/ bla gos phrag pa gcig tu bzar te/ pus mo g.yas pa'i lha nga sa la btsug nas/ bcom ldan 'das ga la ba de logasu thal mo sbyar ba btud de/ rang gi ming rus lan gsum gyi bar du smos te/
123b7(mdo sde): btsun pa bdag ni yul ma ga d+ha'i bdag po bzo sbyangs gzugs can snying po lagaso/ /btsun pa bdag ni yul ma ga d+ha'i rgyal po bzo sbyangs gzugs can snying po lagaso zhes byas so/ /de nas bcom ldan 'das
123b8(mdo sde): kyis bka' stsal pa/ rgyal po chen po de ni de yin te khyod ni yul ma ga d+ha'i rgyal po bzo sbyangs gzugs can snying po yin no/ /rgyal po chen po rang gi stan gang yin pa la 'dug shig /de nas yul ma ga d+ha'i rgyal
124a1(mdo sde): po bzo sbyangs gzugs can snying pos/ bcom ldan 'das kyi zhabs la mgo bos phyag 'tshal nas/ phyogs gcig tu 'dug go/ /yul ma ga d+ha'i bram ze dang / khyim bdag kha cig ni bcom ldan 'das kyi zhabs la
124a2(mdo sde): mgo bos phyag 'tshal nas/ phyogs gcig tu 'khod do/ /kha cig ni bcom ldan 'das dang mngon sum du yang dag par dga' bar gyur ba dang / yang dag par mgu bar gyur ba'i gtam rnam pa sna tshogs byas nas/ phyogs
124a3(mdo sde): gcig tu 'khod do/ /kha cig ni bcom ldan 'das ga la ba de logasu thal mo sbyar ba btud nas phyogs gcig tu 'khod do/ /kha cig ni thag ring po zhig nas/ bcom ldan 'das mthong nas phyogs gcig tu 'khod do/ /
124a4(mdo sde): de'i tshe tshe dang ldan pa lteng rgyas 'od srung ral pa can yang 'khor de nyid du 'dus te 'dug go/ /de nas yul ma ga d+ha'i bram ze dang / khyim bdag rnams 'di snyam du sems te/ ci dge sbyong chen po de 'od srung gi thad na
124a5(mdo sde): tshangs par spyad pa spyod dam/ 'on te lteng rgyas 'od srung ral pa can dge sbyong chen po'i thad na tshangs par spyad pa spyod zhig gu snyam mo/ /de nas bcom ldan 'das kyis yul ma ga d+ha'i bram ze dang / khyim bdag rnams kyi sems
124a6(mdo sde): thugs kyis mkhyen nas/ tshe dang ldan pa lteng rgyas 'od srung la tshigasu bcad de smras pa/ lteng rgyas gnas pa khyod kyis ci mthong na/ /'dir ni me spangs drang srong brtul zhugs spangs/ /'od srung khyod kyis sbyin bsreg ci'i
124a7(mdo sde): phyir spangs/ /don de nga la kun nas brjod par bgyis/ /gsol pa/ 'di na kha cig zas dang btung ba rnams/ /'khu bcud 'khor dang bud med bsngags par bgyid/ /de rnams phung po'i dri ma mthong bas na/ /bdag ni mchod sbyin
124a8(mdo sde): me la dga' ma mchis/ /bka' stsal pa/ khyod ni 'dod pa rnams la mi dga' zhing / /zas skom stan rnams la yang mi dga' na/ /khyod ni ji ltar mi'i 'jig rten na/ /yid dga' 'od srung dris pa'i lan thob shig /
124b1(mdo sde): gsol pa/ phung po med pa bzhi bcom ci yang med/ /'dod dang srid la ma chags gzhan mi 'gyur/ /gzhan gyi dkris med go 'phang mthong bas na/ /bdag ni mchod sbyin me la dga' ma mchis/ /mchod sbyin rnams dang brtul
124b2(mdo sde): zhugs mi rnams kyis/ /grol bar 'gyur snyam bdag gi yid kyang rmongs/ /'chi 'pho ma mchis gnas mchog ma mthong bas/ /skye 'chi'i rjes 'brang bdag ni long bar 'gyur/ /mi mchog skyob pas legs gsungs 'dus ma
124b3(mdo sde): byas/ /go 'phang de ni bdag gis da mthong ngo / /thub pa rnam 'dren go'u tam bden pa'i rtsal/ /khyod ni skye bo mang phyir 'byung ba lags/ /bka' stsal pa/ rab tu rnam par phye ba'i chos rnams la/ /gnas kyis
124b4(mdo sde): gshegs su bab pa gang yin pa/ de ni khyod kyis legs par bsam pa yin/ /khyod kyis gtan la phebs par 'ongs/ /'od srung 'khor rnams skyo ba bskyed cig /de nas tshe dang ldan pa lteng rgyas 'od srung ral pa can gyis ji
124b5(mdo sde): ltar sems mnyam par bzhag pa de lta bu'i ting nge 'dzin la snyoms par zhugs te/ shar phyogs kyi steng gi nam mkha' la mngon par 'phags nas/ spyod lam rnam pa bzhi byed de/ chag pa dang / sdod pa dang / 'dug pa dang /
124b6(mdo sde): nyal bar byed do/ /me'i khams la snyoms par 'jug par byed de/ tshe dang ldan pa lteng rgyas 'od srung ral pa can me'i khams la snyoms par zhugs pa'i lus la 'od zer rnam pa sna tshogs byung ste/ sngon po dang / ser po dang /
124b7(mdo sde): dmar po dang / dkar po dang / btsod ka dang / shel gyi kha dog lta bu rnams 'byung ngo / /cho 'phrul zung du yang ston par byed do/ /lus kyi stod nas ni me 'bar la/ lus kyi smad nas ni chu grang mo'i rgyun 'bab bo/ /lus kyi
124b8(mdo sde): smad nas me 'bar la/ lus kyi stod nas ni chu grang mo'i rgyun 'bab bo/ /shar phyogs su ji lta ba de bzhin du lho phyogs dang / nub phyogs dang / byang phyogasu yang de dang 'dra bar byas so/ /de nas tshe dang ldan pa lteng rgyas 'od
125a1(mdo sde): srung ral pa can gyis phyogs bzhir rdzu 'phrul gyi cho 'phrul rnam pa bzhi bzhi bstan nas/ rdzu 'phrul mngon par 'du byed pa bsdus te/ bla gos phrag pa gcig tu bzar nas/ pus mo g.yas pa'i lha nga sa
125a2(mdo sde): la btsug te/ bcom ldan 'das ga la ba de logasu thal mo sbyar ba btud nas bcom ldan 'das la 'di skad ces gsol to/ /bcom ldan 'das ni bdag gi ston pa lagaso/ /bdag ni bcom ldan 'das kyi nyan thos lags
125a3(mdo sde): so/ /bde bar gshegs pa ni bdag gi ston pa lagaso/ /bdag ni bde bar gshegs pa'i nyan thos lagaso/ /bcom ldan 'das kyis bka' stsal pa/ 'od srung de ni de yin no/ /de ni de yin te/ 'od srung khyod kyi ston
125a4(mdo sde): pa ni nga yin no/ /khyod ni nga'i nyan thos yin no/ /'od srung khyod rang gi stan ji lta ba bzhin du 'dug cig /de nas tshe dang ldan pa lteng rgyas 'od srung ral pa can rang gi stan ji lta ba bzhin du 'dug go/ /de nas yul ma ga d+ha'i
125a5(mdo sde): bram ze dang / khyim bdag rnams 'di snyam du sems te/ lteng rgyas 'od srung ral pa can de dge sbyong chen po go'u ta ma'i thad na tshangs par spyad pa spyod kyis/ dge slong chen po lteng rgyas 'od srung gi thad na tshangs par
125a6(mdo sde): spyad pa spyod pa ni ma yin no snyam mo/ /de nas bcom ldan 'das kyis kyang ma ga d+ha'i rgyal po bzo sbyangs gzugs can snying po la bka' stsal pa/ rgyal po chen po gzugs ni skye yang skye la 'grib kyang 'grib ste/ de'i skye ba yang
125a7(mdo sde): rig par bya dgos la/ 'grib pa yang rig par bya dgos so/ /rgyal po chen po tshor ba dang / 'du shes dang / 'du byed rnams dang / rnam par shes pa yang skye yang skye la/ 'grib kyang 'grib pa ste/ de'i skye ba yang rig par bya dgos
125a8(mdo sde): la/ 'grib pa yang rig par bya dgos so/ /rgyal po chen po gzugs skye ba dang / 'grib pa'i chos can yin par rig nas/ gzugs de yongs su shes so/ /rgyal po chen po tshor ba dang / 'du shes dang /
125b1(mdo sde): 'du byed rnams dang / rnam par shes pa yang skye ba dang / 'grib pa'i chos can yin par rig nas/ rnam par shes pa de yongs su shes so/ /rgyal po chen po gzugs yongs su shes na/ gzugs de la bdag gi bdag
125b2(mdo sde): yin no snyam du 'dzin par mi byed/ len par mi byed/ gnas par mi byed/ mngon par zhen par mi byed do/ /rgyal po chen po tshor ba dang / 'du shes dang / 'du byed rnams dang / rnam par shes pa yongs su shes na/ rnam par
125b3(mdo sde): shes pa de la bdag gi bdag yin no snyam du 'dzin par mi byed/ len par mi byed/ gnas par mi byed/ mngon par zhen par mi byed do/ /rgyal po chen po gzugs la mi 'dzin/ mi len mi gnas/ mngon par zhen par
125b4(mdo sde): mi byed na/ dpag tu med pa/ grangs med pa/ mya ngan las 'das pa zhes nga zer ro/ /rgyal po chen po tshor ba dang / 'du shes dang / 'du byed rnams dang / rnam par shes pa la mi 'dzin/ mi len mi gnas/ mngon par
125b5(mdo sde): zhen par mi byed na/ dpag tu med pa/ grangs med pa/ mya ngan las 'das pa zhes zer ro/ /de nas yul ma ga d+ha'i bram ze dang / khyim bdag rnams 'di snyam du sems te/ ji ste gzugs bdag ma yin zhing / tshor
125b6(mdo sde): ba dang / 'du shes dang / 'du byed rnams dang / rnam par shes pa bdag ma yin na/ bdag gam/ sems can nam/ srog gam/ skye ba 'am/ gso' ba 'am/ gang zag gam/ shed bu 'am/ shed can nam/ byed pa 'am/
125b7(mdo sde): byed pa po 'am/ smra ba po 'am/ tshor ba po 'am/ skyed pa por su zhig 'gyur ba ma skyes shing / ma byung bar mi 'gyur na yang phung po 'di dag ni 'dor la/ phung po gzhan ni len par mi 'gyur ro snyam so/ /de nas bcom ldan
125b8(mdo sde): 'das kyis yul ma ga d+ha'i bram ze dang / khyim bdag rnams kyi sems thugs kyis mkhyen nas dge slong rnams la bka' stsal pa/ dge slong dag bdag ces bya ba ni/ so so'i skye bo thos pa dang mi ldan pa rnams kyis
126a1(mdo sde): so sor gzung bar zad kyi/ 'di na bdag kyang med/ bdag gi yang med do/ /dge slong dag skye ba na/ sdug bsngal 'di nyid skye la/ 'gag pa na sdug bsngal 'di nyid 'gag go/ /skye ba na 'du byed rnams nyid skye
126a2(mdo sde): la/ 'gag pa na 'du byed rnams nyid 'gag go/ /rgyu de dag dang / rkyen de dag la brten nas/ sems can rnams kyi 'du byed kyi rgyud 'jug par 'gyur ro/ /dge slong dag de bzhin gshegs pas ni sems can rnams
126a3(mdo sde): kyi 'du byed kyi rgyud kyi nying 'tsham sbyor ba thugasu chud nas/ 'chi 'pho dang / skye ba 'dogs par mdzad do/ /lha'i spyan rnam par dag pa mi las 'das pas sems can rnams 'chi 'pho zhing 'jug pa dang /
126a4(mdo sde): skye zhing 'jug pa dang / kha dog bzang po dang / ngan pa dang / bde 'gror 'gro ba rnams dang / sems can las ji lta ba bzhin du 'gro ba rnams yang dag pa ji lta ba bzhin du rab tu mkhyen to/ /kye sems can 'di dag ni lus kyi
126a5(mdo sde): nyes par spyod pa dang ldan pa dang / ngag gi nyes par spyod pa dang ldan pa dang / yid kyi nyes par spyod pa dang ldan pa dang / 'phags pa rnams la skur pa 'debs pa dang / log par lta ba dang / log par lta ba'i las dang /
126a6(mdo sde): chos yang dag par blangs pa'i phyir rgyu de dang / rkyen des lus dang bral te/ shi ba'i 'og tu ngan song ngan 'gro log par ltung ba sems can dmyal ba rnams su skye bar 'gyur ro/ /kye sems can 'di dag ni lus kyi legs par
126a7(mdo sde): spyod pa dang ldan pa dang / ngag gi legs par spyod pa dang ldan pa dang / yid kyi legs par spyod pa dang ldan pa dang / 'phags pa rnams la skur ba mi 'debs pa dang / yang dag par lta ba dang / yang dag pa'i las dang / chos yang dag par blangs pa'i phyir rgyu de dang rkyen
126a8(mdo sde): des lus dang bral te/ shi ba'i 'og tu bde 'gro mtho ris kyi 'jig rten gyi lha rnams kyi nang du skye bar 'gyur ro/ /dge slong dag ngas de ltar shes shing de ltar mthong bas na/ nga ni 'di skad du/ nga ni bdag de yin no zhe 'am/
126b1(mdo sde): nga ni sems can nam/ srog gam/ skye ba 'am/ gso ba 'am/ gang zag gam/ shed bu 'am/ shed can nam/ byed pa 'am/ byed pa po 'am/ smra ba po 'am/ tshor ba po 'am/ bskyed pa 'am/ kun tu bskyed pa po yin no zhes mi zer ro/ /
126b2(mdo sde): ma skyes shing ma byung la 'byung bar mi 'gyur na yang / phung po 'di dag ni 'dor la/ phung po gzhan ni len par mi 'gyur ro snyam du mi 'dzin to/ /chos kyi brda' tsam ni ma gtogs so/ /de la chos kyi brda' ni 'di lta ste/
126b3(mdo sde): 'di yod na 'di 'byung la/ 'di skyes pas 'di skye bar 'gyur te/ 'di lta ste/ ma rig pa'i rkyen kyis 'du byed rnams 'byung / 'du byed rnams kyi rkyen kyis rnam par shes pa rnams 'byung / rnam par shes pa'i rkyen kyis
126b4(mdo sde): ming dang gzugs 'byung / ming dang gzugs kyi rkyen kyis skye mched drug 'byung / skye mched drug gi rkyen kyis reg pa 'byung / reg pa'i rkyen kyis tshor ba 'byung / tshor ba'i rkyen kyis sred pa 'byung / sred pa'i rkyen kyis len
126b5(mdo sde): pa 'byung / len pa'i rkyen kyis srid pa 'byung / srid pa'i rkyen kyis skye ba 'byung / skye ba'i rkyen gyis rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'byung
126b6(mdo sde): bar 'gyur te/ de ltar na sdug bsngal gyi phung po chen po 'ba' zhig pa 'di 'byung bar 'gyur ro/ /'di lta ste/ 'di med na 'di mi 'byung la/ 'di 'gags pas 'di 'gag par 'gyur te/ 'di lta ste/ ma rig pa 'gags
126b7(mdo sde): pas 'du byed rnams 'gag go/ /'du byed rnams 'gags pas rnam par shes pa 'gag /rnam par shes pa 'gags pas ming dang gzugs 'gag /ming dang gzugs 'gags pas skye mched drug 'gag /skye mched drug
126b8(mdo sde): 'gags pas reg pa 'gag / reg pa 'gags pas tshor ba 'gag /tshor ba 'gags pas sred pa 'gag /sred pa 'gags pas len pa 'gag /len pa 'gags pas srid pa 'gag /srid pa 'gags pas
127a1(mdo sde): skye ba 'gag / skye ba 'gags pas/ rga shi dang / mya ngan dang / smre sngags 'don pa dang / sdug bsngal ba dang / yid mi bde ba dang / 'khrug pa rnams 'gag par 'gyur te/ de ltar na sdug bsngal gyi phung po chen
127a2(mdo sde): po 'ba' zhig pa 'di 'gag par 'gyur ro/ /dge slong dag de ltar na rgyu byung na/ sdug bsngal 'byung bar 'gyur la/ rgyu 'gags na sdug bsngal 'gag par 'gyur te/ lam chad pas 'jug par mi 'gyur la/ nying 'tsham sbyor ba
127a3(mdo sde): med pas 'gag par 'gyur te/ sdug bsngal gyi mtha' ni de kho na yin no/ /de nas bcom ldan 'das kyis/ yul ma ga d+ha'i rgyal po gzugs can snying po la lan gnyis su bka' stsal pa/ rgyal po chen po ji snyam du sems/
127a4(mdo sde): gzugs rtag pa yin nam/ mi rtag pa yin/ gsol pa btsun pa de ni mi rtag pa lagaso/ /bka' stsal pa/ mi rtag pa gang yin pa de sdug bsngal ba yin nam/ sdug bsngal ba ma yin/ gsol pa/ btsun pa de ni sdug bsngal ba lagaso/ /
127a5(mdo sde): bka' stsal pa/ mi rtag cing sdug bsngal la/ rnam par 'gyur ba'i chos can gang yin pa de la ci thos pa dang ldan pa'i 'phags pa nyan thos bdag tu 'dzin cing / 'di ni bdag gi yin no/ /'di ni bdag yin no/ /'di ni bdag gi bdag yin no
127a6(mdo sde): snyam du 'dzin tam/ gsol pa/ btsun pa de ni ma lagaso/ /bka' stsal pa/ rgyal po chen po ji snyam du sems/ tshor ba dang / 'du shes dang / 'du byed rnams dang / rnam par shes pa rtag pa yin nam/ mi rtag pa yin/ gsol pa/
127a7(mdo sde): btsun pa de ni mi rtag pa lagaso/ /bka' stsal pa/ mi rtag pa gang yin pa de sdug bsngal ba yin nam/ sdug bsngal ba ma yin/ gsol pa/ btsun pa de ni sdug bsngal ba yin no/ mi rtag cing sdug bsngal la/ rnam par
127a8(mdo sde): 'gyur ba'i chos can gang yin pa de la/ ci thos pa dang ldan pa'i 'phags pa nyin thos bdag tu 'dzin cing / 'di ni bdag yin no/ /'di ni bdag gam bdag gi yin no snyam du 'dzin tam/ gsol pa/ btsun pa de ni ma lagaso/ /
127b1(mdo sde): bka' stsal pa/ rgyal po chen po de bas na gzugs gang yang rung ste/ 'das pa dang / ma 'ongs pa dang / da ltar byung ba nang gi 'am/ phyi rol gyi 'am/ rags pa 'am/ cha phra ba 'am/ ngan pa 'am/ bzang po 'am/ nye ba 'am/ ring ba
127b2(mdo sde): gang yang rung ba de dag thams cad ni bdag gi yang ma yin/ de ni bdag kyang ma yin/ de ni bdag gi bdag kyang ma yin te/ de kho na ltar yang dag pa ji lta ba bzhin du yang dag pa'i shes rab kyis blta bar bya'o/ /rgyal po chen po ji
127b3(mdo sde): snyam du sems/ tshor ba dang / 'du shes dang / 'du byed rnams dang / rnam par shes pa gang yang rung ste/ 'das pa dang / ma 'ongs pa dang / da ltar byung ba nang gi 'am/ phyi rol gyi 'am/ rags pa 'am/ cha phra ba 'am/ ngan pa 'am/
127b4(mdo sde): bzang po 'am/ nye ba 'am/ ring ba gang yang rung ba de dag thams cad ni bdag gi yang ma yin/ de ni bdag kyang ma yin/ de ni bdag gi bdag kyang ma yin te/ de kho na ltar yang dag pa ji lta ba bzhin du/
127b5(mdo sde): yang dag pa'i shes rab kyis blta bar bya'o/ /de ltar thos pa dang ldan pa'i 'phags pa nyan thos ni gzugs las skyo bar 'gyur ro/ /tshor ba dang / 'du shes dang / 'du byed rnams dang / rnam par shes pa las skyo bar
127b6(mdo sde): 'gyur ro/ /skyo na ma chags par 'gyur ro/ /ma chags na rnam par grol bar 'gyur ro/ /rnam par grol na bdag ni rnam par grol lo snyam du ye shes gzigs pa 'jug te/ bdag gi skye ba ni zad do/ /tshangs par spyod pa ni
127b7(mdo sde): spyad zin te/ /bya ba byas so/ /srid pa 'di las gzhan med do snyam du ye shes gzigs pa 'jug go/ /chos kyi rnam grangs 'di bshad pa na/ yul ma ga d+ha'i rgyal po bzo sbyangs gzugs can snying po dang / lha brgyad khri
127b8(mdo sde): dang / yul ma ga d+ha'i bram ze dang / khyim bdag stong phrag du ma rnams chos kyi mig rdul med cing dri ma dang bral ba skyes so/ /de nas yul ma ga d+ha'i rgyal po bzo sbyangs gzugs can snying pos chos mthong chos rnyed/
128a1(mdo sde): chos rtogs/ chos kyi gting slebs/ som nyis las brgal/ the tshom las brgal te/ gzhan gyi dring mi 'jog cing gzhan gyi dkri ba med la ston pa'i bstan pa'i chos rnams la mi 'jigs pa thob nas stan las langs
128a2(mdo sde): te bla gos phrag pa gcig tu bzar nas/ bcom ldan 'das ga la ba de logs su thal mo sbyar ba btud de/ bcom ldan 'das la 'di skad ces gsol to/ /btsun pa bdag ni 'phags lags so/ /btsun pa
128a3(mdo sde): bdag ni sangs rgyas dang / chos dang dge 'dun la skyabasu mchi'o/ /bdag deng blan can ci srid 'tsho ba'i bar du khong nas dad pa'i dge bsnyen lags par gzung du gsol/ bcom ldan 'das rgyal po'i khab du gshegasu
128a4(mdo sde): gsol/ bdag gis bcom ldan 'das dang / dge slong gi dge 'dun rnams la bsnyen bkur bgyi'o/ /ci srid 'tsho'i bar du bcom ldan 'das dge slong gi dge 'dun dang bcas pa'i na bza' dang / zhal zas dang /
128a5(mdo sde): gzim cha dang / stan dang / snyun gsol dang / sman zong rnams sbyar bar 'tshal lo zhes gsol to/ /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das kyis rgyal po
128a6(mdo sde): gzugs can snying po dang / lha brgyad khri dang yul ma ga d+ha'i bram ze dang / khyim bdag stong phrag du ma skyabasu 'gro ba dang / bslab pa'i gzhi rnams dang / g.yung drung gi mthar thug pa grub pa dang / bde ba'i mya ngan
128a7(mdo sde): las 'das pa la bkod pa dang / gzhi de las bcom ldan 'das kyi grags pas 'jig rten kun tu rgyas par gyur pa la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das
128a8(mdo sde): pa'i dus na yang rgyal po gzugs can snying po dang / lha brgyad khri dang / yul ma ga d+ha'i bram ze dang / khyim bdag stong phrag du ma mang po 'di rnams bsam gtan bzhi dang / mngon par shes pa lnga dang /
128b1(mdo sde): dge ba bcu'i las kyi lam la ngas ji ltar bkod pa dang / gzhi des na nga'i grags pas 'jig rten du rgyas par gyur pa de nyon cig /dge slong dag sngon byung ba 'das pa'i dus na/ grong khyer rdul ldan zhes bya ba na/ rgyal
128b2(mdo sde): po phyogs kyi bdag po zhes bya ba rgyal po byed de/ de'i ring la 'byor pa dang / rgyas pa dang / bde ba dang / lo legs pa dang / skye bo dang / mi mang pos gang ba dang / rtsod pa dang / 'thab pa zhi ba dang / 'khrug pa dang /
128b3(mdo sde): chom rkun dang / nad dang / mu ge med pa dang / 'bras sA lu dang / bu ram shing dang / ba lang dang / ma he dang ldan par 'dug te/ gnod pa med cing tsher ma dkrugs la/ bu cig pa la bya ba bzhin du chos bzhin du rgyal srid
128b4(mdo sde): byed do/ /de nas rgyal po de btsun mo dang / lhan gcig rtse zhing dga' la dga' mgur spyod pa las btsun mo la bu chags nas/ de zla ba dgu 'am bcu lon pa dang / bu gzugs bzang zhing blta na sdug la mdzes pa
128b5(mdo sde): zhig btsas te/ de'i btsas ston rgyas par byas nas/ ming rdul zhes bya bar btagaso/ /de nas khye'u rdul pang na 'tsho ba'i ma ma gnyis dang / nu ma bsnun pa'i ma ma gnyis dang / dri ma 'khru ba'i ma ma gnyis dang /
128b6(mdo sde): rtse ba'i ma ma gnyis dang / ma ma brgyad la gtad nas/ de ma ma brgyad kyis/ 'o ma dang / zho dang / mar dang / zhun mar dang / mar gyi snying ku dang / gzhan yang yo byad kyi khyad par bzang ngo chog gis bskyed bsrings te/
128b7(mdo sde): 'tsho'i nang gi pad ma bzhin du skye drag par gyur to/ /de nas de gang gi tshe cher skyes pa de'i tshe/ khye'u de yi ge slob du bcug te/ rgyal rigs spyi bo nas dbang bskur ba'i rgyal po rnams kyi bzo'i gnas dang / las kyi
128b8(mdo sde): gnas tha dad pa 'di lta ste/ glang po che bzhon pa dang / rta bzhon pa dang / mtshon chas bcang ba dang / 'phong dang / mdun du bsnur ba dang / phyir bsnur ba dang / g.yul las thar bar bya ba dang / lcags kyus bzung ba
129a1(mdo sde): dang / zhags pas bzung ba dang / mda' bo che 'phang ba dang / rdo rje rtse gcig pa 'phang ba dang / mtshon rtse gcig pa gdab pa dang / 'khor lo 'phang ba dang / gcad pa dang / gsheg pa dang / lag pas bzung ba
129a2(mdo sde): dang / rkang pa'i stabs dang / mgo bo skyab pa dang / rgyang mar 'phang ba dang / sgra grags par 'phang ba dang / gnad bu 'phog pa dang / gdon mi za bar phog pa dang / tshabs che bar btang ba rnams kyang bslabs nas gnas lnga la
129a3(mdo sde): byang bar gyur to/ /rgyal po phyogs kyi bdag po'i mdun na 'don ni bram ze khyim bdag khyab 'jug ces bya ba yin te/ de yang mkhas shing gsal la yid gzhungs pa/ rtsis mgo thabs shes pa'i shes rab dang / dpyod
129a4(mdo sde): pa dang ldan pa zhig ste/ de rgyal po phyogs kyi bdag po'i rgyal po'i 'phrin las su bya ba thams cad byed la/ rgyal po phyogs kyi bdag pos kyang / mdun na 'don bram ze khyab 'jug la rgyal srid gtad nas/ khang
129a5(mdo sde): bzang gi steng na 'dug cing bud med 'ba' zhig dang / sil snyan gyis rtse zhing dga' la dga' mgur spyod do/ /phyi zhig na bram ze khyab 'jug gi chung ma la bu chags nas/ de zla ba dgu 'am bcu lon pa dang / bu
129a6(mdo sde): gzugs bzang zhing blta na sdug la mdzes pa zhig btsas te/ de'i btsas ston rgyas par byas te/ khye'u'i ming me skyong zhes btags so/ /de nas khye'u me skyong 'o ma dang / zho dang / mar dang / zhun mar dang / mar gyi snying
129a7(mdo sde): kus bskyed bsrings te/ de gang gi tshe cher skyes pa de'i tshe/ bram ze'i spyod lam dang / spyod pa dang / oM zhes bya ba dang / b+ho zhes bya ba dang / gtsang sbra dang / cho ga dang / thal ba blangs ba dang / ril ba thogs pa dang / nges
129a8(mdo sde): brjod kyi rig byed dang / mchod sbyin gyi rig byed dang / snyan tshig gi rig byed dang / srid srung gi rig byed dang / mchod sbyin bya ba dang / mchod sbyin byed du gzhug pa dang / sbyin pa dang / blang ba dang / kha don byed pa dang /
129b1(mdo sde): kha don slob du gzhug pa'i thabs bslabs nas/ las rnam pa drug la mkhas pa'i bram zer gyur te/ de mthar gyis rig pa'i gnas bcwo brgyad la byang bar gyur to/ /de nas de'i phas khye'u me skyong la smras pa/ bu khyod ni yab
129b2(mdo sde): 'das pa'i 'og tu yab kyi thabs kyi yul sar 'jug par 'gyur la/ khyod ni 'di'i mdun na 'don du 'gyur gyi/ 'di la khyod kyis bskor cig /snga nas bskor ba dang / khyod la 'bras bu yod par 'gyur ro/ /me skyong
129b3(mdo sde): gis smras pa/ jo bos ji skad bka' stsal pa bzhin du 'tshal lo zhes smras nas/ gzhon nu rdul gyi phyi bzhin du 'brang ngo / /de nas phyi zhig na bram ze khyab 'jug shi nas/ de shi ba'i phyir rgyal po phyogs kyi bdag po shin tu
129b4(mdo sde): mya ngan byed cing / sdug bsngal la smre sngags 'don par byed do/ /de nas gzhon nu rdul gyis gsol pa/ lha khyod ci'i slad du bram ze khyab 'jug gum pa'i slad du/ shin tu thugs ngan mdzad cing 'o brgyal la/ smre sngags
129b5(mdo sde): 'don cing bzhugs/ rgyal pos smras pa/ bram ze khyab 'jug ni nga'i rgyal po'i 'phrin lasu bya ba thams cad byed de/ de'i mthus nga'i snying khral chung ngur 'dug go/ /gzhon nu rdul gyis gsol pa/ lha khyod bram ze
129b6(mdo sde): khyab 'jug gum pa'i slad du ha cang thugs ngan ma mdzad/ ha cang 'o brgyal bar ma mdzad ha cang sme sngags 'don par ma mdzad cig dang / mkhan po de nyid kyi bu bram ze'i khye'u me skyong zhes bgyi ba/ pha bas kyang ches
129b7(mdo sde): khyad par du 'phags pa zhig mchis pa de/ lhas mdun na 'don du bsko bar gsol/ 'on tang des lha'i rgyal po'i 'phrin las su bgyi ba thams cad bgyid par 'gyur ro/ /de nas de thos ma thag tu rgyal po phyogs
129b8(mdo sde): kyi bdag pos/ bram ze'i khye'u me skyong 'gug pa btang nas mdun na 'don du bcug go/ /de nas des kyang rgyal po de'i bya ba thams cad nyamasu blangs so/ /de nas phyi zhig na rgyal po phyogs kyi bdag pos/ gzhon
130a1(mdo sde): nu rgyal sar bcug nas/ phyogs kyi bdag po shi'o/ /de nas de'i ming gzhon nu rdul zhes bya ba de med par gyur nas/ rgyal po rdul zhes bya bar gyur to/ /de nas rgyal po rdul gyis kyang bram ze'i khye'u me skyong
130a2(mdo sde): dgug pa btang nas/ de la smras pa/ mkhan po khyod kyis ci ltar nga'i yab kyi rgyal po'i 'phrin las su bya ba thams cad byas pa de bzhin du nga'i yang gyis shig /bram ze'i khye'us gsol pa/ lha de bzhin du 'tshal lo zhes
130a3(mdo sde): gsol nas/ bram ze'i khye'u me skyong gis rgyal po rdul gyi rgyal srid kyi bya ba thams cad nyams su blangs so/ /de nas de'i ming me skyong zhes bya ba gang yin pa de med par gyur nas/ me skyong khyab 'jug ces bya bar gyur to/ /
130a4(mdo sde): de'i tshe rgyal po rdul gyi sngon gzhon nu'i tshe/ mdza' zhing bshes la gcugs pa/ rgyal rigs gzhon nu drug cig yod pa de dag /rgyal po de'i thad du 'ongs nas smras pa/ lhas bdag cag gi yul dbog tu gsol/
130a5(mdo sde): de nas de thos ma thag tu rgyal pos me skyong khyab 'jug la bka' stsal pa/ mkhan po khyod kyis sa chen po 'di cha bdun du bgos la/ cha drug ni gzhon nu 'di rnams la byin cig /cha gcig ni nga'i bya'o/ /
130a6(mdo sde): des gsol pa/ lha de bzhin du 'tshalo zhes byas nas/ me skyong khyab 'jug gis sa chen po 'di cha bdun du bgos te/ cha drug ni gzhon nu drug po rnams la byin no/ /cha gcig ni rgyal po rdul gyi skal bar lus shing 'dug
130a7(mdo sde): go/ /de nas rgyal po rdul gyis rgyal rigs drug po de dag rang rang gi rgyal srid la bkod do/ /de nas me skyong khyab 'jug ni 'dzam bu'i gling du tshangs par bkur te/ bram ze khyab 'jug ni tshangs pa'i lam yin no snyam du
130a8(mdo sde): 'dzin cing / tshangs pa'i lam yin par blta'o/ /de nas phyi zhig na/ bram ze khyab 'jug 'di snyam du sems bdag ni rgyal khams thams cad kyi mi rnams kyis tshangs par bkur te/ bram ze khyab 'jug ni tshangs
130b1(mdo sde): pa'i lam yin no snyam du 'dzin cing / tshangs pa'i lam yin par lta la/ gna'i bram ze rgas shing 'khogs la gtugs pa/ sde tshan gyi slob dpon chen po dag la bdag gis thos na/ bram ze gang gis dbyar zla ba bzhi'i bar
130b2(mdo sde): du byams pa dang ldan pa'i sems kyis gnas pa de la/ mi mjed kyi bdag po tshangs pa bltar 'ong ngo zhes zer gyi ma la bdag gis thams cad spangs te/ khang bzangs kyi steng du song la/ byams pa dang / snying rje dang /
130b3(mdo sde): dga' ba dang / btang snyoms dang ldan pas gnas par bya gor ma chag snyam nas/ rgyal po la gsol pa/ lha mkhyen par mdzad du gsol/ bdag ni dbyar zla ba bzhi pa'i gnas kyi gnas par 'tshal te/ de bas na lhas
130b4(mdo sde): lha nyid kyis rgyal po'i 'phrin las su bgyi ba gang lags pa thams cad bgyid pa'i mdun na 'don gzhan zhig bsgo bar gsol zhes smras so/ /de nas rgyal po rdul gyis smras pa/ khyod ci ltar dga' ba de bzhin du bya'o/ /
130b5(mdo sde): de nas de thos ma thag tu bram ze khyab 'jug chen pos las su bya ba thams cad spangs nas/ khang bzangs kyi steng du song te/ khang bzangs kyi steng na 'dug cing / byams pa dang / snying rje dang / dga' ba dang / btang snyoms dang
130b6(mdo sde): ldan pa'i sems kyis gnas so/ /de nas phyi zhig na de la mi mjed kyi bdag po tshangs pa bltar 'ongs nas/ mi mjed kyi bdag po tshangs pa'i kha dog gi mthus/ khang bzangs de dag thams cad snang ba chen pos khyab par gyur
130b7(mdo sde): to/ /de nas de mthong nas/ /tshigasu bcad de smras pa/ bdag gis kha dog 'di 'dra ba/ /sngon cad ma thos ma mthong te/ /kha dog bzang zhing gzugs bzang ba/ /grogs po khyod ni su zhig lags/ /mi mjed kyi bdag
130b8(mdo sde): po tshangs pas smras pa/ gzhon nu brgya byin la sogs dang / /de bzhin lus can gzhan dag kyang / /bdag ni tshangs pa'i lus su shes/ /khyab 'jug de ltar shes par gyis/ /bram ze che zhing mtho ba khyab 'jug
131a1(mdo sde): gis smras pa/ tshangs pa khyod la 'dud par bgyi/ /tshangs pa khyod la mchod par 'tshal/ bdag gi tshig ni gsan nas kyang / /lus ni myur du bka' stsol cig /mi mjed kyi bdag po tshangs pas
131a2(mdo sde): smras pa/ khyab 'jug khyod kyis smras pa'i/ /tshig ni bdag gis gzung bar bya/ /'dri ba yid la ci 'dod pa/ /bram zes nga la dri bar gyis/ /tshe 'di'i ni don yang rung / /phyi ma'i tshe'i don yang rung / /khyod kyis
131a3(mdo sde): dris pa de dang de/ /ngas ni nges par bcad par bya/ /bram ze khyab 'jug chen pos smras pa/ bdag gi the tsom gzhan brtags the tsom rnams/ /bram ze kun bged gzhon nu dri bar gyis/ /gang la gnas shing ci
131a4(mdo sde): la bslab bgyis na/ /rdul med mi yis tshangs pa'i 'jig rten thob/ /mi mjed kyi bdag po tshangs pas smras pa/ tshangs pa'i mi'i nga rgyal spangs byas la/ /rtse gcig btud de snying rjes mos byas shing / /dri nga
131a5(mdo sde): med cing 'khrig pa rab spangs la/ /de la gnas shing de la bslab byas nas/ /rdul med mi yis tshangs pa'i 'jig rten thob/ /bram ze khyab 'jug chen pos smras pa/ tshangs pa gang dag mi'i dri nga lags/ /chu 'gram chus
131a6(mdo sde): g.yog bzhin du gang gis g.yogs/ /ngan song rgyu sde 'jig rten thams cad bsgribs/ /tshangs pa thob pa'i lam yang yongs mi shes/ /mi mjed kyi bdag po tshangs pas smras pa/ 'khro dang brdzun dang ngan sems 'tshe
131a7(mdo sde): ba dang / /ngan du byed dang blo phye phra ma dang / /chags dang sdang dang de bzhin gti mug dang / /'chab pa dang ni ser sna gtum tshig rnams/ /bram ze 'di dag mi'i dri nga ba/ /chu 'gram chus g.yogs bzhin du de yis g.yogs
131a8(mdo sde): ngan song rgyud sde 'jig rten thams cad bsgribs/ /tshangs pa thob pa'i lam yang yong mi shes/ /chos 'di rtag tu spyod pa yin/ /de rnams las ni 'das gyur na/ /tshangs pa dag tu skye 'gyur gyis/ /khyod kyi brten par
131b1(mdo sde): bsgrim par gyis/ /de skad ces smras nas/ mi mjed kyi bdag po tshangs pa de nyid du mi snang bar gyur to/ /mi mjed kyi bdag po tshangs pa mi snang bar gyur nas/ /ring po ma lon par bram ze khyab 'jug chen pos bsam pa/ mi mjed
131b2(mdo sde): kyi bdag po tshangs pas ji skad bshad pa'i don bdag gis shes te/ 'di ltar bdag khyim par 'dug te/ khyim na gnas bzhin du ni gcig tu brtul te/ ji srid 'tsho'i bar du tshangs par spyod pa ma 'dres pa/ yongs su rdzogs
131b3(mdo sde): pa/ yongs su dag pa/ yongs su byang ba spyad par dka' na/ ma la bdag gis skra dang kha spu bregs te gos tshon can rnams bgos la/ yang dag pa'i dad pas khyim nas khyim med par rab tu 'byung bar bya gor ma chag snyam
131b4(mdo sde): mo/ /de nas phyi zhig na rgyal po rdul/ bram ze khyab 'jug chen po ga la ba der song ste phyin nas/ bram ze khyab 'jug chen po'i rkang pa la mgo bos phyag 'tshal te/ phyogs gcig tu 'dug go/ /de nas bram ze khyab
131b5(mdo sde): 'jug chen pos rgyal po rdul la 'di skad ces smras so/ /yul bdag rgyal can rdul gyis ni/ /de ring bdag gi tshig gson gcig /khyod nyid kyis ni rgyal srid srung / /khyab 'jug bdag ni spro ba med/ /rgyal po rdul
131b6(mdo sde): gyis smras pa/ khyod kyi 'dod pa ma bskangs pa/ /de ni bdag gis nges par bskang / /khyod kyi gnod pa bdag gis bsal/ /khyab 'jug bdag ni ma dor cig /khyab 'jug chen pos smras pa/ bdag ni 'dod pa ma skong med/ /
131b7(mdo sde): bdag la gnod pa byed pa 'ang med/ /mi ma yin pa'i tshig thos nas/ /khyim na gnas par spro ba med/ /rgyal po rdul gyis smras pa/ bram ze su'i tshig thos pas/ /nga dang 'dod pa spong byed pa/ /mi ma yin pa ci 'dra ba/ /
131b8(mdo sde): dris pa de ni bdag la smros/ /khyab 'jug chen pos smras pa/ snying rje la ni gnas nas kyang / /dben pa'i bsam gtan byed pa na/ /de tshe tshangs pa byung nas ni/ /phyogs rnams thams cad snang bar byas/ /bdag gis
132a1(mdo sde): de'i tshig thos nas/ /khyim na gnas pa spro ba med/ /rgyal po rdul gyis smras pa/ mkhan po khyod nam bdag gi bu tho bo rgyal sar ma bcug gi bar du sdod cig dang / mkhan po rab tu byung ba'i rjes su
132a2(mdo sde): bdag kyang rab tu byung bar bya'o zhes smras nas/ tshigasu bcad de smras pa/ bram ze gang du 'gro ba der/ /bdag kyang der ni 'gro bar bya/ /bdag gis khyod kyi slob ma byed/ /bdag gi ston pa khyab 'jug khyod/ /khyab 'jug
132a3(mdo sde): chen pos smras pa/ so so'i skye bo gar chags pa/ /'dod pa de ni spangs par gyis/ /'dod pa rnams la ma blta bar/ /bden pa'i tshig la gnas par gyis/ /rgyal po rdul gyis smras pa/ tshangs pa dag par skye ba'i phyir/ /
132a4(mdo sde): nam mkha' dri med lta bu dang / /nor bu bai dUr+ya dag ltar/ /tshangs par spyod pa spyad par bya/ /khyab 'jug chen pos smras pa/ rgyal po chen po de'i dus la bab par mkhyen na/ de ltar mdzod cig ces byas nas/ bram
132a5(mdo sde): ze khyab 'jug chen pos rgyal rigs kyi rgyal po drug la smras pa/ kye bdag ni skra dang kha spu bregs te/ chos gos tshon can bgos la/ yang dag pa'i dad pa kho nar khyim nas khyim med par rab tu byung bar 'dod
132a6(mdo sde): na/ khyod ji ltar byed/ de dag gis smras pa/ mkhan po khyod lo bdun gyi bar du sdod cig dang / lo bdun lon nas bdag cag gi bu dang bu mo dag rgyal sar bcug la/ mkhan po rab tu byung ba'i rjes su bdag cag kyang
132a7(mdo sde): rab tu 'byung ngo / /khyab 'jug chen pos smras pa/ kye lo bdun ni ha cang yun ring ches so/ /'dod pa rnams ni chags par 'gyur ba'o/ /longs spyod ni rgyags par 'gyur ba'o/ /'tsho ba dang 'chi ba ni drod
132a8(mdo sde): bzung dka'o/ /lo bdun lon nas khyod rab tu byung ngam mi 'byung yang gtol med kyis/ bdag je rab tu byung ngo / /de dag gis smras pa/ mkhan po khyod re shig sdod cig dang / lo drug gam/ lnga 'am/
132b1(mdo sde): bzhi 'am/ gsum 'am/ gnyis sam/ gcig gam/ de bzhin du zla bdun nam/ drug gam/ lnga 'am/ bzhi 'am/ gsum 'am/ gnyis sam/ gcig gam/ zhag bdun nam/ drug gam/ lnga 'am/ bzhi 'am/ gsum 'am/
132b2(mdo sde): gnyis sam/ gcig lon na/ bdag cag gis bu dang nu bo rnams rgyal sar bcug nas/ mkhan po rab tu byung ba'i rjes su bdag cag kyang rab tu byung ngo / /khyab 'jug gis smras pa/ kye zhag bdun yang ha cang yang
132b3(mdo sde): yun ring sam/ 'dod pa rnams ni chags par 'gyur ba 'am/ longs spyod pa rnams ni rgyags par 'gyur ba 'am/ 'tsho ba dang / 'chi ba ni drod gzung dka'o/ /zhag bdun lon nas kyang khyod rab tu 'byung ngam/ mi
132b4(mdo sde): 'byung gtol med kyis bdag je rab tu 'byung ngo / /de dag gis smras pa/ zhag bdun yang btang te/ deng nyid du bdag cag gi bu dang nu bo dag rgyal sar bcug nas/ mkhan po rab tu byung ba'i rjes su bdag cag kyang
132b5(mdo sde): rab tu 'byung ngo / /khyab 'jug gis smras pa/ khyed kyis de'i dus la bab par shes na/ de ltar gyis shig /de nas bram ze khyab 'jug chen pos/ rgyal rigs kyi rgyal po drug gi 'khor bltas nas/ bram ze che
132b6(mdo sde): zhing mtho ba bdun bltas so/ /bram ze che zhing mtho ba bdun bltas nas/ bshes pa'i bud med bzhi bcu bltas so/ /bshes pa'i bud med bzhi bcu bltas nas/ bram ze'i khye'u lnga brgya bltas so/ /bram ze'i khye'u
132b7(mdo sde): lnga brgya bltas nas/ shing rta kha lo ba rnams dang / glang po che'i kha lo ba rnams dang / rta pa rnams dang / shing rta pa rnams dang / mtshon cha pa rnams dang / 'phong ba rnams dang / zhabs ring ba rnams dang / tshal za ba
132b8(mdo sde): rnams dang / drag shul can rnams dang / dpa' bo rnams dang / rab gnon pa rnams dang / tshan po che chen po rnams dang / rgyal po'i sras du ma dag bltas te/ kye bdag ni skra dang kha spu bregs nas/ gos mtshon can
133a1(mdo sde): rnams bgos la yang dag pa'i dad pa kho nas khyim nas khyim med par rab tu byung na khyed ci ltar byed/ de dag gis smras pa/ bdag cag kyang mkhan po rab tu byung ba'i rjes su rab tu 'byung ngo / /khyab 'jug
133a2(mdo sde): gis smras pa/ khyed kyis de'i dus la bab par shes na/ de bzhin du gyis shig ces byas nas/ bram ze khyab 'jug chen pos khyim gyi 'khor thams cad btang te/ sbyin pa dag byin zhing bsod nams dag byas te/ du ma dag
133a3(mdo sde): dbul por te btang nas/ skra dang kha spu bregs te/ gos mtshon can rnams bgos nas/ yang dag pa'i dad pa kho nas khyim nas khyim med par rab tu byung ngo / /rab tu byung nas kyang nags khrod cig tu gnas bcas
133a4(mdo sde): nas/ yal ga dang lo ma'i spyil po phug ste/ de de na 'dug nas bsam gtan bzhi dang / mngon par shes pa lnga bskyed de/ rdzu 'phrul che zhing mthu che bar gyur to/ /khyab 'jug rab tu byung nas rgyal po rdul g.yog
133a5(mdo sde): 'khor du ma dang / skra dang kha spu bregs te/ chos gos mtshon can rnams bgos nas/ yang dag pa'i dad pa kho nas khyim nas khyim med par rab tu byung ngo / /de bzhin du rgyal rigs kyi rgyal po drug gi 'khor dang / bram
133a6(mdo sde): ze che zhing mtho ba bdun dang / bshes pa'i bud med bzhi bcu dang / bram ze'i khye'u lnga brgya dang / shing rta'i kha lo pa rnams dang / glang po che'i kha lo pa rnams dang / rta pa rnams dang / shing rta pa rnams dang / mtshon
133a7(mdo sde): cha can rnams dang / zhabs ring ba rnams dang / tshal za ba rnams dang / drag shul can rnams dang / dbang po rnams dang / rab gnon pa rnams dang / tshan po che chen po rnams dang / rgyal po'i sras du ma dag skra dang kha
133a8(mdo sde): spu bregs te/ gos tshon can rnams bgos nas/ yang dag pa'i dad pa kho nas khyim nas khyim med par khyab 'jug rab tu byung ba'i rjes su rab tu byung te/ bram ze khyab 'jug gis thams cad la yid la byed pa'i
133b1(mdo sde): lung phog nas/ de dag gis kyang brtson pa dang / bsgrub pa dang / 'bad pas bsam gtan bzhi dang / mngon par shes pa lnga bskyed do/ /de nas bram ze che zhing mtho ba khyab 'jug gi ming bram ze che zhing mtho ba khyab 'jug
133b2(mdo sde): ces bya bar gyur pa te med par gyur nas/ ston pa khyab 'jug ces bya bar gyur to/ /dge slong dag ji snyam du sems/ de'i tshe ston pa khyab 'jug ces bar gyur pa gang yin pa de ni nga nyid yin no/ /de'i tshe rgyal po rdul
133b3(mdo sde): ces bya bar gyur pa gang yin pa de ni/ rgyal po gzugs can snying po 'di kho na yin no/ /de'i tshe rgyal po rdul gyis mgo drangs pa'i skye bo 'bum phrag du mar gyur pa gang yin pa de ni/ rgyal po gzugs can snying pos mgo
133b4(mdo sde): drangs pa'i lha khri dang / yul ma ga d+ha'i bram ze dang / khyim bdag stong phrag du ma mang po 'di dag kho na yin te/ de'i tshe yang ngas rgyal po rdul la sogs pa yul gyi mi du ma dang / bram ze dang / khyim bdag stong phrag du ma
133b5(mdo sde): rab tu byung nas/ bsam gtan bzhi dang / mngon par shes pa lnga la bkod de/ gzhi des na nga'i grags pas 'jig rten rgyas par gyur te/ /da ltar yang rgyal po gzugs can snying po dang / lha brgyad khri dang / ma ga d+ha'i bram
133b6(mdo sde): ze dang / khyim bdag stong phrag du ma dam pa'i chos kyis bcud kyis tshim par byas nas/ g.yung drung gi mthar thug pa grub pa dang / bde ba'i mya ngan las 'das pa la bkod do// //
133b7(mdo sde): las brgya tham pa/ bam po sum bcu rtsa bdun pa ste tha ma/ 'thab mo zhes bya ba ni/ gleng gzhi mnyan du yod pa na bzhugs te/ de'i tshe mnyan du yod pa na skye bo phal po che 'thab pa dang / 'tshang 'dru ba dang / 'gyed
133b8(mdo sde): pa dang / rtsod pa la zhugs shing 'khod do/ /sangs rgyas bcom ldan 'das bgrod pa gcig pu'i lam ston pa/ rnam pa gnyis kyi shes bya dang / ye shes la mnga' brnyes pa/ ma 'dres pa'i dran pa nye bar gzhag pa
134a1(mdo sde): gsum la mkhas pa/ mi 'jigs pa bzhis mi 'jigs pa/ 'gro ba lngar 'gro ba las rnam par grol ba/ skye mched drug la mkhas pa/ byang chub kyi yan lag bdun la spyod yul ba/ rnam par thar pa
134a2(mdo sde): brgyad la bsam gtan pa/ mthar gyis gnas pa'i snyoms par 'jug pa dgu la snyoms par 'jug pa/ stobs bcu'i stobs dang ldan pa/ yang dag pa'i seng ge'i sgra chen po sgrogs pa rnams ni chos nyid kyis nyin
134a3(mdo sde): dus gsum mtshan dus gsum ste/ nyin mtshan dus drug tu sangs rgyas kyi spyan gyis 'jig rten la gzigs te/ su ni rgud/ su ni dar/ su ni 'phongs shing 'dug /su ni nyams nga bar 'gyur/ su ni gnod pa dang ldan/ su ni
134a4(mdo sde): 'phongs pa dang nyams nga ba dang gnod pa dang ldan/ su ni ngan song du gzhol/ su ni ngan song du 'bab/ su ni ngan song du bab/ su ni ngan song nas phyung te/ mtho ris dang thar pa dang 'bras bu la gzhag par bya/ su ni nyes par spyod
134a5(mdo sde): pa'i 'dam du bying ba las lag nas drang bar bya/ su ni 'phags pa'i nor bdun med pa las 'phags pa'i nor bdun gyi dbang phyug la dbang byed du gzhug par bya/ su ni dge ba'i rtsa ba rnams ma skyes pa las bskyed par
134a6(mdo sde): bya/ su ni dge ba'i rtsa ba bskyed zin pa las yongs su smin par bya/ su ni dge ba'i rtsa ba rnams yongs su smin zin pa las ye shes kyis tshon gyis brtol bar bya/ su la ni sangs rgyas byung bas brgyan pa'i 'jig rten
134a7(mdo sde): 'bras bu yod par bya snyam du ye shes gzigs pa 'jug go/ /rgya mtsho chu srin rnams kyi gnas/ /dus rlabs yol bar 'gyur yang srid/ /gdul bar bya ba'i sras rnams la/ /sangs rgyas dus las yol ba med/ /
134a8(mdo sde): de nas bcom ldan 'das kyis dgongs pa/ skye bo phal po che gdul ba'i dus la bab ste/ de dag nges 'thab pa dang / 'tshang 'dru ba dang / 'gyed pa dang / rtsod pa las bzlog ste/ g.yung drung gi mthar thug pa grub
134b1(mdo sde): pa dang / bde ba'i mya ngan las 'das pa la dgod par bya snyam du dgongs nas/ snga dro sham thabs dang chos gos gsol te/ lhung bzed bsnams nas/ mnyan du yod par bsod snyoms la gshegs te/ skye bo phal
134b2(mdo sde): po che ga la ba der gshegs nas/ skye bo phal po che de dag gis thag ring po zhig nas sangs rgyas bcom ldan 'das mthong ngo / /mthong nas kyang ngo tsha bar gyur te/ bcom ldan 'das kyi phyir gdan shams nas gsol pa/
134b3(mdo sde): bcom ldan 'das gshegs pa legaso legaso/ /bcom ldan 'das tshur gshegs bzhugasu gsol/ de nas gdan bshams pa la bzhugs nas/ bcom ldan 'das kyis skye bo phal po che la bka' stsal
134b4(mdo sde): pa/ grogs po dag ci byed cing 'khod gzhan dang 'thab dgos na gzhan dang 'thab cing 'dug gam/ de rnams kyis gsol pa/ bcom ldan 'das bdag cag su dang 'thab 'tshal lags/ bcom ldan 'das
134b5(mdo sde): kyis bka' stsal pa/ grogs po dag 'o na 'khod cig dang / ngas khyod la rgyas par bshad par bya'o/ /de nas skye bo phal po che de dag gis bcom ldan 'das kyi zhabs la mgo bos phyag 'tshal te/ chos
134b6(mdo sde): mnyan pa'i phyir spyan sngar 'khod do/ /de nas bcom ldan 'das kyis skye bo phal po che de dag la bka' stsal pa/ khyod ni nyon mongs pa rnams dang 'thab dgos kyis/ nyon mongs pa spong ba'i phyir 'bad par gyis
134b7(mdo sde): shig ces nas/ bcom ldan 'das kyis de dag la de lta bu dang mthun pa'i chos bstan te/ des na de dag gi khro ba'i kun nas dkris pa med par gyur nas/ stan de dag nyid la 'khod bzhin du 'jig tshogs
134b8(mdo sde): la lta ba'i ri'i rtse mo mthon po nyi shu ye shes rdo rjes bcom nas/ rgyun tu zhugs pa'i 'bras bu mngon sum du byas te/ de dag gis bden pa mthong nas bla gos phrag pa gcig tu bzar te/ bcom ldan 'das
135a1(mdo sde): ga la ba de logasu thal mo sbyar ba btud de/ bcom ldan 'das la 'di skad ces gsol to/ /btsun pa bdag cag legs par gsungs pa'i chos 'dul ba la rab tu byung ba dang / bsnyen par rdzogs
135a2(mdo sde): shing dge slong gi dngos po 'thob tu rung na/ bdag cag kyang bcom ldan 'das kyi thad du tshangs par spyod pa spyad par 'tshalo/ /de nas bcom ldan 'das kyis de dag la dge slong tshur shog ces bya ba'i tshig gis
135a3(mdo sde): rab tu phyung ste bsnyen par rdzogs par mdzad nas/ de dag la lung yang phog ste/ de dag gis kyang brtson pa dang / bsgrub pa dang 'bad pas nyon mongs pa thams cad spangs nas/ dgra bcom pa nyid mngon
135a4(mdo sde): sum du byas te/ de dag dgra bcom pa khams gsum pa'i 'dod chags dang bral bar gyur nas/ gser dang bong bar mnyam pa/ nam mkha' dang lag mthil du 'dra ba'i sems dang ldan pa/ tsan dan sbangs
135a5(mdo sde): pa lta bur bsil bar gyur pa/ rig pas sgong nga'i sbub bcom pa/ rig pa dang mngon par shes pa dang / so so yang dag par rig pa thob pa/ srid pa'i rnyed pa dang / chags pa dang / bkur sti la mi lta ba dbang po
135a6(mdo sde): dang / nye dbang dang bcas pa'i lha rnams kyis mchod cing rjed pa dang / gus par smra ba'i gnas su gyur to/ /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das kyis
135a7(mdo sde): skye bo phal po che 'thab pa las zhi bar mdzad pa nas/ g.yung drung gi mthar thug pa grub pa dang / bde ba'i mya ngan las 'das pa la bkod pa la gzigs/ bcom ldan 'das kyis bka' stsal pa/ da ltar 'ba'
135a8(mdo sde): zhig ma yin te/ 'das pa'i dus na yang skye bo phal po che 'di dag bsam gtan bzhi dang / mngon par shes pa lnga la ji ltar bkod pa de nyon cig /dge slong dag sngon byung ba 'das pa'i dus na ri khrod kyi grong
135b1(mdo sde): zhig na bram ze zhig gis mchod sbyin byas te/ mchod sbyin byed pa der bram ze rnams stan gyi phyir 'thab pa las de'i tshe dka' thub kyi gnas shig na/ drang srong 'khor lnga brgya yod pa zhig gnas so/ /de nas mchod sbyin byed pa
135b2(mdo sde): der drang srong des bram ze de dag 'thab pa zhi bar bya ba'i phyir/ de lta bu dang mthun pa'i chos bstan to/ des na 'thab mo de yang zhi bar gyur la/ bram ze rnams kyang skyo ba skyes nas/ de nyid kyi thad du rab tu byung ngo / /de dag
135b3(mdo sde): der rab tu byung nas bsam gtan bzhi dang mngon par shes pa lnga bskyed do/ /dge slong dag ji snyam du sems/ de'i tshe drang srong du gyur pa/ byang chub sems dpa'i spyod pa la gnas pa gang yin pa de ni nga nyid yin no/ /
135b4(mdo sde): de'i tshe bram zer gyur pa gang yin pa de dag ni/ skye bo phal po che 'di dag kho na yin no/ /de'i tshe yang ngas skye bo phal po che 'thab pa zhi bar byas nas/ bsam gtan bzhi dang / mngon par shes pa lnga la bkod do/ /
135b5(mdo sde): da ltar yang ngas skye bo phal po che 'thab pa zhi bar byas nas/ g.yung drung gi mthar thug pa grub pa dang / bde ba'i mya ngan las 'das pa la bkod do/ /gzhan yang yang dag par rdzogs pa'i sangs rgyas 'od srung gi
135b6(mdo sde): bstan pa la 'di dag thams cad rab tu byung nas/ der 'di rnams kyis tshe gcig tu tshangs par spyod pa spyad nas/ dbang po rnams yongs su smin par byas pa des na/ da ltar rnam par grol bar gyur to// //
135b7(mdo sde): klu zhes bya ba ni/ gleng gzhi mnyan du yod pa na bzhugs te/ de'i tshe rgyal po gsal rgyal gyi blon po zhig gyod cig la btags te/ ci bdogs pa phrogs nas/ khri mon du bcug pa las/ der zas dang skom gyis mnar
135b8(mdo sde): te shi'o/ /de nas des smon lam log par btab nas/ shi 'phos te dus las 'das pa'i 'og tu/ gnod sbyin ma rungs pa zhig tu skyes nas/ des yul ko sa la de thams cad du mi nad btang te/ skye bo phal
136a1(mdo sde): po che de dag kha dag par gyur nas/ ltas mkhan dag gis smras pa/ blon po chen po des 'chi kar smon lam log par btab nas/ gnod sbyin ma rungs par skyes te/ des mi nad 'di dag gtang ngo zhes byas so/ /de nas de
136a2(mdo sde): thos ma thag tu skye bo mang po dag ci bya gtol med par gyur to/ /de nas rgyal po gsal rgyal gyis bsams pa/ 'di ni sus kyang 'dul bar mi nus kyis/ da 'di'i phyir bcom ldan 'das la gsol ba gdab dgos so
136a3(mdo sde): snyam ste/ bcom ldan 'das ga la ba der song te phyin nas/ bcom ldan 'das kyi zhabs la mgo bos phyag 'tshal te/ phyogs gcig tu 'dug go/ /phyogs gcig tu 'dug nas rgyal po gsal rgyal gyis bcom ldan
136a4(mdo sde): 'das la 'di skad ces gsol to/ /btsun pa bcom ldan 'das kyis klu ma rungs pa dga' bo dang / nye dga' bo la sogs pa gzhan dag kyang btul/ gnod sbyin ma rungs pa 'brogs gnas la sogs pa gzhan dang
136a5(mdo sde): gzhan dag kyang btul na/ btsun pa blon po chen po che ge mo zhig gis smon lam log par btab te/ gnod sbyin ma rungs par skyes nas/ des bdag gi yul du mi nad btang na/ bcom ldan 'das kyis thugs brtse ba'i slad du/
136a6(mdo sde): gnod sbyin ma rungs pa de gdul bar gsol/ de nas bcom ldan 'das kyis rgyal po gsal rgyal la cang mi gsung bar gnang ngo / /de nas rgyal po gsal rgyal bcom ldan 'das kyis gsungs pa la mngon par bstod
136a7(mdo sde): de rjes su yi rangs nas/ bcom ldan 'das kyi zhabs la mgo bos phyag 'tshal te/ bcom ldan 'das kyi thad nas song ngo / /de nas bcom ldan 'das kyis rdzu 'phrul gyis/ gnod sbyin de rgyal bu rgyal byed
136a8(mdo sde): kyi tshal gyi 'dab du bzhag nas/ bcom ldan 'das kyis de btul ba'i phyir me chen po sprul te/ de'i kho ra khor yug nas bdag nyid me chen pos 'khor bar mthong ste/ bcom ldan 'das kyi zhabs kyi drung 'ba' zhig
136b1(mdo sde): zhi bar mthong ngo / /de nas de 'jigs shing skrag nas bcom ldan 'das ga la ba der song te phyin nas/ bcom ldan 'das kyis gnod sbyin ma rungs pa de dag la bka' stsal pa/ khyod kyis sngon mi dge ba'i las byas pas/ rgyal po
136b2(mdo sde): gsal rgyal gyi bsad pa yin na/ da yang khyod 'dir skyes nas skye bo mang po kha 'dogs par byed na/ 'di nas shi 'phos pa'i 'og tu khyod kyi 'gro ba ni gang yin/ skye gnas ni gang yin/ 'gro ba'i sa ni gang yin/ gnod
136b3(mdo sde): sbyin gyis gsol pa/ bcom ldan 'das kyis bka' ci stsal/ bcom ldan 'das kyis bka' stsal pa/ sdig pa'i las 'di thong shig /gnod sbyin gyis gsol pa/ bcom ldan 'das kyis bdag la bka' ci stsal
136b4(mdo sde): pa bzhin du 'tshalo/ /de skad ces gsol to/ des skyabasu 'gro ba dang / bslab pa'i gzhi rnams blangs nas bcom ldan 'das la gsol pa/ btsun pa bdag gis sdig pa'i las btang ste/ btsun pa deng slan cad mnyan du
136b5(mdo sde): yod pa na gnas pa'i skye bo mang po rnams kyi bsrung ma dang / skyabs rnams ni bdag lagaso/ /de nas dge slong rnams kyis sangs rgyas bcom ldan 'das la gsol pa/ btsun pa bcom ldan 'das kyis gnod sbyin ma rungs pa de
136b6(mdo sde): btul nas/ skye bo phal po che de dag 'jigs pa med pa'i gnas su bkod pa la gzigs/ bcom ldan 'das kyis bka' stsal pa/ da ltar 'ba' zhig ma yin te/ 'das pa'i dus na yang ngas gnod sbyin ma rungs
136b7(mdo sde): pa 'di btul nas/ skye bo phal po che ji ltar 'jigs pa med pa'i gnas su bkod pa de nyon gcig /dge slong dag sngon byung ba 'das pa'i dus na grong khyer bA ra na se na rgyal po tshangs pas byin rgyal po byed do/ de'i tshe
136b8(mdo sde): yul ka shi ka'i klu gdug pa dug mi bzad pa zhig byung te/ des grong yang stongs par byed/ ljongs kyang stongs par byed cing / bA ra na se'i phyogs su chags pa las rgyal po tshangs pas byin gyis thos nas/ de thos ma
137a1(mdo sde): thag tu 'jigs pa ches po skyes te/ des dpung gi tshogs yan lag bzhi go bskon te btang nas/ khyed deng la klu gdug pa de sod gcig ces bsgo'o/ /de nas de dag gis de'i rkang pa la phyag 'tshal te/
137a2(mdo sde): gsol pa/ lha de ni dpung gi tshogs kyis gum par mi nus kyis/ sngags sam sman gyis 'gum par nus lagaso/ /yang na dge ba'i tshul gyis bkur ba'i dge slong dang / bram ze rnams kyis gdul bar nus lagaso zhes
137a3(mdo sde): gsol to/ /de nas de'i tshe bA ra na se de nyid na gdol pa'i khye'u byams pa'i rang bzhin can/ snying rje che ba sems can la byams pa zhig gnas pa des/ skye bo mang po de dag ci bya gtol med par gyur pa mthong nas/ mthong ma
137a4(mdo sde): thag tu de snying rje skyes nas des skye bo mang po rnams la smras pa/ khyod ci bya gtol med par bya mi dgos kyis/ bdag gis klu gdug pa de gdul bar bya'o zhes byas so/ /de nas de'i pha ma gnyis na re/ de ni dbugs
137a5(mdo sde): gdug pa yin te khyod kyis de gdul mi nus so/ /khye'u des smras pa/ byams pa'i go cha gyon pa la des cung zad kyang gnod par byed mi nus so zhes byas nas/ khye'u des phyogs gang na klu gdug pa 'dug pa'i phyogs der
137a6(mdo sde): song nas klu gdug pa des thag ring po zhig nas khye'u de mthong ngo / /mthong nas kyang khros nas khye'u de la dbugs btang ngo / /de nas khye'u des byams pa la snyoms par zhugs nas byams pa'i lta bas klu gdug pa de la
137a7(mdo sde): bltas te/ de bltas ma thag tu dug med par gyur to/ /de nas khye'u des klu sbrul de lag pa gnyis kyis blangs nas mi mi gnas pa'i sa phyogs du bzhag go/ /de nas rgyal po tshangs pas byin dang / skye bo mang po gzhan
137a8(mdo sde): d ag gis gdol pa'i khye'u che ge mo zhig gis klu gdug pa btul lo zhes thos nas thos ma thag tu rgyal po de rang nyid gdol pa'i khye'u de'i thad du song nas des khye'u de la dam pa sna gcig 'dam du bcug ste khye'u khyod la
137b1(mdo sde): dam pa sna cig byin no zhes byas so/ /khye'us smras pa/ dge ba bcu'i las kyi lam yang dag par blangs te/ gnas par mdzod cig /yul na gnas pa'i mi rnams kyang dge ba bcu'i las kyi lam la gzud par mdzod cig
137b2(mdo sde): ces byas so/ /de nas rgyal po tshangs pas byin gyis khye'u de la longs spyod kyi dbyings chen po byin nas/ dge ba bcu'i las kyi lam yang dag par blangs te 'dug go/ /yul na gnas pa'i mi rnams kyang dge ba bcu'i las
137b3(mdo sde): kyi lam la bkod do/ /dge slong dag ji snyam du sems de'i tshe gdol pa'i khye'ur gyur pa byang chub sems dpa'i spyod pa la gnas pa gang yin pa de ni nga nyid yin no/ /de'i tshe klu gdug par gyur pa gang yin pa de ni/ gnod sbyin
137b4(mdo sde): ma rungs pa 'di kho na yin no/ /de'i tshe skye bo phal po cher gyur pa gang yin pa de dag ni/ yul ko sa la na gnas pa'i skye bo mang po 'di dag kho na yin te/ de'i tshe yang ngas klu gdug pa de btul nas/ skye bo phal po che 'jigs
137b5(mdo sde): pa med pa'i gnas su bkod do/ /da ltar yang ngas gnod sbyin ma rungs pa 'di btul nas/ skye bo phal po che 'jigs pa med pa'i gnas su bkod do/ /gzhan yang yang dag par rdzogs pa'i sangs rgyas 'od srung gi gsung
137b6(mdo sde): rab la 'di dag thams cad dge bsnyen du gyur te/ der 'di rnams kyis tshe gcig tu tshangs par spyod pa spyad nas/ dbang po rnams yongs su smin par byas pa des na/ da ltar rnam par grol bar gyur to// //
137b7(mdo sde): shi bi gnyis zhes bya ba de la/ shi bi dang po ni/ bcom ldan 'das gyad kyi yul du ljongasu rgyu zhing gshegs pa las/ chu klung mtha' ldan dang / grong khyer kun sha'i bar gyi lam nas kud du bzung ste/ tshe dang
137b8(mdo sde): ldan pa kun dga' bo la bka' stsal pa/ kun dga' bo de bzhin gshegs pa'i bla gos bzhi bltab du bgyis te thing shig dang / nga'i rgyab mi bde ba der re shig bsti bar bya'o/ /de nas tshe dang ldan pa kun dga' bos
138a1(mdo sde): btsun pa de ltar 'tshalo zhes gsol te/ bcom ldan 'das kyis bka' stsal pa bzhin du nyan nas/ bla gos bzhi bltab tu byas to/ bting nas bcom ldan 'das la 'di skad ces gsol to/ /btsun pa de
138a2(mdo sde): bzhin gshegs pa'i bla gos bzhi bltab tu bgyis te bting lags na/ bcom ldan 'das kyis de'i dus la bab par dgongs su gsol/ de nas bcom ldan 'das kyis chos gos bsnam sbyar stug po bltab te 'phangs
138a3(mdo sde): su bzhag nas/ snang ba'i 'du shes dang ldan pa dang / dran pa dang ldan pa dang / shes bzhin dang ldan pa'i 'du shes thugs la dgongs shing glo g.yas phyogs kyi gzim ste/ zhabs gcig gi steng du gcig bzhag go/ /
138a4(mdo sde): de nas bcom ldan 'das 'di snyam du dgongs te/ 'khor 'dir so so'i skye bo'i dge slong ji snyed 'dus shing 'tshogs pa de dag thams cad ci sangs rgyas kyis 'dul ba yin nam/ 'on te nyan thos kyis 'dul ba yin
138a5(mdo sde): zhig gu snyam du dgongs so/ /de nas yang bcom ldan 'das kyis dgongs pa/ 'di na kha cig ni sangs rgyas kyis 'dul bar 'gyur ro/ /kha cig ni nyan thos kyis 'dul bar 'gyur snyam du dgongs nas/ tshe dang ldan pa
138a6(mdo sde): kun dga' bo la bka' stsal pa/ kun dga' bo khyod byang chub kyi phyogs rnams las spobs par gyis shig /de skad ces bka' stsal nas/ bcom ldan 'das kyis ci nas 'khor thams cad du sgra des gang bar 'gyur ba
138a7(mdo sde): de ltar byin gyis brlabs so/ /de nas dge slong mang po dag gis tshig de lta bu gsungs pa'i sgra thos nas/ de dag gis bsam pa/ bcom ldan 'das kyis tshe dang ldan pa kun dga' bo la/ byang chub kyi phyogs kyi gtam gyis
138a8(mdo sde): shig par bskul bas na da ni tshe dang ldan pa kun dga' bos sbrang rtsi btsir ba bzhin du chos snyan no chog ston par 'gyur snyams te/ bcom ldan 'das ga la ba der dong te lhags nas/ bcom ldan 'das la bskor te 'khod do/ /
138b1(mdo sde): de nas tshe dang ldan pa kun dga' bos dge slong rnams la smras pa/ tshe dang ldan pa dran pa yang dag byang chub kyi yan lag dben pa la brten pa 'dod chags dang bral ba la brten pa 'gog pa la brten pa/ rnam par spong bas yongs
138b2(mdo sde): su bsgyur ba ni/ bcom ldan 'das nyid kyis mngon par shes pas/ mngon par rdzogs par sangs rgyas nas bstan to zhes/ tshe dang ldan pa kun dga' bos byang chub kyi yan lag 'di nyid las brtsam nas dge slong rnams
138b3(mdo sde): la de lta bu dang 'thun pa'i chos bstan te/ des na nyan thos dang dge ba'i rtsa ba 'brel ba gang yin pa de dag gis stan de nyid la 'khod bzhin du/ nyon mongs pa thams cad spangs te/ dgra bcom pa nyid mngon sum du byas so/ /
138b4(mdo sde): de nas bcom ldan 'das kyis tshe dang ldan pa kun dga' bo'i gtam gyi mjug rdzogs par thugasu chud nas bzhengs te/ skyil mo dkrung bcas nas bsku drang por bsrangs te/ dran pa mngon du bzhag nas bzhugs te/ bcom ldan
138b5(mdo sde): 'das kyis tshe dang ldan pa kun dga' bo khyod brtson 'grus bstan tam/ gsol pa/ bcom ldan 'das brtson 'grus ston lagaso/ /bka' stsal pa/ kun dga' bo brtson 'grus ni/ bla na med pa yang dag par rdzogs
138b6(mdo sde): pa'i byang chub tu 'gyur ro zhes bcom ldan 'das kyis byang chub kyi phyogs 'di dag nyid la brtsams nas/ de lta bu dang mthun pa'i chos bstan te/ de nas bcom ldan 'das dang dge ba'i rtsa ba dang brel ba gang yin pa de dag
138b7(mdo sde): gis stan de nyid la 'khod bzhin du nyon mongs pa thams cad spangs nas/ dgra bcom pa nyid mngon sum du byas te/ de dag dgra bcom pa khams gsum pa'i 'dod chags dang bral bar gyur nas/ gser dang bong bar
138b8(mdo sde): mnyam pa/ namakha' dang lag mthil 'dra ba'i sems dang ldan pa/ tsan dan sbangs pa lta bur bsil bar gyur pa/ rig pas sgong nga'i sbub bcom pa/ rig pa mngon par shes pa dang / so so yang dag par rig
139a1(mdo sde): pa thob pa/ srid pa'i rnyed pa dang / chags pa dang / bkur sti la mi lta ba/ dbang po dang / nye dbang dang bcas pa'i lha rnams kyis mchod cing rjed pa dang / gus par smra ba'i gnas su 'gyur to/ /de nas de'i
139a2(mdo sde): tshe dge slong zhig gis tshigs su bcad de smras pa/ snyan pa'i chos ni gsan pa'i phyir/ /ston pa snyun bzhin nyid kyis bskul/ /khyod la byang chub yan lag rnams/ /yod na dge slong khyod shod cig /gnas brtan kun dga'
139a3(mdo sde): mkhas shing grags/ /byang bar gyur pas legs shes gsol/ /dpa' bo khyod kyi gsungs rab la/ /dkar ba'i chos rnams de dag mnga'/ /dran dang rnam 'byed brtson 'grus dang / /dga' dang rab sbyangs ting 'dzin dang / /
139a4(mdo sde): btang snyoms 'di dag rdul med pa/ /khyod kyi byang chub yan lag lags/ /byang chub yan lag bcud thos nas/ /byang chub yan lag bcud kyang rtogs/ /bcom ldan snyung tshabs che ba las/ /gnod pa de las zhi
139a5(mdo sde): bar gyur/ /dam chos rin chen 'di ston pa'i/ /chos kyi mnga' bdag de nyid kyang / /dam chos gsan par bzhed gyur na/ /gzhan lta de lta de mi nyan/ /stobs bcu mnga' bas nye rgyal ni/ /dge slong rnams kyi shes rab
139a6(mdo sde): mchog / bstan pa gang yin de nyid kyang / /chos mnyan 'dod pas gzeng bar 'gyur/ /mdo sde 'dul ba ma mo 'dzin/ /mkhas shing tshul dang tshul min shes/ /de dag dam chos nyan byed na/ /gzhan lta ji ltar de mi nyan/ /
139a7(mdo sde): mkhas pa shes 'dod sems bzhag nas/ /chos bzhin nyan par byed pa ni/ /sangs rgyas gsung rab skyon med la/ /de bzhin dga' ba thob par 'gyur/ /yid dga' lus kyang shin tu sbyangs/ /bde ba yang ni myong
139a8(mdo sde): bar 'gyur/ /bde bar gyur nas sems nyid kyis/ /ting 'dzin la yang reg par 'gyur/ /sems ni mnyam par gzhag pa yin/ /'du byed yul gyi rnam par rig /srid pa'i 'gro las skyong bar 'gyur/ /chags
139b1(mdo sde): med sems kyis grol bar 'gyur/ /rtag tu srid 'gro skyo gyur na/ /lha dang mi la chags pa med/ /bud shing med pa'i me bzhin du/ /dgra bcom rnams ni mya ngan 'da'/ /dam chos mnyan pa'i phan yon ni/ /mang po gzhan
139b2(mdo sde): yang rgyal bas bstan/ /de phyir 'di ni yod snyam du/ /ston pa'i bka' ni mnyan par bya/ /de nas dge slong rnams kyis/ sangs rgyas bcom ldan 'das la gsol pa/ btsun pa bcom ldan 'das ni legs par smras pa gsung
139b3(mdo sde): ba dang / legs par smra bar bzhed pa lags te/ legs par smra ba'i don gyi slad du/ bcom ldan 'das kyis tshe dang ldan pa kun dga' bo la bskul ba mdzad nas/ bkur sti dang ldan pas gsan kyang gsan/ bshad kyang
139b4(mdo sde): bshad pa la gzigs/ bcom ldan 'das kyis bka' stsal pa/ dge slong dag de bzhin gshegs pa ni da ltar 'ba' shig legs par smras pa gsungs ba dang / legs par smras pa bzhed pa ma yin gyis/ de bzhin
139b5(mdo sde): gshegs pa ni 'das pa'i dus na yang legs par smra ba gsung ba dang / legs par smras pa bzhed pa yin te/ legs par smras pa'i don gyi phyir/ ngas mchog tu dka' ba ji ltar spyad pa de nyon cig /dge slong dag sngon
139b6(mdo sde): byung ba 'das pa'i dus na rgyal po'i pho brang bzhi ldan zhes bya ba na/ rgyal po shi bi zhes bya ba rgyal po byed de/ de'i ring la 'byor pa dang / rgyas pa dang bde ba dang / lo legs pa dang / skye bo dang mi mang pos gang ba dang / rtsod pa dang /
139b7(mdo sde): 'thab pa zhi ba dang / 'khrug pa dang / nang 'khrug dang / chom rkun dang nad dang / mu ge med pa dang / 'bras sA lu dang / bu ram shing dang / ba lang dang / ma he dang ldan par 'dug ste gnod pa med cing tsher ma dkrugs la/ bu
139b8(mdo sde): gcig pa sdug pa la bya ba bzhin du chos bzhin du rgyal srid byed do/ /rgyal po de yang byams pa'i rang bzhin can/ snying rje dang ldan pa/ sems can la byams pa sbyin pa la sred pa zhig te/ de sbyin pa dag sbyin zhing bsod nams
140a1(mdo sde): dag byed pa la zhugs te/ zas 'dod pa la ni zas sbyin par byed/ skom 'dod pa la ni skom sbyin par byed/ gos 'dod pa la ni gos sbyin par byed/ rgyan 'dod pa la ni rgyan sbyin par byed/ mal stan 'dod pa la ni
140a2(mdo sde): mal stan sbyin par byed/ bzhon pa 'dod pa la ni bzhon pa sbyin par byed/ yo byad gzhan 'dod pa la ni yo byad sbyin par byed/ /nad gso ba'i nad brang bcas te/ yo byad thams cad sbyar nas/ sman pa rnams dang / nad g.yog
140a3(mdo sde): rnams bskos te/ nad pa rnams dang / mgon med pa rnams kyi rim gro byed do/ /bza' ba dang / bca' ba mang po dag kyang sta 'on byas te/ namakha' la gnas pa dang chu la gnas pa dang / thang la gnas pa'i srog chags
140a4(mdo sde): rnams la sbyin par byed do/ /des yi dam 'di lta bu yang bcas te/ deng phyin cad bdag gis thams cad la thams cad sbyin par bya ste/ 'jig rten dag dge ba bcu'i las kyi lam la dgod par bya'o zhes dam bcas nas
140a5(mdo sde): des 'jig rten thams cad dge ba bcu'i las kyi lam la bkod do der dge ba bcu'i las kyis lam yang dag par blangs pa'i phyir sems can phal cher shi ba'i 'og tu lha'i nang du skyes nas/ de dag gis lha'i gnas
140a6(mdo sde): rnams gang bar gyur to/ /de nas lha'i dbang po brgya byin gyis bsam pa/ 'di ci zhig sgrub brgya byin du 'gyur ba sgrub 'am/ 'on te tshangs par 'gyur ba sgrub zhig go snyam mo/ /de nas de bltas na/ bla na med pa yang dag
140a7(mdo sde): par rdzogs pa'i byang chub sgrub cing 'dug go/ /de nas lha'i dbang po brgya byin gyis bsam pa/ ci 'di sems can brtan po yin nam/ 'on te sems can mi brtan pa yin pa bdag gis je brtag la/ gal te sems
140a8(mdo sde): can brtan po yin na ni mchod par bya'o/ /'di lta ste/ sems can brtan po ma yin yang / 'di'i sems stobs bskyed par bya'o snyam nas/ lha'i dbang po brgya byin gyis/ bdag nyid srin po'i gzugs su mngon par
140b1(mdo sde): sprul nas/ rgyal po shi bi'i khang bzang gi char khebs la 'dug ste tshigs su bcad pa'i phyir smras pa/ kye ma 'du byed rnams mi rtag /skye zhing 'jig pa'i chos can yin/ /zhes smras nas/ lha'i dbang po brgya byin mi ma yin pa'i
140b2(mdo sde): cha lugs can cang mi zer bar 'dug go/ /de nas rgyal po shi bis lha'i dbang po brgya byin mi ma yin pa'i cha lugs can gyis tshig de lta bu brjod pa thos so/ /thos nas kyang des bsam pa/ cig tu na mya ngan las 'das pa'i rten cing
140b3(mdo sde): 'brel par 'byung ba'i sgo phye'o/ /gcig tu na yang dag par rdzogs pa'i byang chub kyi lam bstan to snyamo/ /de nas rgyal po shi bis lha'i dbang po brgya byin mi ma yin pa'i cha lugs can/ khang bzangs kyi char khebs la 'dug
140b4(mdo sde): pa mthong ngo / /mthong nas kyang skyem par langs nas/ bla gos phrag pa gcig tu bzar te/ lha'i dbang po brgya byin mi ma yin pa'i cha lugs can ga la ba de logs su thal mo sbyar ba btud nas/ smras pa grogs po
140b5(mdo sde): tshigasu bcad pa de tshang bar smros shig dang / bdag gis slob ma bgyis te mnyan to/ /brgya byin gyis smras pa/ khyod kyi bdag gi slob ma byas pas ci la phan/ bdag ni bkres shing skom pas gzir te/ ci za gtol med par
140b6(mdo sde): bla zhing 'dug go/ /byang chub sems dpas smras pa/ grogs po tshigasu bcad pa tshang bar smros shig dang / bdag gis khyod kha zas kyis tshim par bya'o/ /lha'i dbang po brgya byin mi ma yin pa'i cha lugs can gyis smras pa/
140b7(mdo sde): grogs po khyod kyis nga kha zas kyis tshim par nus sam smras pa nga'i kha zas dang skom ji lta bu yin pa de ni khyod kyis sbyin par dka'o/ /byang chub sems dpas smras pa/ khyod kyi zas skom ci yin/ des smras pa/ mi
140b8(mdo sde): 'phral du bsad pa'i sha dron mo ni za/ khrag dron mo ni 'thung ngo / /de nas byang chub sems dpas smras pa/ de lta bu'i sha khrag ni gsod par ma byas kyi bar du mi rnyed la/ bdag gis legs par smras pa'i don gyi phyir
141a1(mdo sde): sems can gzhan su la yang gnod par byed mi phod do snyam nas smras pa/ gal te bdag gi sha khrag khyod za zhing 'thung phod na ni grogs po bdag gis sbyin nus ches kyis/ tshigasu bcad pa tshang bar smros shig dang /
141a2(mdo sde): legs par smras pa'i don gyi phyir bdag gis khyod la sha khrag sbyin no/ /de nas lha'i dbang po brgya byin gyis tshigasu bcad pa tshang bar smras pa/ kye ma 'du byed rnams mi rtag /skye ba 'jig pa'i chos can yin/ /skyes
141a3(mdo sde): nas 'gag par 'gyur ba te/ /de dag nye bar zhi ba bde/ /de nas byang chub sems dpas tshigasu bcad pa tshang ba de gus pas mnos nas/ yun ring po zhig tu/ kha don sbyangs nas bsam pa/ 'di ni mya ngan las 'das pa'i
141a4(mdo sde): grong khyer gyi rten cing 'brel bar 'byung ba'i sgo yin no/ /'di ni mya ngan las 'das pa'i grong khyer gyi lam yin no/ /lam 'das pa yang dag par rdzogs pa'i sangs rgyas thams cad nges par byung ngo snyam nas/
141a5(mdo sde): mtshon cha rnon po blangs te smras pa/ grogs po legs par smras pa'i don gyi phyir yon bzhes shig ces byas nas/ brang gi phyogs gcig nas sha bcad de/ lha'i dbang po brgya byin mi ma yin pa'i cha lugs can la byin
141a6(mdo sde): te smras pa/ grogs po 'drangs sam/ des smras pa/ ma 'drangs so/ /de bzhin du brang gi phyogs ya cig nas sha bcad de phyin no/ /de bzhin du dpung pa'i sha rnams dang / lus thams cad kyi sha bcad cing byin mas smras pa/
141a7(mdo sde): grogs po 'drangs sam/ smras pa ma 'drangs so/ /de nas byang chub sems dpas bsam pa/ da ni lus ril gyis yongs su btang ba'i dus kho na la bab bo snyam nas/ bla na med pa yang dag par rdzogs pa'i byang chub tu
141a8(mdo sde): smon lam btab ste/ kye ma dge ba'i rtsa ba 'dis na/ bdag 'jig rten long ba 'dren pa med pa ston pa med par/ de bzhin gshegs pa dgra bcom pa yang dag par rdzogs pa'i sangs rgyas rig pa dang zhabasu ldan pa/
141b1(mdo sde): bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/ bla na med pa/ lha dang / mi rnams kyi ston pa/ sangs rgyas bcom ldan 'das su gyur cig ces byas nas/ tshigasu bcad de smras pa/
141b2(mdo sde): sbyin pa chen por gyur pa 'di yis ni/ /srid pa dag tu rang byung sangs rgyas shog /sngon gyi rgyal dbang rnams kyis ma bsgral ba'i/ /skye bo phal chen brgal nas bsgrol bar bgyi/ /de ltar bla na med pa yang dag par
141b3(mdo sde): rdzogs pa'i byang chub tu smon lam btab nas/ smras pa/ grogs po bdag gis lus 'di ci ltar dga' bar gyis shig /de nas byang chub sems dpas sems bskyed ma thag tu sa rnam pa drug tu g.yos so/ /
141b4(mdo sde): namakha' la 'khod pa'i lha rnams kyis kyang me tog gi char phab nas legaso zhes bya ba byin te/ grogs po legaso legs so khyod kyis dka' ba'i las byas so zhes 'dzer to/ /de nas lha'i dbang po brgya byin gyis bsam
141b5(mdo sde): pa/ byang chub sems dpa' 'dis mchog tu dka' ba byas te/ bdag gis lus 'di snga mkho bzhin du bsgyur bar ni nus mod kyis/ 'on kyang bdag gis 'di nyid kyi spro ba tshod zin par bskyed dgos so snyam nas/
141b6(mdo sde): byang chub sems dpa' la smras pa/ grogs po khyod bdag gis sha rnams gcod cing rgyus pa dang / rtsa brang breng rnams gse ba na/ sems mi dga' ba cung zad tsam skyes sam/ byang chub sems dpas smras
141b7(mdo sde): pa/ grogs po bdag gi sha rnams gcod cing / rgyus pa dang rtsa brang breng rnams gse ba na/ sems mi dga' ba cung zad kyang ma skyes kyis/ bdag gis sdug bsngal myong ba na/ sems can dmyal ba dang / dud 'gro dang / yi
141b8(mdo sde): dgas su skyes pa'i sems can rnams 'ba' zhig la/ snying rje'i dbang du gyur to/ /lha'i dbang po brgya byin mi ma yin pa'i cha lugs can gyis smras pa/ grogs po khyod kyi de la su zhig yid ches/ byang chub sems
142a1(mdo sde): dpas smras pa/ bdag gis khyod la bden pa bskul ba de lta bus yid ches par bstan to/ /brgya byin gyis smras pa/ de ltar khyod kyis bden pa bskul bar chad na/ je khyod bdag gis lus 'di bden pa
142a2(mdo sde): bskul bas snga mkho bzhin du gyur cig / de skad smras ma thag tu byang chub sems dpas smras pa/ bden pa dang bden pa'i tshig gang gis 'di ltar bdag gi sha rnams gcod cing / rgyus pa dang rtsa brang breng rnams gseb pa
142a3(mdo sde): na/ sems cung zad tsam yang mi dga' mi skyes te/ bdag gis sdug bsngal myong ba na/ sems can dmyal ba dang / dud 'gro dang / yi dagsu skye ba'i sems can rnams 'ba' zhig la snying rje ba'i dbang du gyur na/
142a4(mdo sde): bden pa dang bden pa'i tshig de dag gis lus snga ma kho na bzhin du gyur cig ces byas so/ /de skad ces brjod ma thag tu byang chub sems dpa'i lus snga ma kho na bzhin du gyur to/ /de nas de thos ma thag tu lha'i dbang po brgya byin
142a5(mdo sde): yi rangs te/ cha lugs mi snang bar byas nas/ rang bzhin gyi gzugs su bsgyur te/ byang chub sems dpa'i rkang pa la phyag 'tshal nas/ smras pa/ bdag gis khyod la gnod pa'i bsam pas mi dga' ba byas pa ni ma
142a6(mdo sde): yin gyis/ khyod nyid gyi spro ba bskyed pa'i phyir bdag gis khyod mi dga' bar byas par zad do/ /khyod gyi brtson 'grus 'di 'dra ba dang / spro ba 'di 'dra ba las/ gdon mi za bar khyod yang dag par rdzogs pa'i
142a7(mdo sde): byang chub mngon par rdzogs par 'tshang rgya bar 'gyur gyis/ de'i tshe bdag dran par mdzod gcig /de nas lha'i dbang po brgya byin gyis/ byang chub sems dpa' la bzod pa gsol nas/ de nyid du mi snang bar
142a8(mdo sde): gyur to/ /dge slong dag ji snyam du sems/ de'i tshe rgyal po shi bir gyur pa/ byang chub sems dpa'i spyod pa la gnas pa/ gang yin pa de ni nga nyid yin te/ de'i tshe yang legs par smra bas smra ba dang /
142b1(mdo sde): legs par smra bar 'dod par gyur na/ da ltar de bzhin gshegs par gyur pa na legs par smra bas smra ba dang / legs par smra bar 'dod par ci ste/ mi mdzad/ de ci'i phyir zhe na/ dge slong dag nga ni chos dang po
142b2(mdo sde): byed pa yin pa'i phyir ro/ / //shi bi gnyis pa ni/ gtan tshigs dang / sngon gyi rgyu snga ma dang 'dra ba las/ lha'i dbang po brgya byin gyis byang chub sems dpa' la smras pa/ khyod kyis bdag gi slob
142b3(mdo sde): ma byas pas ci la phan/ nga khyod la gnod pa zhig zer gyi/ gal te gnod pa de khyod kyis byed phod na ni/ de'i 'og tu tshigasu bcad pa de ngas khyod la brjod par bya'o/ /byang chub sems dpas smras pa/ grogs po
142b4(mdo sde): tshigasu bcad pa de brjod cig dang / khyod kyis bdag la gnod pa ci byed du bcug pa de dag thams cad bdag gis bgyi'o/ /grogs po tshigasu bcad pa de tshang bar smros shig dang / de skad ces brjod ma thag tu lha'i dbang po
142b5(mdo sde): brgya byin gyis byang chub sems dpa'i mdun du tshigasu bcad pa de tshang bar brjod do/ /de nas byang chub sems dpas bla gos phrag pa gcig tu bzar nas/ lha'i dbang po brgya byin mi ma yin pa'i cha lugs can ga la ba
142b6(mdo sde): de logasu thal mo sbyar ba btud nas/ tshigasu bcad pa de tshang bar mnos so/ yun ring mo zhig tu kha don sbyangs nas/ khab sor bzhi pa stong shing leb la btsugs pa de lta bu shing leb gnyis kyi bar du bdag
142b7(mdo sde): nyid nyal te btsir bar byed do/ /de de na bzhugs bzhin du bla na med pa yang dag par rdzogs pa'i byang chub tu smon lam btab te/ kye ma dge ba'i rtsa ba 'dis na/ bdag 'jig rten long ba 'dren pa med pa/ ston pa
142b8(mdo sde): med par de bzhin gshegs pa dgra bcom pa yang dag par rdzogs pa'i sangs rgyas rig pa dang zhabasu ldan pa/ bde bar gshegs pa/ 'jig rten mkhyen pa/ skyes bu 'dul ba'i kha lo bsgyur ba/
143a1(mdo sde): bla na med pa lha dang / mi rnams kyi ston pa/ sangs rgyas bcom ldan 'das su gyur cig ces byas nas/ tshigs su bcad de smras pa/ sbyin pa chen por gyur pa 'di yi ni/ /srid pa dag
143a2(mdo sde): tu rang byung sangs rgyas shog / sngon gyi rgyal dbang rnams kyis ma bsgral ba'i/ /skye bo phal chen brgal nas bsgral bar bgyi/ /de nas yang shing leb kyi bar du btsir ma thag tu byang chub sems dpa'i
143a3(mdo sde): lus thams cad la khrag 'bab par gyur nas/ sa rnam pa drug tu g.yos so/ /nam mkha' la 'khod pa'i lha rnams kyis kyang me tog gi char phab nas/ legs so zhes bya ba byin no/ /lhag ma rnams
143a4(mdo sde): ni shi bi'i gtam rgyud snga ma bzhin du bden pas bskul nas/ lus snga ma bzhin du sor chud par gyur pa'i bar du brjod par bya'o// //
143a5(mdo sde): ko'u sham bi zhes bya ba ni/ sangs rgyas bcom ldan 'das yul ko'u sham bi na/ khyim bdag gdangs can gyi kun dga' ra ba na bzhugs te/ de'i tshe ko'u sham bi na/ dge slong ma rungs
143a6(mdo sde): pa mthu rtsal che ba/ mdo sde 'dzin pa/ 'dul ba 'dzin pa/ rtsa 'jing che ba/ 'khor yog mang ba zhig gnas te/ de'i dge slong grogs po mang po gzhan dag kyang yod la/ de dag kyang ma rungs
143a7(mdo sde): pa/ mthu rtsal che ba/ mdo sde 'dzin pa/ 'dul ba 'dzin pa/ ma mo 'dzin pa/ rtsa 'jing che ba/ g.yog 'khor mang ba sha stag go/ /yul yangs pa can gyi dge slong zhig kyang
143a8(mdo sde): yul ko'u sham bir 'ongs te/ de yang ma rungs pa/ mthul rtsal che ba/ mdo sde 'dzin pa/ 'dul ba 'dzin pa/ ma mo 'dzin pa/ rtsa 'jing che ba/ g.yog 'khor mang ba zhig
143b1(mdo sde): la/ de'i dge slong grogs po gzhan dag kyang yod la/ de dag kyang ma rungs pa/ mthu rtsal che ba/ mdo sde 'dzin pa/ 'dul ba 'dzin pa/ ma mo 'dzin pa/ rtsa 'jing che ba/ g.yog
143b2(mdo sde): 'khor mang ba sha stag go/ /de nas de de dag dbyar gnas bcas nas/ nang khrims bcas te/ bdag cag gi nang nas gang gis chu ra stong pa ci yang med pa/ chu med pa mthong na de nyid kyis
143b3(mdo sde): dgang bar bya'o/ /yang na yo byad kyi zhal da byed pa la sbran par bya'o/ /bdag gis kyang ma bkang yo byad kyi zhal ta byed pa la yang ma sbran na/ de bdag cag gis gzhi de las nyes pa 'chagasu
143b4(mdo sde): gzhug go zhes zer ro/ /de nas der dbyar gnas bcas pa rnams yang dag pa gtan la bab pa na/ tshig rtsub pos 'dres na gcig la cig glags 'ba' zhig lta zhing 'khod do/ /de'i tshe
143b5(mdo sde): khyim bdag gcig gis sangs rgyas la sogs pa dge slong gi dge 'dun khyim du bshos la spyan drangs nas/ bcom ldan 'das dge slong mang pos zhabs rings byas te/ khyim bdag de'i khyim du gshegs
143b6(mdo sde): so/ /bcom ldan 'das gshegs nas/ yangs pa can gyi dge slong de chab kung sar song ste/ bkru bshal byas nas/ chu ra'i nang du chu nyung ngu zhig las ma lus par mthong nas
143b7(mdo sde): bsam pa/ dge slong thams cad dong zin pas/ da ni su yang chab khung sar 'gro ba rnams med kyis/ chu ra 'di rang gis dgang bar yang mi dgos/ yo byad kyi zhal ta byed pa la sbran
143b8(mdo sde): yang mi dgos so snyam nas/ des chu nyung bzhin du bor te song ngo / /de song nas ring zhig lon pa'i 'og tu/ ko'u sham bi'i dge slong de chab kung sar 'gro bar chas pa
144a1(mdo sde): las/ des bltas na chu ra'i nang na chu nyung ngu zhig las med pa mthong nas/ des kyang sngar yangs pa can gyi dge slang des bkru bshal byas te song ba mthong nas/ des bsam pa/ dge
144a2(mdo sde): slong 'di ni/ las rnam gnyis byed par 'gyur te/ yang na ni bdag nyid kyis lus 'gengs par byed par 'gyur te/ /yang na ni yo byad kyis zhal ta byed pa la sbron par byed do snyam nas sdod cing 'dug go/ /
144a3(mdo sde): de nas de la lhan cig 'khod pa'i slob ma rnams kyis smras pa/ mkhan po dge slong thams cad ni dong lags na/ khyod 'di na ci la gzhes des smras pa/ bkru bshal byed par 'dod na/ yangs pa can
144a4(mdo sde): gyi dge slong des bkru bshal byas te song bas na/ de 'ongs te yang na ni kho bdag gis chu ra 'gengs par byed par 'gyur ro/ /yang na ni yo byad kyi zhal ta byed pa la sbron par 'gyur ro/ /de dag gis
144a5(mdo sde): smras pa/ mkhan po de 'khor dang bcas pa ni dong lags kyi/ 'dir ma gzhes shig /de nas des chu ra de dge slong rnams la bstan te/ khyod ltos shig chu 'di tsam gyi/ bkru bshal
144a6(mdo sde): bya bar rung ngam/ de dag gis smras pa/ mkhan po khyod kyis 'di na chu med do zhes de nyi tse zhig gsung shig dang / bdag cag gis khyod kyi rtsa 'dzing dang / mthu dang grogs bgyi'o
144a7(mdo sde): zhes byas nas dong ngo / /yangs pa can gyi dge slong de yang 'gyod pa skyes nas/ des lhan cig gnas pa'i slob ma rnams la smras pa/ kye bdag gi 'dir bkru bshal byas
144a8(mdo sde): pa las/ chu ra'i nang na chu nyung shas gcig las ma lus bzhin du bor te 'ong la/ dge 'dun gyi nang khrims bcas pa ni yang na bdag nyid kyis dgang bar bya ba dang / yang na yo
144b1(mdo sde): byad kyi zhal ta byed pa la sbran dgos pa yin na/ de bdag rang gis kyang ma bkang la/ yo byad gying zhal ta byed pa la yang ma sbran na/ bdag 'dir 'ong pa'i 'og tu dge slong 'ga' zhig bkru
144b2(mdo sde): bshal byas par mi 'gyur grang shes byas so/ /de nas de dag gis smras pa/ mkhan po khyod kyis ji skad du/ de'i nang na chu yod do zhes nyi tse zhig gsungs shig dang / bdag gis
144b3(mdo sde): khyod kyi rtsa 'dzing dang / mthu dang grogs bgyi'o zhes bgyis nas dong ngo / /de nas de dag khyim der zan zos nas phyir dong ngo / /de dag gi nang nas ko'u sham pi pa rnams kyis bsam pa/
144b4(mdo sde): yangs pa can gyi dge slong des dge 'dun gyi nang khrim las 'gal bar byas gyis/ des nyes par byas pa'i phyir/ bdag gi nyes pa 'chags su gzhug go snyam ste/ gdan bsham nas
144b5(mdo sde): gan d+he brdungs te/ dge 'dun thams cad 'dus shing 'khod par gyur nas/ ko'u sham bi'i dge slong des/ yangs pa can gyi dge slong de la gleng ba dang /
144b6(mdo sde): des smras pa/ 'di'i nang na chu yod do/ /des smras pa/ chu de tsam gyis bkru bshal byar chog gam zhes byas nas de dag gis de la yul med par bsnyon pa'i phyir dgar ba'i las byas
144b7(mdo sde): so/ /de nas yangs pa can gyi dge slong de dag gis las de bshags te/ gyes nas gso sbyong gi las logs su byas so/ /de nas gzhi de las de dag 'thab pa dang / 'tshangs 'dru ba dang / 'gyed pa dang /
145a1(mdo sde): rtsod par gyur nas de dag 'thabs shing 'tshangs 'drus la/ bkye zhing rtsod nas 'khod do/ /de nas bcom ldan 'das kyis dgar bar bcad pa'i dge slong dang / dgar bar bcad pa'i rjesu 'brang ba dang /
145a2(mdo sde): dgar bar bcad pa'i rjesu 'brang ba rnams bkug nas/ bka' stsal pa/ dge slong dag khyed 'thab ste 'tshang 'dru zhing 'gyed la rtsod par gyur pa bden nam/ gsol pa/ bcom ldan 'das mad lags so/ /bka' stsal pa/
145a3(mdo sde): dge slong dag khyed 'thab ste/ 'tshang 'dru zhing 'gyod la rtsod cing ma 'khod cig /dge slong dag khyod 'thab ste/ 'tshang 'dru zhing 'gyer la rtsod par gyur cing 'khod na ni dge ba'i chos rnams 'grib par 'gyur gyis/ 'phel bar
145a4(mdo sde): mi 'gyur bar rig par gyis shig / dge slong dag khyed mi 'thab ste/ 'tshang mi 'dru zhing mi 'gyed la/ mi rtsod par 'khod na ni/ dge ba'i chos rnams 'phel ba 'ba' zhig tu 'gyur gyis 'grib par mi 'gyur bar rig
145a5(mdo sde): par gyis shig / dge slong dag gzhan yang dgar bar bcad pa'i dge slong gi ni 'di ltar bya dgos so/ dgar bcad pa'i dge slong ni ma rungs pa/ mthu rtsal che ba/ mdo sde 'dzin pa/ 'dul ba 'dzin pa/ ma mo 'dzin pa/
145a6(mdo sde): rtsa 'dzing che ba/ g.yog 'khor mang ba yin la/ dge slong grogs po mang po gzhan dag kyang ma rungs pa mthu rtsal che ba/ mdo sde 'dzin pa 'dul ba 'dzin pa/ ma mo 'dzin pa/ rtsa 'dzing che ba g.yog 'khor mang ba yin nam/
145a7(mdo sde): de dag gi bdag la 'dod pa ma yin pas gleng bar byed/ 'dod pa ma yin pas dran par byed kyis/ bdag gis kyang de dag gi nyes pa gleng ba de/ chos bzhin du nyan par mi bya'o/ /de dag gis kyang bdag mi snang bar dgar bar
145a8(mdo sde): byed do/ /phyir bcos su med pa dang / phyir 'byung du med par sdig pa'i lta bas dgar bar byed de/ gzhi des na dge 'dun gyi 'thab mo dang / 'tshang 'dru ba dang / 'gyed pa dang rtsod pa 'byung bar 'gyur ro snyam du rig nas/
145b1(mdo sde): gleng ba'i dge slong gi nyes pa chos bzhin du phyir bcos na ni legs/ de ltar phyir ma bcos na ni 'gal bar 'gyur ro/ /de nas bcom ldan 'das kyis dgar bcad pa'i dge slong dang / dgar bar bcad pa'i rjesu 'brang ba dang / dgar
145b2(mdo sde): bar gcad pa'i rjes su 'brang ba rnams btang nas/ dgar bar byed pa'i dge slong dang / dgar bar byed pa'i rjes su 'brang ba dang / dgar bar byed pa'i rjes su 'brang bar byed pa'i rjes su 'brang ba rnams bkug nas bka' stsal
145b3(mdo sde): pa/ dge slong dag khyed 'thab ste/ dge slong dag 'tshang 'dru zhing rtsod 'gyed la rtsod par gyur pa bden nam/ gsol pa bcom ldan 'das mad lags so/ /bka' stsal pa/ dge slong dag khyed 'thab ste/ 'tshang 'dru zhing 'gyed la
145b4(mdo sde): rtsod cing ma khod cig / dge slong dag khyed 'thab ste/ 'tshang 'dru zhing 'gyed la rtsod cing 'khod na ni/ dge ba'i chos rnams 'grib par 'gyur gyis 'phel bar mi 'gyur bar rig par gyis shig /dge slong dag khyed mi 'thab ste/ 'tshang
145b5(mdo sde): mi 'dru zhing mi 'gyed la/ mi rtsod par 'khod na ni/ dge ba'i chos rnams 'phel ba 'ba' zhig tu 'gyur gyis/ 'grib par mi 'gyur bar rig par gyis shig /dge slong dag gzhan yang dgar bar byed pa'i dge slong gis 'di ltar bya
145b6(mdo sde): dgos so/ /dgar bar byed pa'i dge slong ni ma rungs pa/ mthu rtsal che ba/ mdo sde 'dzin pa/ 'dul ba 'dzin pa/ ma mo 'dzin pa/ rtsa 'dzing che ba/ g.yog 'khor mang ba yin la/ dge slong grogs po mang po gzhan dag kyang ma rungs pa/
145b7(mdo sde): mthu rtsal che ba/ mdo sde 'dzin pa/ 'dul ba 'dzin pa/ ma mo 'dzin pa/ rtsa 'dzing che ba/ g.yog 'khor mang ba yin te/ bdag gis de la 'dod pa ma yin pas gleng bar byas/ 'dod pa ma yin pas dran par byas nas/ des
145b8(mdo sde): nyes pa de chos bzhin du mnyan par mi byed na/ de bdag gis mi snang bar dgar ba byas te/ phyir bcos su med pa dang / phyir 'byung du med par sdig pa'i stobs dgar bar byas ste/ gzhi des na dge 'dun gyi 'thab mo dang /
146a1(mdo sde): 'tshang 'dru ba dang 'gyed pa dang / rtsod pa 'byung bar 'gyur ro snyam du rig nas/ 'dod pa ma yin pas gleng bar ma byed cig /'dod pa ma yin pas dran par ma byed cig /gal te 'dod pa ma yin pas gleng bar byed na
146a2(mdo sde): 'gal bar 'gyur ro/ /de ltar de dag la bcom ldan 'das kyis bka' stsal pa kyang / de bzhin du 'thab cing 'tshang 'dru la 'gyed cing rtsod de 'khod nas da dung yang gso sbyong byas par mi rtsi na/ skabs kyi btam de dge slong rnams kyis bcom ldan 'das
146a3(mdo sde): la gsol do/ /de nas bcom ldan 'das kyis dgar bar bcad pa'i dge slong dang / dgar bar bcad pa'i rjes su 'brang ba dang / dgar bar bcad pa'i rjes su 'brang ba'i rjesu 'brang ba rnams bkug nas bka' stsal pa/ dge slong dag khyed 'thab ste/ 'tshang
146a4(mdo sde): 'dru zhing 'gyed la rtsod cing ma 'khod cig ces ngas bsgo yang / de bzhin du khyed 'thab ste/ 'tshang 'dru zhing 'gyed la/ rtsod cing 'khod de da dung yang gso' sbyong bya ba la mi rtsi ba bden nam gsol pa bcom ldan 'das mad lagaso/ /dge slong dag khyed 'thab ste/ 'tshang 'dru zhing
146a5(mdo sde): 'gyed la rtsod par ma byed cig dge slong dag khyed 'thab ste/ 'tshang 'dru zhing 'gyed la/ rtsod cing 'khod na ni/ gso sbyong byed dam skabs 'byed pa'i las byed dam/ gsol ba dang gnyis kyi las byed dam/ gsol ba dang bzhi'i las byed kyang rung ste/ las de dag 'jig par
146a6(mdo sde): gyur te/ gzhag dgos pa yin no/ /de ci'i phyir zhe na/ dge slong dag khyed ni de dag las tha dad par gnas par byed la de dag kyang khyed las tha dad gnas par byed pa'i phyir ro/ /dge slong dag tha dad par gnas pa ni 'di gnyis yin te/ gang bdag nyid kyis bdag tha dad
146a7(mdo sde): par gnas par 'dogs pa dang / gang dge 'dun 'thun pas tha dad par gnas par 'dogs pa'o/ /de la dge slong dag bdag gis bdag tha dad du gnas par 'dogs pa ji lta bu zhe na/ 'di ltar dge slong gis shes bzhin du chos bzhin gyi phyogs/ chos bzhin ma yin pa'i phyogs
146a8(mdo sde): yin par 'jog pa de lta bu ni/ bdag gis bdag tha dad par gnas par 'dogs pa yin no/ /dge 'dun gyi chos bzhin du tha dad par 'dogs pa ci lta bu zhe na/ 'di ltar dge 'dun gyis dge slong mi snang bar dgar bar byas te/ phyir bcos su med pa dang / phyir 'byung du med par
146b1(mdo sde): sdig pa'i lta bas dgar bar byed pa ste/ de lta bu ni dge 'dun gyi tha dad par gnas par 'dogs pa yin no/ /dge slong dag lhan cig tu gnas pa ni 'di gnyis yin te/ gang bdag gi bdag lhan cig tu gnas par 'dogs pa dang / dge 'dun gyis chos bzhin lhan cig gnas par
146b2(mdo sde): 'dogs pa'o/ /de la bdag gis bdag la lhan cig tu gnas par 'dogs pa ci lta bu zhe na/ 'di ltar dge slong gis shes bzhin du chos bzhin du ma yin pa'i phyogs la chos bzhin gyi phyogs yin par 'jog pa ste/ de lta bu ni bdag gis bdag lhan cig tu gnas par 'dogs pa
146b3(mdo sde): yin no/ /dge 'dun gyis chos bzhin du lhan cig gnas par 'dogs pa ci lta bu zhe na/ 'di ltar dge 'dun gyis dge slong mi snang bar dgar bar bya ste/ phyir bcos su med pa dang / phyir 'byung du med par sdig pa'i lta bas dgar bar byed pa ste/ de lta bu ni dge 'dun gyis chos
146b4(mdo sde): bzhin du lhan cig tu gnas par 'dogs pa'o/ /de nas bcom ldan 'das kyis dgar bar bcad pa'i dge slong dang / dgar bar bcod pa'i rjes su 'brang ba dang / dgar bcad pa'i rjes su 'brang ba'i rjes su 'brang ba rnams btang nas/ dgar bar byed pa'i dge slong dang / dgar
146b5(mdo sde): bar byed pa'i rjes su 'brang ba'i rjes su 'brang ba rnams bkug nas bka' stsal pa/ dge slong khyed 'thab ste/ 'tshang 'bru zhing 'gyed la rtsod cing ma 'khod cig ces ngas bsgo na yang / de bzhin du khyed 'thab ste/ 'tshang 'dru zhing 'gyed la rtsod cing 'khod de da dung gso sbyong
146b6(mdo sde): byas pa la gso sbyong byas par mi rtsi ba bden nam/ gsol pa/ bcom ldan 'das mad lags so zhes byas nas/ de lta bu'i dge 'dun gyi chos bzhin du lhag tu gnas par 'dogs pa'o zhes bya ba'i bar du snga ma bzhin du sbyar ro/ /de ltar de dag la bcom ldan 'das
146b7(mdo sde): kyis bka' stsal kyang de bzhin du 'thab cing 'tshang 'dru la 'gyed cing rtsod de 'khod do/ /de nas khyim bdag cig gis sangs rgyas la sogs pa dge slong gi dge 'dun khyim du bshos la spyan drangs nas/ dge slong de dag der dong ngo / /de nas de dag bcom ldan 'das
146b8(mdo sde): kyis yo byad kyi zhal ta byed pa la bshos 'dir drong shig ces bka' stsal to/ /sangs rgyas bcom ldan 'das nam rnam pa lnga'i phyir/ yo byad kyi zhal ta byed pa la bshos len du 'jug par byed do/ nang du yang dag par 'jog
147a1(mdo sde): par bzhed pa dang / lha rnams la chos ston par bzhed pa dang / nad pa gzigs par bzhed pa dang / mal stan gzigs par bzhed pa dang / nyan thos rnams la bslab pa'i gzhi bca' bar bzhed pa rnams kyi phyir ro/ /skabs 'dir ni bcom
147a2(mdo sde): ldan 'das kyis 'dul ba la bslab pa'i gzhi bca' bar bzhed pa'i phyir ro/ /yo byad kyi zhal ta byed pa la bshos len du gtang ngo / /de nas dge slong mang po khyim der dong ba rnams stan la 'khod nas 'thab ste/ 'tshang 'dru zhing 'gyed la rtsod par gyur to/ /de dag
147a3(mdo sde): 'thab ste 'tshang 'dru zhing 'gyed la rtsod cing 'khod do/ /'tshams pa ma yin pa'i lus dang / mtshams ma yin pa'i ngag gi las byed cing 'dug la/ ci tsam na rdeg par byed do/ /de nas bshos len du song bas bshos blangs nas/ bcom ldan 'das ga la
147a4(mdo sde): ba der song ste phyin nas/ bcom ldan 'das kyi zhabs la mgo bos phyag 'tshal te/ phyogs cig tu 'khod de 'dug go/ /de nas bcom ldan 'das kyis bshos len pa'i dge slong de la bka' stsal pa dge slong ci dge slong gi dge 'dun kha zas mang pos
147a5(mdo sde): tshim par gyur tam/ gsol pa btsun pa de ni de lags ste/ dge slong gi dge 'dun la kha zas mang pos ni tshim par gyur lags na/ btsun pa 'on kyang dge slong mang pos khyim der mchis pa rnams 'thab ste/ 'tshang 'dru zhing 'gyed la rtsod par gyur to/ /
147a6(mdo sde): de dag 'thab ste/ 'tshang 'dru zhing 'gyed la rtsod cing 'khod de/ mtshams pa ma lags pa'i lus kyi las dang / mtshams pa ma lags pa'i ngag gi las bgyid cing 'khod la ci tsam na brdegs par yang bgyid do zhes gsol to/ /de nas
147a7(mdo sde): bcom ldan 'das bshos gsol nas/ gtsug lag khang gi phyi rol tu zhabs bkrus te nang du yang dag 'jog pa'i phyir gtsug lag khang gi nang du gshegs so/ /de nas bcom ldan 'das phyed ma red nang du yang dag 'jog las bzhengs nas/
147a8(mdo sde): dge slong gi dge 'dun gyi gang la gdan bshams pa la bzhugs so/ /gdan la bzhugs nas bcom ldan 'das kyis dge slong rnams la bka' stsal pa/ dge slong dag khyed khyim der dong ba rnams 'thab ste/ 'tshang 'dru zhing 'gyed la rtsod par
147b1(mdo sde): gyur nas khyed 'thab ste/ 'tshang 'dru zhing 'gyed la rtsod cing 'khod de/ mtshams ma yin pa'i lus kyis las dang / mtshams ma yin pa'i ngag gi las byed cing 'khod la/ ci tsam na brdeg par yang byed pa bden nam/ btsun pa mad
147b2(mdo sde): lags so/ /de nas bcom ldan 'das kyis dge slong rnams la bka' stsal pa/ khyim bdag der deng ba la dge slong sde sder chad pa rnams la khrimasu bya ba'i chos rnams ngas bca' bar bya ste/ dge slong sde sder chad pa rnams kyis rtsod pa'i
147b3(mdo sde): btsugs kyi gnas so chog spong shig / dge slong tha mal pa la 'dug pa rnams kyis ni dge slong sde sder chad pa rnams dang / nyin par yang rung / mtshan mo yang rung / nang par yang rung / dro la yang rung ste/ gtsug lag khang gcig gam/ dgon pa 'am/
147b4(mdo sde): grong 'dab gcig tu gnas par ma byed cig /lhan cig tu yang gnas par ma byed cig /lhan gcig tu yang ma 'gro shig /lam gcig du yang ma 'grogs shig /brda' yang ma byed cig /brda' skad kyang ma byed cig /tha mal par gnas
147b5(mdo sde): pas/ rtsod pa'i gtsug de khongs su chud nas/ chos bzhin dang 'dul ba bzhin du zhi bar byed nus la/ ston pa'i bstan pa bsrung ba'i phyir/ 'thun par byed nus na ni zhi ba'i byed pa'i 'thab dag cing / 'dul ba dang 'thun pa gcig gis
147b6(mdo sde): rtsod pa'i gcugs de zhi bar byas pa zhes bya'o/ /las brgya tham pa las sdom gyi tshigs su bcad pa bcu pa/ rdzogs s+ho// //las brgya tham pa/ rdzogs s+ho// //
148a1(mdo sde): This is a blank page without text
148b1(mdo sde): 'dzangs blun zhes bya ba'i mdo/ bam po dang po/ dpe sna tshogs bstan pa'i le'u/ 'di skad bdag gis thos pa'i dus gcig na/ bcom ldan 'das yul ma ga ta'i
148b2(mdo sde): dkyil 'khor rnam par rgyal ba na bzhugs te/ mngon par rdzogs par sangs rgyas nas/ ring por ma lon pa zhig na 'di snyam du dgongs par gyur to/ /sems can 'di dag ni yun ring po nas phyin ci log gis
148b3(mdo sde): yongs su bslad de/ bstan cing bcos su yang shin tu dka' bas/ ji srid du 'jig rten na bzhugs kyang phan pa'i don med kyis/ des na lhag ma ma lus pa'i mya ngan las 'da' bas yongs su mya ngan las 'da'o snyam du
148b4(mdo sde): dgongs ma thag tu/ de'i tshe na tshangs ris kyi lha rnams kyis bcom ldan 'das kyi dgongs pa shes shing rtogs nas/ nam mkha' las babs te/ bcom ldan 'das gang na ba der lhags nas/ der phyin pa dang / zhabs
148b5(mdo sde): la mgo bos phyag 'tshal nas thal mo sbyar te/ bcom ldan 'das la chos kyi 'khor lo bskor bar gsol zhing bskul ba dang / de la bcom ldan 'das kyis 'di skad ces bka' stsal to/ /tshangs ris kyi lha dag sems
148b6(mdo sde): can 'di dag nyes pa'i dri mas yongs su glags te/ 'jig rten gyi bde ba la chags nas/ shes rab dang ldan pa'i sems med pas/ ci srid du 'jig rten na bzhugs kyang bya ba don med par 'gyur te/ mya ngan las
148b7(mdo sde): 'das na bde'o snyam du dgongs so/ /de nas tshangs ris kyi lha rnams kyis/ yang bcom ldan 'das la 'di skad ces gsol to/ /bcom ldan 'das chos kyi rgya mtsho yongs su gang ba/ chos kyi rgyal mtshan btsugs pa
148b8(mdo sde): bstan cing 'dul ba'i dus la yang bab/ sems can 'di dag las grol bar 'gyur ba yang shin tu mang na/ ci'i slad du bcom ldan 'das mya ngan las 'da' bar dgongs te/ shin tu mdongs par gyur pa 'di dag
149a1(mdo sde): gi mgon dang skyabs mi mdzad/ bcom ldan 'das gzhan yang sngon bskal pa grangs ma mchis pa 'das pa'i pha rol na/ 'dzam bu'i gling 'dir rgyal po chen po ka na shi ni pa li zhes bya ba zhig rgyal phran mang po
149a2(mdo sde): la dbang bgyid de/ grong khyer ni brgyad khri bzhi stong snyed la mnga' mdzad/ btsun mo dang pho brang gi slas ni stong phrag nyi shu mnga' ste/ blon po chen po yang stong phrag bcu snyed yod do/ /rgyal po de shin tu snying rje
149a3(mdo sde): dang ldan pas/ mi la sogs pa skye bo mang po'i pha ma lta bur gyur to/ /de'i tshe rgyal po des 'di snyam du sems so/ /bdag kyang 'gro ba mang po kun gyi gtso bor gyur la/ skye bo mang po 'di dag kyang bdag la mos
149a4(mdo sde): shing dga' bas/ bdag gis dam pa'i chos kyi nor bu rin po che thams cad la phan gdags so snyam du bsam nas/ blon po cig gis thams cad du bkar btags te/ su la dam pa'i chos mchis pa bdag la ston par
149a5(mdo sde): gyur na/ ci dang ci 'dod pa yid bzhin du sbyin no zhes bsgo ba dang / de'i tshe na bram ze le'u du ci zhes bgyi ba zhig pho brang gi sgor mchis te/ bdag la dam pa'i chos yod do zhes smras so/ /rgyal po des de skad ces
149a6(mdo sde): thos nas/ phyi rol tu bsus te/ phyag byas nas stan bting ba la bzhag go/ /bram ze de stan bting ba la 'dug nas/ rgyal po 'khor dang bcas pas thal mo sbyar nas/ ston pa chen po/ gti mug
149a7(mdo sde): gis mdongs par gyur pa la dam pa'i chos dbye zhing bstan pa'i dus la bab bo zhes bskul ba dang / bram ze des rgyal po la 'di skad ces smras so/ /bdag gis shes pa 'di nyid gyi 'da' tsam gyis lobs
149a8(mdo sde): pa ma yin pas/ thos par 'dod na 'di tsam gyis chog pa ma yin no/ /rgyal pos smras pa/ ci dang ci 'dod pa smros shig dang / thams cad yid bzhin du sbyin no zhes smras pa dang / bram ze des rgyal po
149b1(mdo sde): la 'di skad ces smras so/ /rgyal po chen po khyod kyi lus la mar me stong btsugs te/ mchod pa byed nus na chos bstan par bya'o zhes smras pa dang / rgyal po de lhag par dga' mgu rangs nas/ de'i tshe
149b2(mdo sde): pho nya cig ban glang rgyang grags brgya stong du phyin pa gcig bskyon te/ 'dzam bu'i gling thams cad du 'di skad ces bsgo'o/ /rgyal po ka na shi ni pa li de ste zhag bdun na chos kyi phyir lus kyi sha phug ste/ mar me stong
149b3(mdo sde): 'dzugs so zhes rgyal phran dang mi thams cad la bsgo'o/ /de dag gis de skad bsgo ba thos pa dang / so so nas mya ngan gyis gdungs te/ rgyal po gang na ba der lhags nas/ /phyag byas te 'di skad ces smras so/ /
149b4(mdo sde): 'jig rten 'di ni ci tsam 'tsho ba'i srog dang bcas pa thams cad rgyal po khyod la brten pa ni/ long ba dmigs bu la brten pa 'am/ bu chung ma la brten pa dang 'dra na/ rgyal po mi bzhugs pa'i slad du na/ gang la
149b5(mdo sde): skyabs su mchi bar bgyi/ gal te sku la mar me stong gtsugs na/ gdon mi za bar srog dang bral na/ ci'i slad du bram ze cig tsam gyi slad du 'jig rten 'di'i sems can yongs su btang bar dgongs/ de'i tshe na
149b6(mdo sde): btsun mo dang / sras dang rgyal tshab dang / slas lnga brgya dang / blon po stong phrag bcu snyed kyis thal mo sbyar nas gsol ba btab kyang / rgyal po yi dam la brtan pas ma bzlog ste/ nam nga mngon par sangs rgyas pa
149b7(mdo sde): na/ khyod rnams gdon mi za bar bsgral lo zhes smras pa dang / de'i tshe na skye bo mang pos rgyal po de yi dam la brtan par de dag gis rtogs nas/ rab tu mi dga' ste/ cho nges btab nas sa la 'gyel to/ /rgyal po de'i
149b8(mdo sde): bsam pa ma 'gyur te bram ze la 'di skad ces smras so/ /nga'i lus la mar me stong gzug pa'i dus la bab kyis/ phug cig ces bsgo ba dang / des rgyal po'i lus phug nas mar me'i snying po snum gyis bskus
150a1(mdo sde): pa dang / 'khor mang pos de ltar gyur pa de dag mthong nas/ ri 'gyel ba bzhin du lus sa la brdabs so/ /de nas rgyal pos bram ze la ston pa chen po thugs brtse bar dgongs te/ sngar bdag
150a2(mdo sde): la chos bstan nas/ de'i 'og tu mar me tshugs shig /gal te tshe'i dus byas na/ chos thos par mi 'gyur ro zhes smras pa dang / bram zes tshigs su bcad pa 'di dag smras so/ /rtag pa thams cad zad
150a3(mdo sde): par 'gyur/ /mtho ba de yang mthar lhung ngo / /'du ba yod na bral bar 'ong / /skye ba yod na 'chi bar 'gyur/ /zhes tshigs su bcad pa 'di smras ma thag tu/ rgyal po de dga' mgu rangs te/ 'gyod pa'i sems
150a4(mdo sde): med bzhin du 'di skad ces dam bcas so/ /bdag chos tshol ba 'di yang sangs rgyas su bsgrub pa'i phyir te/ phyis mngon par rdzogs par sangs rgyas pa na/ ye shes kyi 'od kyis sems can gti mug gis mdongs
150a5(mdo sde): pa rnams shin tu snang bar gyur cig ces yi dam bcas ma thag tu gnam sa yang rab tu g.yos so/ /gnas gtsang ma'i rigs kyi lha'i pho brang gi bar du g.yos pas/ lha de dag nam mkha' las babs te/ lus kyi
150a6(mdo sde): mchod pa'i gnas su lhags so/ /byang chub sems dpa' de'i lus de ltar zhig pa lha de dag gis mthong nas/ steng gi nam mkha' yongs su gang ba de dag 'dus te/ ngus pa'i mchi ma char bzhin du bab nas/ lha
150a7(mdo sde): rdzas kyi me tog kyang char bzhin du bab ste/ mchod pa byas so/ /de'i tshe brgya byin lha'i dbang po yang rgyal po gang na ba der 'ongs nas/ rnam pa sna tshogs kyis bstod bsngags te/ 'di skad ces smras so/ /rgyal po chen
150a8(mdo sde): po 'di ltar shin tu sdug bsngal gyis gdungs pa 'di la sems 'gyod par ma gyur tam/ rgyal pos smras pa/ 'gyod pa med do/ /brgya byin gyis smras pa/ rgyal po chen po 'di ltar lus 'dar zhing nyams mi bde
150b1(mdo sde): bzhin du 'gyod pa med ces smras pa 'di cis yid ches par 'gyur/ rgyal pos smras pa/ gal te bdag thog ma nas tha ma'i bar du 'gyod pa'i sems med pa yin na/ lus kyi rma 'di snga ma bzhin du sos par
150b2(mdo sde): gyur cig ces smras ma thag du lus snga ma kho na bzhin du rma med par gyur to/ /de'i tshe de'i dus na rgyal po de ni sangs rgyas lags te/ bcom ldan 'das sngon yang sems can gyi slad du mi bzad pa'i sdug bsngal dang
150b3(mdo sde): bsdos te chos brnyes na/ da ci'i slad du 'gro ba thams cad chos kyi snang ba dang / bral bar yongs su btang ste mya ngan las 'da' bar dgongs/ gzhan yang bcom ldan 'das sngon 'das pa'i dus na 'dzam bu'i gling 'dir
150b4(mdo sde): rgyal po chen po bying ling gar li zhes bgyi bar gyur pa na/ rgyal phran rnams la dbang bgyid de/ grong khyer ni brgyad khri bzhi stong dang ldan/ btsun mo dang phro brang gi slas ni stong phrag nyi shu mnga' ste/ rgyal tshab dang rgyal
150b5(mdo sde): bu ni lnga brgya ste/ blon po chen po stong phrag bcu mnga'o/ /rgyal po de snying rje dang ldan pas 'bangs thams cad la bu gcig pa dang 'dra bar dgongs so/ /de'i tshe rgyal po chen po de dam pa'i chos la mos shing dga' bas
150b6(mdo sde): blon po cig la bsgos nas 'di skad ces bkar btags so/ /gang su yang rung ba la/ mdo sde'am dam pa'i chos yod pa bdag la bstan par gyur na/ ci dang ci 'dod pa yid bzhin du sbyin no zhes bsgo'o/ /de nas bram
150b7(mdo sde): ze'i le'u ngu chu zhes bya ba pho brang gi sgor 'ongs nas 'di skad ces smras so/ /bdag la dam pa'i chos yod do/ gang thos par 'dod pa la bstan par bya'o/ /zhes smras pa dang / rgyal po bdag nyid rab tu dga'
150b8(mdo sde): mgu rangs te/ phyi rol tu bsus nas rkang pa la mgo bos phyag 'tshal te/ tshig snyan par smras nas/ pho brang gi nang du khrid de/ de stan bting ba la bzhag nas thal mo sbyar te/ 'di skad ces smras so/ /ston pa chen
151a1(mdo sde): po bdag la dam pa'i chos bstan du gsol/ bram zes smras pa/ bdag gis lus kun du sdug bsngal sna tshogs myong nas yun yang ring po zhig lon te/ gdod lobs pas/ rgyal po chen po thos
151a2(mdo sde): par 'dod na/ 'di tsam gyis chog pa ma yin no/ /rgyal pos thal mo sbyar te/ ci dang ci 'dod pa smros shig dang / ston pa khyod la mi 'phongs par thams cad 'bul lo/ /bram zes smras pa/ gal te khyod kyi lus la
151a3(mdo sde): lcags gzer stong gis btab na/ khyod la chos sbyin no zhes smras pa dang / rgyal pos smras pa/ de bzhin du bgyi'o/ /de ste zhag bdun na dngos po 'di dag bsgrub bo zhes smras so/ /de'i tshe na rgyal po des pho nya
151a4(mdo sde): bzhi glang po che rgyang grags brgyad khri bzhi stong snyed du 'gro ba zhig la bskyon te/ 'dzam bu'i gling kun tu 'di skad ces bsgo'o/ /rgyal po chen po byi ling gi ra lis/ de ste zhag bdun na lus la lcags gzer stong gis
151a5(mdo sde): 'debs so zhes bsgo ba dang / blon po dang 'gro ba mang pos thos nas thams cad rgyal po'i drung du lhags te/ 'di skad ces gsol to/ /bdag cag phyogs bzhi na 'khod pa'i 'gro ba thams cad rgyal po'i yon tan dang /
151a6(mdo sde): bka' drin gyis so so nas bde ba dang skyid pa la longs spyod de/ rgyal po chen po da bdag gi slad du gsol ba btab ste/ sku la lcags gzer stong gis mi gdab du gsol zhes gsol pa/ de'i tshe na btsun mo dang /
151a7(mdo sde): pho brang gi slas dang / rgyal tshab dang / rgyal bu dang / blon po thams cad kyis kyang gsol ba btab ste/ rgyal po chen po bdag cag la thugs brtse bar dgongs te/ mi gcig gi slad du sku tshe'i dus mdzad cing
151a8(mdo sde): 'bangs thams cad spang ba mi rigs so/ /de la rgyal pos 'di skad ces smras so/ /bdag ni yun ring po nas 'khor ba na lus grangs med pa chud gsan te/ bar 'ga' ni 'dod chags dang / zhe sdang dang / gti mug gis
151b1(mdo sde): lus 'di bsad pa'i rus pa dkar po spungs pa ni ri rab bas kyang mtho/ mgo bcad pa'i khrag gzags pa ni chu klung lnga bas kyang che/ ngus pa'i mchi ma ni rgya mtsho bzhi bas kyang lhag ste/ de ltar rnam pa sna
151b2(mdo sde): tshogs kyi sgo nas kyang lus srog chud gsan nas kyang / lan 'ga' yang chos kyi phyir ma yin te/ da bdag gis gzer bu btab la sangs rgyas su bsgrub po/ /phyis mngon par sangs rgyas nas shes rab
151b3(mdo sde): kyi ral gris khyed kyi kun nas nyon mongs pa'i nad bcad par byed na/ ci'i phyir nga'i byang chub kyi sems kyi bar du gcod par byed ces smras pa dang / de nas 'khor mang po rnams kyang cang mi smra bar gyur to/ /de nas rgyal
151b4(mdo sde): pos bram ze la smras pa/ ston pa chen po thugs brtse bar dgongs te/ sngar chos bstan nas de'i 'og tu lcags gzer gyis thob cig /gal te tshe'i dus byas na chos thos par mi 'gyur ro zhes smras pa dang / bram
151b5(mdo sde): ze des tshigs su bcad de smras pa/ 'du byed thams cad mi rtag ste/ /skye ba thams cad sdug bsngal bcas/ /chos kun stong pas bdag po med/ /bdag gi ba yang yod ma yin/ /tshigs su bcad pa 'di smras
151b6(mdo sde): nas/ /lus la lcags gzer stong gis btab bo/ /de'i tshe na rgyal phran dang / blon po dang / 'khor mang po rnams kyis de lta bur gyur pa mthong nas/ ri chen po 'gyel ba bzhin du lus sa la brdabs te/ ngus
151b7(mdo sde): nas ci yang mi dran par sa la 'gre'o/ /de'i tshe na gnam sa rnam pa drug du g.yos nas/ 'dod pa'i khams dang / gzugs kyi khams kyi lha rnams ngo mtshar du gyur te/ thams cad nam mkha' las babs nas/
151b8(mdo sde): byang chub sems dpa' de'i drung du lhags te/ de ltar chos kyi phyir sdug bsngal chen po lus kyis myong bar mthong nas/ thams cad ngus te mchi ma char bzhin du bab nas lha rdzas kyi me tog gis mchod par byas so/ /
152a1(mdo sde): de'i tshe brgya byin lha'i dbang po rgyal po gang na ba der 'ongs nas 'di skad ces smras so/ /rgyal po chen po shin tu brtson 'grus brtsams te/ sdug bsngal la ci mi snyam pa 'di chos kyi phyir ram/ 'on te ma
152a2(mdo sde): yin/ 'khor los bsgyur ba'i rgyal po 'dod dam/ 'on te bdud kyi rgyal po 'am/ tshangs pa'i rgyal po 'am/ dbang phyug chen po 'dod ces smras pa dang / rgyal pos smras pa/ bdag gis byas pa 'di ni khams
152a3(mdo sde): gsum gyi bde ba myong 'dod pa ma yin gyi/ bsod nams ci snyed yod pa 'di sangs rgyas 'dod pa'i phyir ro/ /brgya byin gyis smras pa/ bdag gis bltas na rgyal po'i lus 'dar zhing mi bzod pa la bltas na/ 'di skad
152a4(mdo sde): ces zer zhing 'gyod pa med ces smras pa 'di cis yid ches par 'gyur/ rgyal pos smras pa/ gal te bdag gis smras pa bden te/ 'gyod pa'i sems med na/ bdag gi lus snga ma kho na bzhin du rma med par gyur cig
152a5(mdo sde): ces smras ma thag tu snga ma kho na bzhin du gyur nas/ lha dang mi rnams dga' mgu rangs par gyur to/ /bcom ldan 'das ni chos kyi rgya mtsho yongs su rdzogs shing yon tan tshad ma mchis pa dang ldan na/ ci'i slad du 'gro
152a6(mdo sde): ba mang po yongs su btang ste/ chos kyang mi bshad par mya ngan las 'da' bar dgongs/ bcom ldan 'das/ gzhan yang sngon 'das pa'i dus bskal pa tshad med grangs med pa'i pha rol na/ 'dzam bu'i gling 'dir
152a7(mdo sde): rgyal po chen po tshangs pa lha zhes bgyi ba la/ rgyal tshab dam gam zhes bgyi ba zhig mchis te/ rgyal bu de dam pa'i chos la mos shing dga' bas dam pa'i chos phyogs kun tu btsal na yang ma rnyed nas/ mya ngan gyis
152a8(mdo sde): gdungs te/ yi mug par gyur pa las/ de'i tshe na brgya byin lha'i dbang pos de'i bsam pa shin tu shes shing rtogs nas/ bram ze zhig tu sprul de rgyal po'i pho brang gi sgor 'ongs nas/ dam pa'i chos bdag la yod
152b1(mdo sde): de bstan par bya'o zhes smras pa dang / rgyal bus thos nas phyi rol nas bsus te/ rkang pa la phyag byas nas/ pho brang gi nang du khrid de/ stan bting ba la bzhag go/ /rgyal bus thal mo sbyar te/ ston pa
152b2(mdo sde): chen po thugs brtse ba'i slad du/ dam pa'i chos bstan tu gsol zhes smras pa dang / bram zes smras pa/ bslab cing lobs pa yang shin tu dka' la/ slob dpon gnyer zhing shes par 'gyur ba yang sla ba ma yin
152b3(mdo sde): pas/ 'di tsam du chog par 'gyur ba ma yin te/ chos thos par 'dod pa ni rigs pa ma yin no/ /rgyal bus smras pa/ ston pa chen po ci dang ci 'dod pa gsungs shig dang / bdag gis lus dang / chung ma dang / bu
152b4(mdo sde): pho'i bar du bzhed na yang thams cad mi 'phangs te/ bka' bzhin du bgyi'o/ /bram zes smras pa/ gal te me'i dong zabs su khru bcu pa'i nang me mur gyis bkang la de'i nang du mchongs te mchod pa byas na dam pa'i
152b5(mdo sde): chos bstan to zhes smras pa dang / de'i tshe na rgyal bu des slob dpon gyi lung bzhin du me dong chen po byas so/ /de nas rgyal po dang / btsun mo dang / blon po dang pho brang gi slas kyis de lta bur gyur pa dag thos
152b6(mdo sde): nas/ lus dang sems mi bde bar gyur nas/ thams cad rgyal bu'i pho brang du lhags nas/ rgyal bu la yang gsol ba btab/ bram ze la yang kun gyis nan gyis bskor nas/ btsun pa thugs rje bar dgongs te/
152b7(mdo sde): bdag cag gi slad du rgyal bu 'di me'i dong du mchong bar mi mdzad du gsol/ 'khor ram/ chung ma 'am/ bu mo 'am/ bdag gi lus bzhed na yang 'bul lo zhes gsol pa dang / bram zes smras pa/ bdag gis nan
152b8(mdo sde): gyis mi byar mi rung ba ni med kyis rgyal bus cir brtsams par zad de/ gal te de ltar nus na ni/ chos bstan par yang bya/ ci mi nus na ni chos kyang mi bstan to zhes smras so/ /'khor rnams kyis kyang de'i
153a1(mdo sde): dam bcas pa brtan par shes shing rtogs nas cang mi smra'o/ /de'i tshe rgyal pos kyang pho nya cig glang po che rgyang grags brgya stong du 'gro ba cig bskyon te/ 'dzam bu'i gling kun tu btang nas/ rgyal tshab
153a2(mdo sde): dam gam/ de ste zhag bdun na chos 'dod pa'i phyir me'i dong du mchong gis/ khyed mthong bar 'dod na myur du shog shig ces bsgo'o/ /de'i tshe rgyal phran dang / 'bangs mang po dag ngu zhing nyam chung ba dag kyang gcig
153a3(mdo sde): gis cig khrid de/ rgyal bu'i thad du lhags nas/ pus mo g.yas pa'i lha nga sa la btsugs te/ thal mo sbyar nas thams cad kyis tshig mthun par 'di skad ces smras so/ /bdag cag ni rgyal bu khyod la
153a4(mdo sde): brten te/ bdag cag gi pha ma dang 'dra ba khyod me dong du mchong na/ 'bangs 'di dag thams cad la mgon skyabs dang / gnas med par 'gyur gyi/ mi 'ga' tsam gyi phyir/ 'bangs thams cad kyi dpung gnyen med par
153a5(mdo sde): ma mdzad ces gsol pa dang / de nas rgyal bus mi mang po de dag la 'di skad ces bsgo'o/ /nga ni yun ring po nas 'khor bar 'khor ba na/ lus grangs med pa zhig 'phos par gyur te/ mi'i nang du skyes pa na/ 'dod
153a6(mdo sde): pas chog mi shes pas gcig la gcig 'tshe zhing gnod par gyur to/ /mtho ris kyi lhar skyes pa na yang lha'i tshe zad pa na/ 'dod pa dang bral ba'i sdug bsngal myong ngo / /sems can dmyal bar skyes pa na yang mer
153a7(mdo sde): tshig pa dang / zangs su bskol ba dang / ral gri dang mtshon chas dmyal zhing gtubs pa dang / gdug pa'i chu la 'bog pa dang / ral gri so la 'dzeg cing nyin cig la yang tshe 'phos pa grangs med pa zhig myong ste/
153a8(mdo sde): na ba dang 'chi ba'i sdug bsngal rus pa la thug pa brjod kyis mi langs ba zhig myong ngo / /yi dags su skyes pa na yang / lus kyis mi bzod pa'i sdug bsngal rnam pa sna tshogs myong ngo / /dud 'gro'i skye gnas su
153b1(mdo sde): ni lus nyid chud gzan du gyur te/ khal lci ba bkal nas rtswa las mi za ba'i sdug bsngal bzod par dka' ba myong bas/ lus dang srog chud gsan kyang / dam pa'i chos dge ba'i sems cung zad tsam yang
153b2(mdo sde): bskyed pa ma myong bas/ da ni lus btsog pa dman pa 'di chos kyi phyir mchod pa byed kyis/ bdag gi bla na med pa'i byang chub tu sems bskyed pa'i bar du gcod pa'i las ma byed cig /bdag ni sangs rgyas su
153b3(mdo sde): bsgrub pa'i phyir/ lus 'di yongs su gtong ste/ nam mngon par sangs rgyas nas/ khyod la chos kyi sku sbyin par bya'o zhes smras pa dang / 'khor mang po yang mi smra bar gyur to/ /de'i tshe na rgyal bu
153b4(mdo sde): de me dong gi khar 'greng nas/ bram ze de la 'di skad ces gsol to/ /ston pa chen po bdag la sngar dam pa'i chos ston cig /gal te tshe'i dus byas na chos mi thos so zhes gsol pa dang / bram ze des
153b5(mdo sde): tshigs su bcad pa 'di dag smras so/ /byams pa'i sems ni goms par bya/ /zhes sdang 'khro ba'i 'du shes spangs/ /snying rje chen pos sems can skyabs/ /kun la snying brtse mchi ma gzag / /
153b6(mdo sde): dga' ba chen po goms par bya/ /gzhan la'ang bdag dang mthun pa'i chos/ /byang chub sems kyis bskyab pa ni/ /byang chub sems dpa'i spyod par ldan/ /zhes tshigs su bcad pa 'di smras ma thag tu me dong du
153b7(mdo sde): mchongs pa las/ brgya byin dang tshangs pa'i rgyal pos lag pa ya re nas zin te/ 'di skad ces smras so/ /'dzam bu'i gling gi 'gro ba thams cad ni rgyal po khyod kyi bka' drin gyis mi bde ba'i bags med na da me dong du
153b8(mdo sde): mchong na/ 'bangs thams cad kyi pha ma tshe 'phos pa dang 'dra bas/ ci'i phyir 'gro ba thams cad yongs su btang ste/ me dong du mchong zhes smras pa dang / rgyal bu des lha'i rgyal po dang 'khor mang po la bltas te/
154a1(mdo sde): khyod kyis bdag bla na med pa'i byang chub tu sems bskyed pa'i bar du gcod pa'i las ma byed cig ces smras pa dang / thams cad cang mi smra ba dang / de ma thag tu me dong du mchongs so/ /de'i tshe gnam sa rab tu
154a2(mdo sde): g.yos so/ /bar snang gi lha rnams kyang ngus nas mchi ma char bzhin bab bo/ /me dong de yang me tog gi rdzing bur gyur to/ /rgyal bu de yang pad ma'i steng du 'dug par gyur nas/ lha thams cad kyis me tog gi char pus
154a3(mdo sde): mo nub pa tsam du phab po/ /de'i tshe de'i dus na rgyal po tshangs pa lha ni/ rgyal po yab zas gtsang ma lags so/ /de'i tshe de'i dus na de'i ma ni yum lha mdzes lags so/ /de'i tshe de'i dus na rgyal bu rgyal tshab de ni
154a4(mdo sde): bcom ldan 'das lags so/ /bcom ldan 'das de'i tshe de'i dus na yang / 'gro ba mang po bskyab pa'i slad du chos btsal na/ da yongs su rdzogs par gyur pa na/ ci'i slad du shin tu gdung bar gyur pa'i sems
154a5(mdo sde): can mang po la chos kyi char mi 'bebs par mya ngan las 'das par dgongs/ bcom ldan 'das gzhan yang bskal pa grangs med tshad med pa 'das pa'i pha rol na/ de'i tshe de'i dus na yul bA ra na se 'dir drang
154a6(mdo sde): srong lnga brgya zhig gnas te/ drang srong de dag gis ston pa ud pa la zhes bya ba de dam pa'i chos slob cing bsgom pa la dga' bas kun tu rgyu zhing / su la dam pa'i chos yod pa de bdag la smra na/ ci dang ci 'dod pa
154a7(mdo sde): yid bzhin du sbyin zhing de'i g.yog bya'o zhes bya bar bsgrags pa dang / bram ze zhig der 'ongs nas de la 'di skad ces smras so/ /bdag la dam pa'i chos yod de/ thos par 'dod na bstan par bya'o zhes smras pa
154a8(mdo sde): dang / drang srong des thos nas thal mo sbyar te/ 'di skad ces gsol to/ /bdag la thugs brtse ba'i slad du dam pa'i chos bstan du gsol zhes smras pa dang / bram ze des smras pa/ chos lobs pa yang shin tu dka' ste/
154b1(mdo sde): sdug bsngal mang po myong bas chos lobs pa yin gyis/ 'di tsam gyis chos thos par 'dod par rigs pa ma yin no/ /khyod snying nas thos par 'dod na/ kho bos bsgo ba bzhin du byos shig /drang srong gis
154b2(mdo sde): smras pa/ ston pa chen po'i bka' bzhin du mi 'gal bar bgyi'o zhes smras pa dang / de la 'di skad ces bsgo'o/ /gal te khyod kyi pags pa bshus te shog shog tu byas la/ rus pa ni smyug gur byas/ khrag ni
154b3(mdo sde): snag tshar byas te/ ngas bstan pa'i chos yi ger byed na/ khyod la chos bstan to/ /zhes smras so/ /de nas drang srong des de skad ces smras pa thos nas/ rab tu dga' mgu rangs te/ de bzhin gshegs pa'i
154b4(mdo sde): bstan pa la bskur stir bya ba'i phyir/ pags pa bshus nas shog shog tu byas/ rus pa ni smyug gur byas/ khrag la snag tsar byas nas/ dus la bab kyi myur du gsungs shig ces smras pa dang / bram zes
154b5(mdo sde): tshigs su bcad pa 'di dag smras so/ /lus kyi spyod pa rab bsdom shing / /srog gcod brku g.yem mi bya'o/ /phra ma brdzun dang tshig rtsub dang / /'khyal ba smra bar mi bya'o/ /'dod pa rnams la mi chags
154b6(mdo sde): shig / zhe sdang sems kyang med par bya/ /ngan par blta ba kun spang na/ /byang chub sems dpa'i spyod pa'o/ /zhes tshigs su bcad pa 'di dag smras ma thag tu/ yi ger bris nas 'dzam bu'i gling kun tu
154b7(mdo sde): bsgrags te/ mi mang po thams cad kyis de la slob cing ci ltar bstan pa bzhin du nan tan byed du bcug go/ /bcom ldan 'das de'i tshe de'i dus na yang / sems can mang po'i slad du chos tshol ba la 'gyod pa'i
154b8(mdo sde): thugs mi mnga' na/ de'i slad du chos kyang ma bstan par thams cad yongs su btang ste/ mya ngan las 'da' bar dgongs/ bcom ldan 'das gzhan yang sngon 'das pa'i bskal pa grangs ma mchis tshad ma mchis
155a1(mdo sde): pa'i pha rol na/ 'dzam bu'i gling 'dir rgyal po shi byi zhes bgyi ba zhig byung ba dang / rgyal po de bzhugs pa'i pho brang ni de ba brta zhes bgyi ste/ 'byor pa/ bde ba/ lo legs pa/ longs spyod
155a2(mdo sde): dpag du med pa dang ldan no/ /de'i tshe na rgyal po de 'dzam bu'i gling 'di la dbang mdzad de/ rgyal phran ni brgyad khri bzhi stong / ljongs ni stong phrag drug bcu'i nang na/ grong khyer khri phrag brgyad bcu dang / btsun mo
155a3(mdo sde): dang pho brang gi slas stong phrag nyi shu dang / rgyal bu lnga brgya tsam dang / blon po chen po stong phrag bcu mnga' ba la mnga' mdzad de/ thams cad la byams pa dang / snying rjes ma khyab pa med do/ /de'i tshe na brgya byin lha'i
155a4(mdo sde): dbang po lus kyi yon tan lnga dang bral te/ tshe'i dus byed du nye bas shin tu mi dga' ste/ mya ngan byed pa byi shwa kar mas mthong nas/ brgya byin la ci'i slad du mya ngan mdzad cing mi dgyes ces gsol ba dang / brgya byin gyis
155a5(mdo sde): smras pa/ nga ni tshe'i dus byed du nye bas tshe 'phos pa'i ltas mngon du byung na/ 'jig rten 'dir sangs rgyas kyi chos ni nub par gyur te/ byang chub sems dpa' yang 'jig rten na mi bzhugs na/ kho bo gang la skyabasu
155a6(mdo sde): 'gro ba mi shes pas mya ngan byed do/ /byi shwa kar mas smras pa/ lha'i dbang po 'dzam bu'i gling na rgyal po chen po byang chub sems dpa'i spyad pa spyod pa shi byi zhes bya ba zhig bzhugs te/ shin tu yi dam la brtan zhing
155a7(mdo sde): brtson 'grus brtsams pas gdon mi za bar mngon par 'tshang rgya ste/ de la skyabs su song na gdon mi za bar dpung gnyen du 'gyur te/ bgegs las rnam par thar bar 'gyur ro/ /brgya byin gyis smras pa/ gal te byang chub
155a8(mdo sde): sems dpa' yin na/ sngar bgam dgos kyis sad du 'dong ngo / /khyod kyis ni phug ron zhig tu sprul cig /nga ni khra bzhin du sprul te/ mgyogs par khyod kyi phyi bzhin du 'ong gi rgyal po de gang na bzhugs par
155b1(mdo sde): song la/ skyabs brtsal nas bgam ste/ de sgyu yod dam/ bden pa rtogs par 'gyur ro/ /byi shwa kar mas smras pa/ lha'i dbang po skyes bu chen po byang chub sems dpa' la 'tshe ba mi bsha'i mchod
155b2(mdo sde): pa'i rigs kyis/ shin tu dka' ba'i dngos po 'di lta bus gtse ba'i mi rigs so zhes smras pa dang / brgya byin lha'i dbang pos tshigs su bcad pa 'di dag smras so/ /bdag ni de la ngan sems min/ /gser ltar
155b3(mdo sde): sad nas mngon par 'gyur/ /bden pa rtogs par 'dod pa na/ /byang chub sems dpa' sad par bya/ /zhes tshigs su bcad pa de skad smras nas/ byi shwa kar ma ni phug ron du sprul/ brgya byin ni khra ru sprul/
155b4(mdo sde): phug ron gyi phyi bzhin du 'brangs te/ bzung la thug pa ltar byas pa dang / phug ron skrag dngangs nas/ rgyal po'i mchan khung du zhugs te/ rgyal po la srog gi skyabs gsol lo/ /khra yang mod la phyin te/ pho
155b5(mdo sde): brang gi drung gang na ba der 'dug nas/ rgyal po la 'di skad ces gsol to/ /phug ron 'di ni bdag gi zas lags te/ 'dir rgyal po la babs kyis myur du bdag la stsol cig /bdag ni bkres pas rab
155b6(mdo sde): tu nyen to zhes pa dang / rgyal pos smras pa/ kho bos ni gang bdag la skyabs su 'ongs so cog la phyir mi gtong bar dam bcas pas/ 'di yang mi sbyin no zhes smras pa dang / yang khras smras pa/ rgyal pos
155b7(mdo sde): gsungs pa ltar thams cad kyi skyabs mdzad do zhe na/ gal te bdag gi zas mi stsal na bdag kyang 'tsho ba dang bral na/ ci bdag kyang thams cad kyi nang du ma gtogs sam/ rgyal pos smras pa/ khyod la sha
155b8(mdo sde): gzhan zhig sbyin na za 'am/ khras smras pa/ bdag ni gsar du bkum pa'i sha rlon pa mchis na 'tshal lo zhes smras pa dang / rgyal po des 'di snyam du bsams so/ /bdag gis gsar du bsad pa'i sha rlon pa zhig
156a1(mdo sde): sbyar na ni/ gcig bsad de gcig gso bar rigs pa ma yin te/ don med do snyam du bsams nas yang 'di snyam du sems so/ /bdag 'ba' shig gis lus ma gtogs par gzhan ci tsam
156a2(mdo sde): srog dang bcas pas thams cad ni srog 'phangs so snyam bsams nas/ gri rnon po thogs nas rla'i sha bcad nas khra la byin te/ phug ron gyi srog blus so/ /khras smras pa/ rgyal po khyod sbyin bdag du
156a3(mdo sde): gyur te/ thams cad la snyoms na/ bdag byang chub tu zhig lags kyang snyoms par mdzad 'tshal bas/ gal te phug ron gyi srog blu na srang gis btsal te/ mnyam par mdzad du gsol zhes smras pa dang /
156a4(mdo sde): rgyal pos srang long shig ces bka' stsal te/ srang gi khu ler ni phug ron bzhag /srang gi gzhir ni sha bcad de spungs na/ rla'i sha zad kyang phug ron bas yang ngo / /phrag pa gnyis dang / rtsibs logs g.yas
156a5(mdo sde): g.yon dang / lus kyi sha zad par bcad kyang / phug ron dang mnyam par ma gyur nas/ rgyal po nyid bzhengs te/ srang gi nang du 'gro bar gzas pa las nyams kyis ma nus te/ sa la 'gyel lo/ /de nas ring
156a6(mdo sde): zhig lon pa dang / dran par gyur nas/ bdag gi sems la 'di skad ces smad do/ /thog ma med pa'i dus nas khyod kyis ma nus nas/ khams gsum du 'khor zhing sdug bsngal sna tshogs myong bar gyur kyang /
156a7(mdo sde): bsod nams kyi tshogs su ma gyur to/ /brtson 'grus brtsams pa'i dus la bab ste/ le lo bya ba'i dus ma yin no zhes rnam pa sna tshogs kyi sgo nas brgyad bkag ste/ de nas 'bad 'bungs nas srang gi
156a8(mdo sde): gzhi'i nang du phyin pa dang / da ni legs so zhes rab tu dga' ba'i sems skyes so/ /de'i tshe gnam sa rnam pa drug du g.yos nas/ lha rnams kyi pho brang yang 'gul zhing ldeg par gyur te/ gzugs kyi khams
156b1(mdo sde): kyi lha man cad lhags nas steng gi bar snang la 'khod do/ /byang chub sems dpas shin tu dka' ba spyad cing lus dang gtan ma rung bar byas te/ chos kyi phyir lus dang srog la mi lta bar gyur pa'i dngos po de
156b2(mdo sde): dag mthong nas/ mchi ma char bzhin du zag cing ngus te/ lha rdzas kyi me tog char bzhin du phab nas mchod pa byas so/ /de'i tshe brgya byin gyis sngon gyi lus su bsgyur te/ rgyal po la 'di skad ces smras so/ /
156b3(mdo sde): rgyal pos 'di lta bu'i shin tu dka' ba mdzad pa des ci zhig bzhed/ 'khor los bsgyur ba'i rgyal po bzhed dam/ brgya byin nam/ bdud kyi rgyal po 'am/ khams gsum gyi dbang po bzhed dam/ ci zhig bzhed
156b4(mdo sde): ces smras pa dang / byang chub sems dpas smra ba/ bdag 'dod pa'i khams gsum gyi che btsun gyi longs spyod 'dod pa ma yin te/ bsod nams ci byed kyang bla na med pa'i byang chub 'dod do zhes smras pa dang / brgya byin gyis smras
156b5(mdo sde): pa/ 'di ltar lus zhig cing ma rungs bar byas te/ rus pa la thug pa'i sdug bsngal myong bar gyur pa 'di la mi 'gyod dam zhes pa dang / rgyal pos 'gyod pa med do zhes smras so/ /brgya byin gyis smras pa/ 'gyod pa
156b6(mdo sde): med ces smras mod kyis/ de ltar lus 'dar zhing rdeg la dbugs chad pa tsam du smra yang mi nus pa la bltas na/ 'gyod pa med par cis yid ches par 'gyur/ rgyal pos smras pa/ bdag thog ma nas tha ma'i bar du ba spu
156b7(mdo sde): nyag ma tsam gyi 'gyod pa'i sems med na/ bdag ci dang ci 'dod pa gdon mi za bar 'gyur ste/ smras pa'i tshig 'di bden na bden pa'i tshig smras pas/ bdag gi lus 'di snga mkho bzhin du rma med par gyur cig ces smras ma
156b8(mdo sde): thag tu rgyal po'i lus sngon bas kyang lhag par bzang por gyur te/ lha dang mi'i 'jig rten du bcas pa thams cad dga' mgu rangs nas/ ngo mtshar rmad du gyur to/ /de'i tshe de'i dus na/ rgyal po shi byi ni da ltar
157a1(mdo sde): sangs rgyas lags te/ bcom ldan 'das sngon 'das pa'i dus na yang / sems can mang po'i slad du/ sku tshe la ma gzigs na/ da bcom ldan 'das chos kyi rgya mtsho ni yongs su rdzogs/
157a2(mdo sde): chos kyi rgyal mtshan dag bsgrengs/ chos kyi rnga yang rab du brdungs/ chos kyi sgron ma yang rab tu gsal bar mdzad de/ phan pa dang bde ba'i don mdzad pa'i dus la bab na/ ci'i slad du chos kyang ma bstan par sems
157a3(mdo sde): can thams cad yongs su btang ste/ mya ngan las 'da' bar dgongs/ de'i tshe na tshangs pa'i rgyal pos de bzhin gshegs pa'i spyan sngar thal mo sbyar te/ de bzhin gshegs pas sngon gyi sku tshe la chos ci ltar btsal
157a4(mdo sde): ba dang / sems can gyi slad du dbu stong tsam yang btang bar gyur to/ /zhes bstod cing bsngags pa byas so/ /de'i tshe bcom ldan 'das kyis tshangs pa'i rgyal pos gsol pa bzhin du gnang bar mdzad nas/ yul bA ra na
157a5(mdo sde): se na ri dgas la mi 'jigs pa byin pa'i gnas su gshegs nas/ chos kyi 'khor lo bskor ro/ /de ltar chos kyi 'khor lo bskor bas dkon mchog gsum yang 'jig rten na mngon gsum du gyur to/ /de'i tshe de skad ces
157a6(mdo sde): gsungs nas lha dang mi dang klu dang gnod sbyin dang / lha ma yin sde brgyad la stsogs pa thams cad mngon par dga' nas rjes su spyod do/ /dpe sna tshogs bstan pa'i le'u ste dang po'o// // 'di skad bdag gis
157a7(mdo sde): thos pa'i dus gcig na/ bcom ldan 'das mnyan du yod pa na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe bcom ldan 'das bsod snyoms kyi dus la bab nas/ sham thabs
157a8(mdo sde): dang chos gos bgos nas lhung bzed bsnams te/ kun dga' bo dang bsod snyoms la gshegs so/ /de'i tshe na grong khyer de na rgan mo zhig la bu rtag du brku ba gnyis shig yod de/ nor bdag gis zin nas zhal
157b1(mdo sde): che ba'i mdun du khrid de/ khrims dang sbyar tshe bsad pa la thug nas/ rigs ngan skrag ste gsod pa'i gnas su khrid pa las/ bcom ldan 'das rgyang ma nas gshegs pa rgan mo ma smad gsum gyis mthong nas/
157b2(mdo sde): sangs rgyas gshegs pa'i phyogs su phyag 'tshal nas/ lha'i nang na gtso bo thugs brtse bar dgongs te/ bdag gi bu 'gum pa la thug pa 'di'i skyabs mdzad du gsol zhes smras pa dang / bcom ldan 'das kyis gsan
157b3(mdo sde): nas/ de bzhin gshegs pa'i thugs rje chen pos/ de dag la thugs brtse bar dgongs te/ de dag gi srog bskyabs pa'i slad du bcom ldan 'das kyis kun dga' bo la bka' stsal te/ rgyal po la gsol ba 'debs
157b4(mdo sde): su btang ba dang / rgyal pos kyang bcom ldan 'das kyi bka' bzhin du de dag btang ngo / /de dag bcom ldan 'das kyi bka' drin dran zhing rab tu dga' ba skyes nas/ bcom ldan 'das gang na ba der song ste phyin pa dang / zhabs
157b5(mdo sde): la spyi bos phyag 'tshal nas thal mo sbyar te bcom ldan 'das la 'di skad ces gsol to/ /bcom ldan 'das kyi bka' drin chen pos bdag cag gi tshe srog lhag ma tsam zhig lus par gyur na/ lha'i gtso bo thugs brtse
157b6(mdo sde): bar dgongs te/ bdag cag la chos rab tu 'byung bar ci gnang zhes gsol pa dang / bcom ldan 'das kyis legs par 'ongs so zhes bka' stsal pa na/ skra dang kha spu rang byi ste/ gos kyang ngur smrig tu gyur to/ /de
157b7(mdo sde): dag shin tu dang ba'i sems brtan par gyur nas/ bcom ldan 'das kyis ci rigs pa'i chos bstan nas rdul dang dri ma zad de/ dgra bcom par gyur to/ /de'i rgan mo de yang chos thos pas lan cig phyir mi ldog par gyur
157b8(mdo sde): to/ /de'i tshe kun dga' bos de lta bu'i dngos po ngo mtshar che ba dag mthong nas/ de bzhin gshegs pa'i yon tan de snyed cig mnga'o zhes bsngags te/ yang 'di snyam du rgan mo ma smad gsum po 'dis sngon legs pa ci zhig
158a1(mdo sde): bgyi na/ da ltar bcom ldan 'das dang phrad te/ nyes pa chen po las kyang thar la/ mya ngan las 'das pa'i bde ba thob nas lus gcig gis phan pa dang / bde ba'i don thob pa legs so snyams
158a2(mdo sde): du bsam pa dang / bcom ldan 'das kyis mkhyen nas kun dga' bo la 'di skad ces bka' stsal to/ /ma smad gsum po 'di ni ngas da ltar 'di 'ba' zhig gi dus su bsos par ma zad kyi/ sngon 'das pa'i dus na
158a3(mdo sde): yang nga'i bka' drin gyis gsos so/ /kun dga' bos gsol pa/ bcom ldan 'das sngon 'das pa'i dus na yang ma smad gsum po 'di dag ci ltar gsos pa bcom ldan 'das kyis bstan tu gsol/ bcom ldan
158a4(mdo sde): 'das kyis kun dga' bo la bka' stsal pa/ sngon 'das pa'i dus bskal pa grangs med pa'i pha rol na/ 'dzam bu'i gling 'di na rgyal po shing rta chen po zhes bya ba zhig yod de rgyal po de rgyal phran lnga stong snyed
158a5(mdo sde): la dbang byed do/ /rgyal po de la sras gsum mnga' ste/ rab ni sgra chen po zhes bya'o/ /'bring po ni lha chen po zhes bya'o/ /tha chung ni sems can chen po zhes bya ste/ sras tha chung de chung ngu nas byams pa dang snying rjer
158a6(mdo sde): ldan te/ thams cad la bu cig pa dang 'dra'o/ /de'i tshe rgyal po de blon po dang bcas/ btsun mo dang sras su bcas te/ phyi rol tu 'chag cing dong ba las/ cung zad cig ngal bso ba'i bar du sras gsum po tshal gyi
158a7(mdo sde): nang du song ba las/ stag mo zhig bu byung nas zhag du ma lon pa bkres shing skom pas nyen te/ phyir yang bu zos la thug pa zhig mthong nas/ rgyal bu tha chung gis pho bo gnyis la smras pa/ stag mo 'di ni shin tu
158a8(mdo sde): sdug bsngal gyis gzir te/ nyams chung la rid pas shi la thug pa 'di lta bu/ bu byung ma thag pa yang zos su 'dod do zhes smras pa dang / pho bo gnyis kyis khyod zer ba bden no zhes zer ro/ /nu bos yang pho bo la
158b1(mdo sde): smras pa/ stag mo 'dis zas su ci za zhes dris na/ pho bo gnyis kyis smras pa/ 'di bsad ma thag pa'i sha rlon pa dang / khrag dron mos de'i yid tshim par 'gyur ro zhes smras so/ /yang smras pa gang su yang
158b2(mdo sde): rung ste de lta bu'i dngos pos 'di'i srog skyabs te/ mi nyams par byed nus pa yod dam/ pho bo gnyis kyis smras pa/ de ni shin tu yang dka' bas med do/ /de nas rgyal bu tha chung des yid la 'di snyams
158b3(mdo sde): du bsams so/ /bdag yun ring po nas 'khor ba na 'khor zhing / lus srog grangs med pa zhig chud gsan te/ bar 'ga' ni 'dod chags kyi phyir/ bar 'ga' ni zhe sdang gi phyir/ bar 'ga' ni gti mug gi phyir/
158b4(mdo sde): lus btang yang chos kyi phyir bsod nams kyi zhing dang / lan 'ga' yang ma phrad pa'i lus 'di ci rung snyam bsam nas/ gsum kar 'grogs te song ba dang / ring por ma phyin par pho bo gnyis la 'di skad ces smras so/ /
158b5(mdo sde): mched gnyis sngar gshegs shig dang / bdag don zhig gnyer te/ slad bzhin par mchi'o zhes smras so/ /lam de nyid du zhugs te stag mo'i tshang gang na yod par myur du song nas/ stag mo'i drung du nyal ba dang /
158b6(mdo sde): stag mo kha thams pas za ma nus so/ /de'i tshe rgyal bus shing gi tshal bas lus la khrag phyung nas/ stag mo la bldag du bcug pa dang / kha yang phyes nas lus kyi sha ma lus par zos so/ /pho bo gnyis kyis
158b7(mdo sde): bltas na/ ring zhig tu ma 'ongs pas/ phyir rjes bzhin du tshol du dong ba las sngar smras pa'i tshul brtags na gdon mi za bar stag mo ltogs pas bsad do bsams nas der phyin te bltas na/ nu bo tha chung stag gis zos
158b8(mdo sde): te/ sha dang khrag gis kun tu bsgos nas/ rtsog rtsog ltar 'dug par mthong ngo / /lus sa la brdabs te brgyal lo/ /ring zhig lon pa dang / dbugs phyir byung nas/ cho nges 'debs te sa la 'gre zhing khams par gyur to/ /
159a1(mdo sde): de'i tshe na btsun mo yum mnal ba'i rmang lam na/ phug ron gsum zhig kun tu phur zhing rtse ba las/ nang gi chung ngu cig khras khyer ba snyam rmis ma thag tu sad nas/ skrag dngangs te rgyal po la bsnyad
159a2(mdo sde): do/ /bdag gis gtam du thos na/ phug ron ni bu pho'i bla ste/ phug ron nang gi chung ngu khras khyer ba na/ bdag gi bu nang gi sdug pa la bkra mi shis nges kyis zhes de ma thag tu kun tu tshol ba btang ba las/ ring por ma lon
159a3(mdo sde): par rgyal bu gnyis ni 'ongs kyi/ bu nang gi sdug pa ma nyes sam gar zhes dris na/ phu bo gnyis skad kyis brnangs te/ ring shig tu dbugs kyang ma phyin smra yang ma nus nas/ de'i 'og du dbugs phyin pa dang / stag
159a4(mdo sde): gis zos so zhes smras so/ /lha mo des de skad smras pa thos nas khams te/ sa la 'gyel nas ring zhig lon pa dang / dbugs phyin te/ bu gnyis dang btsun mo dang / pho brang gi slas su bcas te myur bar rgyal bu gang du
159a5(mdo sde): tshe 'phos pa'i gnas su song ngo / /de'i tshe stag mos rgyal bu'i sha ni zad par zos zin gyis/ rus pa dang khrag 'ba' shig gis sa stsog stsog pa ltar 'dug pa mthong ngo / /btsun mos ni mgo nas bzung ngo / /rgyal pos ni
159a6(mdo sde): lag pa nas bzung ste/ cho nges btab nas ngus pa dang / der yang khams nas ring zhig lon te/ phyir sangs so/ /rgyal bu sems can chen po de der tshe 'phos nas/ dga' ldan lha'i gnas su skyes so/ /de ci'i phyir
159a7(mdo sde): bdag ci spyad pas 'dir skyes snyam bsams te/ lha'i mig gis rgyud lnga kun tu bltas na/ bdag tshe 'phos pa'i rus bu tshal na 'dug pa la pha mas bskor te/ shin tu yid la gcags pas/ mya ngan gyi zug rngus sdug
159a8(mdo sde): bsngal zhing cho nges 'debs pa mthong nas/ lhas bsams pa/ bdag gi pha ma 'di ltar mi dga' ba'i rkyen kyis gal te na lus dang srog gi bar chad du 'gyur gyi/ de'i spro ba bskyed cing gtam byar 'gro'o snyam bsams nas/
159b1(mdo sde): nam mkha' las babs te steng gi nam mkha' las tshig snyan pa rnam pa sna tshogs kyis pha ma gnyis la spro ba bskyed do/ /pha ma gnyis kyis nam mkha' la bltas nas/ lha khyod su zhig lags pa bdag la smros
159b2(mdo sde): shig ces smras pa dang / bdag ni rgyal bu sems can chen po zhes bya ba yin te/ bdag gis lus kyis stag mo ltogs pa bsnyod pas dga' ldan gyi lha'i gnas su skyes so/ /rgyal po chen po 'di ltar mkhyen par mdzod
159b3(mdo sde): cig / ci tsam sred pa dang bcas pa'i chos ni mthar 'jig par 'ong ngo / /skye ba yod na nges par 'jig go/ /sdig pa byas na sems can dmyal bar ltung ngo / /dge ba byas na mtho ris su skye te/ skye ba dang 'jig pa
159b4(mdo sde): kun la srid na/ ci'i slad du dga' ba 'ba' zhig gi phyir mya ngan gyi rgya mtshor ltung ba mi tshor ram/ dge ba'i chos la brtson 'grus mdzod ces pa dang / de'i pha mas smras pa/ khyod ni snying rje chen pos stag mo bsnyod de thams
159b5(mdo sde): cad la snying brtse ba yin na/ bdag cag btang ste/ tshe'i dus byas pas/ deng ni khyod dran pa'i phyir sha yang dum bu dum bur chad pa tsam du sdug bsngal gyis gdungs te/ snying rje chen po spyod pa khyod 'di ltar bya ba'i rigs saM/
159b6(mdo sde): de nas yang lha des tshig snyan pa rnam pa sna tshogs kyi sgo nas bzhams te/ spro ba bskyed pas de'i pha ma yang spro ba cung zad skyes nas/ rin po che sna bdun gyi sgrom byas te/ rus bu de'i nang du bcug ste sbas pa'i steng du
159b7(mdo sde): mchod rten byas so/ /lha yang phyir gnas su song ngo / /rgyal po dang 'khor mang po rnams kyang phyir pho brang du song ngo / /bcom ldan 'das kyis kun dga' bo la bka' stsal pa/ khyod kyi yid la ci snyam du sems/ de'i tshe de'i
159b8(mdo sde): dus na rgyal po shing rta chen po de su yin snyams sems/ de ni da ltar nga'i yab rgyal po zas gtsang ma yin no/ /de'i tshe de'i dus na rgyal po de'i btsun mo de ni da ltar nga'i yum sgyu ma lha mdzes yin no/ /de'i dus na sras rab
160a1(mdo sde): sgra chen po de ni byams pa yin no/ /sras 'bring po ni ba mi su tra yin no/ /de'i tshe de'i dus na rgyal bu tha chung sems can chen po ni de gzhan du ma sems shig /da ltar nga yin no/ /de'i tshe de'i dus na/ stag
160a2(mdo sde): phrug ni mi 'di gnyis yin te/ ngas sngon yang yun ring po nas bgegs las thar bar byas te srog skyabs nas bde bar byas so/ /da mngon par sangs rgyas nas kyang bgegs las thar bar mdzad nas/ 'khor ba'i sdug
160a3(mdo sde): bsngal chen po las yongs su grol lo/ /de'i tshe na kun dga' bo dang / 'khor mang po thams cad bcom ldan 'das kyis gsungs pa la mngon par bstod do/ /sems can chen pos stag mo la lus byin pa'i
160a4(mdo sde): le'u ste gnyis pa'o/ / // 'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas
160a5(mdo sde): sbyin gyi kun dga' ra ba na bzhugs so/ /de'i tshe nam gyi cha stod la lha gnyis shig sangs rgyas gang na ba der 'ongs so/ /lha de'i lus kyi 'od kyis rgyal bu rgyal byed kyi tshal gser gyi mdog ltar gcig tu snang bar byas so/ /de la
160a6(mdo sde): bcom ldan 'das kyis ci rigs su dam pa'i chos bstan pas sems rnam par grol te/ gnyis kas byang chub kyi 'bras bu thob nas bcom ldan 'das kyi zhabs la mgo bos phyag 'tshal te/ phyir yang lha'i gnas su
160a7(mdo sde): dong ngo / /phyi de nyin nam nangs ma thag tu/ kun dga' bos bcom ldan 'das la 'di skad ces gsol to/ /mdang lha gnyis shig mchis te/ bcom ldan 'das la bsnyen bkur bgyis na/ de'i lus kyi 'od
160a8(mdo sde): kyis kun snang zhing mdzes par bgyi ba 'di sngon las ci zhig bgyis pas de 'dra'i 'bras bu thob par gyur ces gsol pa dang / bcom ldan 'das kyis kun dga' bo la 'di skad ces bka' stsal to/ /sngon sangs rgyas
160b1(mdo sde): 'od srung mya ngan las 'das nas dam pa'i chos 'jig par nye ba na/ bram ze gnyis shig gis nyin zhag gcig pa'i tshul khrims brgyad mnos te/ de dag la gcig gis lhar skye bar shog cig ces smon lam btab
160b2(mdo sde): bo/ /cig gis ni rgyal por gyur cig ces smon lam btab nas/ phyir khyim du 'ong ngo / /de la cig khyim du 'ong nas/ chung mas zan la bos nas khyos 'di skad ces smras so/ /bdag sangs rgyas kyi chos
160b3(mdo sde): las phyi dro kha zas mi za'i khrims mnos pas mi 'dod do zhes pa dang / chung mas smras pa/ khyod ni kun tu rgyu yin te/ bdag cag gi chos kyi tshul khrims yod na/ ci'i phyir ston pa gzhan gyi tshul khrims mnos/
160b4(mdo sde): gal te bdag dang lhan cig zan mi za na khyod ci skad smras pa bzhin du kun tu rgyu gzhan dag la bsnyad de/ khyod dang lhan cig tu 'du shing gtam zer du mi gnang bar skrod du gzhug go/ /de skad ces smras pa dang / khyos ma bzod
160b5(mdo sde): de dngangs skrag nas chung ma dang lhan cig tu dus ma yin par zan zos so/ /mi de gnyis tshe'i dbang thang ci tsam du thub pa bzhin du so so nas tshe'i dus byas so/ /rgyal por smon pa de ni tshul khrims bsrungs pas rgyal
160b6(mdo sde): po'i rigs su skyes so/ /lhar skye bar smon pa de ni tshul khrims zhig pas klu zhig tu skyes so/ /de'i tshe na rgyal por skyes pa de'i bza' shing ra ba bsrung ba zhig /nyin cig bzhin du shing thog rnam pa sna tshogs
160b7(mdo sde): bskyel ba las/ phyis dus gzhan zhig na/ chu mig cig gi nang nas ku shu kha dog dang dri bsung dang ldan pa zhig rnyed nas/ 'di snyam du sems so/ /bdag shing thog bskyel zhing phan tshun 'gro ba'i tshe/ rtag tu
160b8(mdo sde): sgo pas bkag ste/ legs par 'gro mi ster gyis/ ku shu 'di sgo ba 'di la sbyin no snyams nas/ rgyal po'i chab sgo ba la sbyin no/ /chab sgo bas kyang shing thog de blang nas/ 'di snyam du bsam mo/ /
161a1(mdo sde): zhu zhing gsol ba la 'gro ba'i tshe/ rtag tu nyug rum gyis bkag nas/ nyams 'phags su 'gror med kyis/ ku shu 'di ni nyug rum de la sbyin snyam du bsams nas/ nyug rum la byin no/ /nyug rum
161a2(mdo sde): gyis kyang blangs nas/ btsun mo la phul lo/ /btsun mos thogs nas rgyal po la phul lo/ /rgyal pos ku shu de zos nas/ rab tu mngar zhing lhag par dri bsung dang ldan pa zhig nas/ btsun mo la ku shu 'di
161a3(mdo sde): gang nas rnyed ces dris pa dang / btsun mos kyang ji ltar rnyed pa'i gtam zhib tu byas nas/ cig nas cig tu thug ste/ tha mar ra ba bsrung ba la thug nas/ rgyal pos ra ba bsrung ba bkug nas/ de la 'di skad ces bka'
161a4(mdo sde): stsal to/ /nga'i bza' shing gi ra ba na shing thog 'di lta bu yod na/ ci'i phyir nga la mi 'bul bar gzhan dag la sbyin zhes bka' stsal pa dang / ra ba bsrung ba des thog ma ji ltar rnyed pa zhib tu gsol to/ /de nas rgyal
161a5(mdo sde): pos ra ba bsrung ba de la deng phyin cad ku shu 'di lta bu rtag tu phul cig ces bka' stsal pa dang / ra ba bsrung ba des 'di skad ces gsol to/ /ku shu 'di ni 'bras bu las skyes pa ma lags te/ chab mig gi nang nas
161a6(mdo sde): rnyed pas slan cad ni bdag gis mi rnyed de/ mi 'byor to zhes gsol pa dang / de la yang rgyal pos khyod kyis phyin cad ma rnyed na/ khyod kyi lus dum bur bcad do zhes bka' stsal pa dang / ra ba bsrung ba de phyir gnas su song
161a7(mdo sde): nas mya ngan byed cing ngus pa dang / ngu ba'i sgra chen po de klu zhig gis thos nas/ klu de mi zhig du sprul nas de la 'di skad du khyod ci'i phyir mi dga' zhes dris so/ /ra ba bsrung ba des ci ltar gyur pa'i gtam klu la zhib
161a8(mdo sde): du smras pa dang / klu de mi snang bar gyur nas ring po ma lon par gser gyi gzhong ba cig gi nang shing tog bzang pos bkang ste/ mi de la byin nas khyod kyis shing tog 'di khyer la rgyal po la phul la phrin du yang 'di
161b1(mdo sde): skad gyis shig / rgyal po dang bdag tu bshes te/ sngon tshe snga ma la gnyis ka kun tu rgyu ba yin pa las nyin zhag gcig pa'i khrims brgyad mnos te/ so sor smon lam btab pa las/ rgyal po ni
161b2(mdo sde): tshul khrims bsrung bas rgyal por gyur te/ bdag ni tshul khrims nyams pas klur skyes kyi/ da yang khrims bsrung zhing lus 'di las thar bar dga' bo/ /nyin zhag gcig pa'i khrims brgyad kyi cho ga bdag la
161b3(mdo sde): stsal du gsol/ ci ste ma gnang na rgyal po'i yul yang rgya mtshor bsgyur ro zhes 'phrin spring ngo / /de nas ra ba bsrung ba des shing tog khyer te/ rgyal po la phul nas/ klus spring pa'i 'phrin yang rgyal po la
161b4(mdo sde): rdzogs par bsnyad pa dang / rgyal po de mi dga' bar gyur to/ /de ci'i phyir zhe na/ de'i tshe na 'jig rten na sangs rgyas kyang ma bzhugs/ dam pa'i chos kyang nub nas nyin zhag gcig pa'i khrims brgyad kyi dpe yang mi rnyed do/ /
161b5(mdo sde): don de ma bsgrubs na ni gnod pa mngon du byed kyis dogs pas/ rtog pa la zhugs ste/ mi dga' bar sems shing 'dug pa las/ rgyal po des blon po mchog gcig yod pa la 'di skad ces bka' stsal to/ /klu zhig
161b6(mdo sde): nga la khrims brgyad kyi dpe slong gis/ mi snyed du mi gnang ngo zhes bka' stsal nas/ blon pos gsol pa/ 'jig rten na chos kyang ma mchis na bdag gis gang nas rnyed ces gsol pa dang / rgyal po des blon po de la khyod
161b7(mdo sde): kyis ma rnyed na bsad do zhes bka' stsal to/ /blon po de shin tu mi dga' bzhin du song nas khyim du phyin pa dang / blon po de la pha rgas 'khogs pa zhig yod do/ /phas bltas na sngon cad ni bdag gi bu 'dzum mul te mdangs dang
161b8(mdo sde): bcas pas gtam zer na/ deng ci'i phyir sngon cad dang mi 'dra bar ngo 'dzum nag ste gtam zer ces byas pa dang / des ji ltar gyur pa pha la zhib tu gtam byas so/ /de'i phas smras pa/ bdag gi khyim na ka ba zhig las rtag par
162a1(mdo sde): 'od 'byung ste/ de'i nang na ci yod ltos shig ces bsgo ba dang / ka ba phyung ste gshegs na de'i nang nas rten cing 'brel par 'byung ba bcu gnyis kyi mdo dang / nyin zhag gcig pa'i khrims brgyad kyi dpe
162a2(mdo sde): byung nas/ blon po des rgyal po la phul lo/ /rgyal pos thos nas rab tu dga' mgu rangs te/ khrims brgyad kyi dpe gser gyi sgrom bur bcug nas klu la bskur to/ /klu des thob nas shin tu dga' bas
162a3(mdo sde): rgyal po de la rin po che yang mang du phul lo/ /nyin zhag gcig pa'i khrims brgyad bsrung nas gzhan dag kyang bsrung bar bskul to/ /de nas de'i tshe 'phos nas lhar skyes so/ /rgyal po de yang de bzhin du khrims
162a4(mdo sde): bsrungs pas 'chi ba'i dus byas nas gnas lhan cig tu lhar skyes te/ de gnyis mdang nam gyi cha stod la nga'i spyan sngar 'ongs te/ ci rigs par chos bstan pas rgyun tu zhugs pa'i 'bras bu thob nas/ ngan song
162a5(mdo sde): gsum dang yongs su bral te/ lha dang mi'i longs spyod myong zhing mthar mya ngan las 'das pa'i bar du thob par gyur to/ /bcom ldan 'das kyis de skad ces gsungs pa la 'khor mang po thams cad rjes su yid rangs nas
162a6(mdo sde): mngon par dga'o/ /kun tu rgyus tshul khrims bsrungs pa'i le'u ste/ gsum pa'o// // 'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi
162a7(mdo sde): tshal mgon med zas sbyin gyi kun dga' ra ba na bzhugs so/ /de'i tshe yul de na khyim bdag gcig la bu khye'u zhig btsas na/ khye'u de dbyibs legs shing blta na sdug pa bzang ba zhig ste/ btsas nas ring po ma lon
162a8(mdo sde): par smra yang shes so/ /khye'u des pha ma la bcom ldan 'das da ltar bzhugs sam zhes dris pa dang / da ltar bzhugs so zhes smras pa dang / 'o na btsun pa shA ri'i bu dang / kun dga' bo la sogs pa bzhugs
162b1(mdo sde): sam zhes dris pa dang / de yang bzhugs so zhes smras so/ /khye'u de'i pha mas bu btsas ma thag tu smra shes pa 'di ni mi ma yin no snyam nas/ ngo mtshar ba dang ya mtshan du gyur pas bcom ldan 'das la zhus so/ /
162b2(mdo sde): bcom ldan 'das kyis kyang khyod kyi bu 'di mtshan dang ldan te/ the tsom ma byed cig ces bka' stsal pa dang / khye'u de'i pha ma rab tu dga' mgu rangs te phyir khyim du 'ongs so/ /de nas khye'u des pha ma la sangs rgyas dang dge
162b3(mdo sde): slong gi dge 'dun rnams spyan drongs shig ces gsol pa dang / de'i pha mas sangs rgyas dang dge 'dun spyan drangs nas/ yo byad sbyor dgos te/ 'phral du 'byor pa yang ma yin no zhes bsgo ba dang bus smras pa/ khang
162b4(mdo sde): pa'i nang phyag dar dang chag chag byos te/ gdan thing la/ gdan mthon po gsum zhig sgrigs te thing shig dang / zhal zas ro brgya dang ldan par yang rang 'ong ngo / /bdag gi tshe snga ma'i pha ma yang da ltar yul bA ra na
162b5(mdo sde): ser mchis kyi/ de yang bos shig ces smras so/ /de'i pha mas kyang bus smras pa gzhin du mi zhig glang po che la skyon te/ de'i pha ma yang bos nas 'ongs so/ /gdan mthon po gsum bshams pa de gcig la ni sangs
162b6(mdo sde): rgyas bzhugs su gsol cig / cig la ni tshe snga ma'i pha ma bzhugs cig /cig la da ltar lus bskyed pa'i pha ma bzhugs shig skad pa dang / de nas sangs rgyas kyang dge slong gi 'khor dang bcas te gshegs nas/
162b7(mdo sde): gdan bting ba la rim bzhin du bzhugs te/ zhal zas bzang pos kyang thams cad khyed cing chog par gyur nas/ de la bcom ldan 'das kyis chos bstan nas/ khye'u de'i pha ma gnyis dang khyim gang gi mi chen po dang /
162b8(mdo sde): chung ngu thams cad kyis kyang chos thos nas rab tu dga' ste/ kun gyis 'bras bu dang po thob par gyur to/ /khye'u de yang phyis cher skyes nas rab tu byung ste/ brtson 'grus brtsams pas dgra bcom pa yang thob par gyur to/ /
163a1(mdo sde): de nas bcom ldan 'das la kun dga' bos gsol pa/ dge slong 'dis sngon legs pa ci zhig bgyis na/ che zhing mtho ba'i rigs su skyes te chung ngu nas smra yang 'tshal la/ rab tu byung nas kyang mngon
163a2(mdo sde): par shes pa myur du thob par gyur/ bcom ldan 'das kyis kun dga' bo la bka' stsal pa/ mi 'di tshe snga ma la yul bA ra na se'i khyim bdag gi bu las khyim bdag tshe 'phos nas/ so tshis zhig te dbul 'phongs par
163a3(mdo sde): gyur to/ /sangs rgyas bcom ldan 'das 'jig rten na bzhugs pa dang 'phrad kyang / mchod pa bya ba'i longs spyod med pas/ de mi dga' nas rigs che zhing mtho ba tsam la gla za bar khas blangs nas/ lo cig lon pa dang
163a4(mdo sde): gser srang stong tsam rnyed do/ /de la rigs che zhing mtho ba zhig gis khyod chung ma mi len nam zhes dris pa dang / nga mi 'dod do zhes smras so/ /des yang dris pa/ 'o na gser 'di ci zhig bya zhes dris pa dang / des sangs rgyas
163a5(mdo sde): dang 'phags pa'i dge 'dun la bsod snyoms zhig gsol bar dgongs so zhes smras so/ /rigs che zhing mtho ba des smras pa/ khyod sangs rgyas dang 'phags pa'i dge 'dun spyan drang 'dod na/ kho bos gser sbyar te/ zhal
163a6(mdo sde): zas la sogs pa'i g.yos kyang bsham gyis/ kho bo'i khyim du spyan drongs shig ces pa dang / dbul po des kyang de bzhin du bya'o zhes smras pa dang / zhal zas bshams te/ sangs rgyas dang 'phags pa'i dge 'dun
163a7(mdo sde): spyan drangs so/ /de'i rgyu de'i rkyen kyis tshe'i dus byas nas kyang khyim bdag de'i khyim du skyes te/ da yang sangs rgyas spyan drangs nas chos thos nas kyang byang chub thob par gyur to/ /bcom ldan 'das kyis kun dga' bo la bka'
163a8(mdo sde): stsal pa/ sngon mi dbul po de ni khyim bdag gi khye'u dge slong 'di yin no/ /bcom ldan 'das kyis de skad ces gsungs pa la 'khor mang po thams cad rjes su yid rangs nas mngon par dga' bo/ /lus btsongs nas mchod pa byas pa'i le'u ste bzhi pa'o// //
163b1(mdo sde): 'di skad bdag gis thos pa'i dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe yul de nyid na tshong pa lnga brgya
163b2(mdo sde): tsam zhig rgya mtshor rin po che len du 'gro ba de dag gis 'di ltar bgros so/ /bdag cag gis mi'i nang na mkhas shing shes pa zhig ded dpon du bkri'o zhes bgros nas/ dge bsnyen khrims lnga pa zhig khrid de/ rgya mtshor
163b3(mdo sde): zhugs so/ /rgya mtsho'i dbus su phyin pa dang / rgya mtsho'i lha de srin po zhig tu sprul nas/ lus gzugs shin tu mi sdug cing / sngo la gnag pa/ mche ba gyen du byung ba/ mgo la me 'bar ba zhig drung tu 'ongs
163b4(mdo sde): nas gru 'di nga la byin cig ces smra ste/ tshong pa la 'di skad ces dri'o/ /'jig rten na gang dag 'jigs su rung ba nga las 'da' ba yod dam zhes dris pa dang / dge bsnyen gyis smras pa/ khyod bas shin tu lhag par 'jigs
163b5(mdo sde): pa yod do/ /rgya mtsho'i lhas smras pa/ de lta bu su zhig /dge bsnyen gyis smras pa/ 'jig rten na glen pa gti mug can/ mi dge ba'i las rnams bag med par byed pa srog gcod pa dang / ma byin par len pa
163b6(mdo sde): dang / 'dod pas log par g.yem pa dang / rdzun du smra ba dang / tshig khyal pa smra ba dang / phra ma dang / zhe gcod pa'i tshig smra ba dang / 'dod chags dang / zhe sdang che ba dang / ngan par lta ba dag tshe 'phos nas sems can
163b7(mdo sde): dmyal bar skye ste/ sdug bsngal rnam pa sna tshogs myong ba rnams sems can dmyal ba'i srung mas khrid de/ la la ni mtshon gyis dmyal zhing gtub/ la la ni shing rtas phan tshun du drangs nas khams tshad du bcad/ la la gtun
163b8(mdo sde): gyis btungs/ la la ni rang thag gis btags/ la la ni ral gri'i ri la 'dzegs/ la la ni mi'i shing rta dang zangs khol ba dang chab dro ma dang ngan skyug gi nang du bskol ba la sogs pa/ sdug bsngal shin tu mi bzad pa
164a1(mdo sde): rnam pa sna tshogs de lta bu dag lo brgya stong gi bar du myong ba de ni/ khyod bas shin tu yang lhag par 'jigs su rung ngo zhes smras pa dang / rgya mtsho'i lhas thos nas de ma thag tu mi snang bar gyur to/ /
164a2(mdo sde): yang rgya mtsho'i nang du song ba las/ rgya mtsho'i lha de mi'i nang nas shin tu rid cing nyams thag pa rtsa dang rus pa tsam 'brel pa zhig tu sprul nas gru 'di nga la byin cig ces smra zhing de la 'di skad ces dri'o/ /'jig rten na rid
164a3(mdo sde): cing nyams thag pa nga las lhag pa yod dam zhes dris pa dang / dge bsnyen gyis smras pa/ khyod pas shin tu lhag par nyams thag cing rid pa yod do/ /rgya mtsho'i lhas smras pa/ de lta bu de su yin/ dge bsnyen gyis
164a4(mdo sde): smras pa/ gang glen zhing gti mug can rang bzhin gyis 'jungs zhing ser sna byed la/ 'dod pas phrag dog byed la sbyin pa mi shes pa dag tshe 'phos nas/ yi dags su skyes te/ lus ni ri bo tsam/ mgrin pa ni mo khab
164a5(mdo sde): tsam du gyur te/ skra 'dzings pa gnag cing rid pa/ lo brgya stong gi bar du chu'i ming yang mi thos pa de ni khyod bas kyang shin tu lhag par rid do zhes smras ma thag tu mi snang bar gyur to/ /de nas yang song ba las rgya mtsho'i lha de mi'i
164a6(mdo sde): nang nas gzugs byad shin tu bzang po zhig du sprul nas/ gru 'di nga la byin cig ces smras te/ tshong pa dag la 'jig rten mi'i nang na nga tsam du gzugs byad bzang la mdzes pa yod dam/ dge bsnyen gyis smras pa/
164a7(mdo sde): khyod bas brgya 'gyur bas lhag par bzang ba yod do/ /rgya mtsho'i lhas smras pa/ bdag bas lhag par bzang ba su zhig /dge bsnyen gyis smras pa/ 'jig rten na mkhas pa blon dang ldan pa/ dge ba bcu phun sum
164a8(mdo sde): tshogs par spyod pa/ lus dang ngag dang yid kyi las yongasu dag pas/ dkon mchog gsum la shin tu dad pa/ ci 'byor pa des mchod pa byed pa'i blon can de ni/ tshe 'phos nas mtho ris kyi lhar skyes te/ gzugs byad
164b1(mdo sde): legs par shin tu sdug pa shin tu mdzes pa/ de ni khyod bas brgya 'gyur stong 'gyur bas lhag ste/ khyod dang de gnyis bskrun na/ spre'u zhar ma dang bkra shis ma bskrun pa dang 'dra'o/ /de nas rgya mtsho'i lhas chu snyim pa gang
164b2(mdo sde): bcus nas dge bsnyen la snyim pa gang gi chu mang ngam/ rgya mtsho'i chu mang / zhes dris pa dang / dge bsnyen gyis snyim pa gang gi chu mang gi rgya mtsho'i chu ni mang ba ma yin no zhes smras so/ /rgya mtsho'i lhas smras pa/ khyed 'di
164b3(mdo sde): skad du smras pa'i tshig de bden pa yin nam/ dge bsnyen gyis smras pa/ tshig 'di ni bden pa yin gyis rdzun pa ma yin no/ /bden par cir mngon/ smras pa rgya mtsho'i chu mang mod kyi/ gdon mi za bar skam pa'i dus yod
164b4(mdo sde): do/ /bskal pas 'jig du nye ba na nyi ma gnyis shar te chu mig dang lteng ka kun bskams so/ /nyi ma gsum shar ba na/ chu bran thams cad skams so/ /nyi ma bzhi shar ba na chu bo thams cad skams so/ /nyi ma lnga shar
164b5(mdo sde): ba na rgya mtsho chen po yang snga ma las 'grib bo/ /nyi ma drug shar ba na sum nyis 'grib bo/ /nyi ma bdun shar ba na rgya mtsho chen po yang skams ste/ ri rab lhun po yang rdo rje'i mtha' la thug pa'i bar du tshig cing 'bar bar
164b6(mdo sde): 'gyur ro/ /gang zhig shin tu dad pa'i sems kyis chu snyim pa gang tsam sangs rgyas la mchod dam/ dge 'dun la phul lam/ pha ma la phul lam/ dbul 'phongs la byin nam/ gcan zan la byin na/ bsod nams
164b7(mdo sde): 'di ni bskal pa du mar yang mi zad de/ de bas na rgya mtsho'i chu ni nyung gis/ snyim pa gang gi chu ni mang bar rig par bya'o/ /de nas rgya mtsho'i lha rab tu dga' ste/ des dge bsnyen de la rin po che mang du 'phul nas/
164b8(mdo sde): rin po che dam pa dag sangs rgyas dang dge 'dun la yang bskur ro/ /dge bsnyen dang tshong pa rnams rin po ches chog par gyur nas/ phyir yang bde bar yul du bde bar phyin to/ /de'i tshe dge bsnyen de dang / tshong pa lnga brgya tsam
165a1(mdo sde): sangs rgyas gang na ba der 'ongs nas bcom ldan 'das kyi zhabs la spyi bos phyag 'tshal te/ so so nas rin po che thogs pa dang / rgya mtsho'i lhas bskur ba yang sangs rgyas dang dge 'dun la phul te/
165a2(mdo sde): de dag pus mo sa la btsugs nas thal mo sbyar te/ bcom ldan 'das la 'di skad ces gsol to/ /bdag kyang ston pa'i bstan pa la rab tu 'byung ngo zhes smras pa dang / bcom ldan 'das kyis dge bsnyen dag
165a3(mdo sde): legs par 'ongs so zhes bka' stsal pa dang / skra dang kha spu rang byi ste/ chos gos gyon pa'i dge slong du gyur to/ /de la bcom ldan 'das kyis ci rigs pa'i chos bstan cing phyis 'dod pa kun zad de/ dgra bcom
165a4(mdo sde): par gyur to/ /'khor mang po de dag bcom ldan 'das kyis gsungs pa la yi rangs nas mngon par dga'o/ /rgya mtsho'i lhas dris pa'i le'u ste lnga pa'o// // bam po gnyis pa/
165a5(mdo sde): 'di skad bdag gis thos pa'i dus gcig na/ bcom ldan 'das bya ka lan ta ka gnas pa 'od ma'i tshal na bzhugs so/ /de'i tshe na yul de na blon po shin tu phyug pa zhig la bu tsa med do/ /de'i tshe na chu klung gang gA'i 'gram na/
165a6(mdo sde): ma ni ba tra zhes bya ba'i lha rten zhig yod de/ thams cad de la phyag 'tshal zhing mchod pa byed de/ blon po chen po de yang lha rten de'i gan du song nas/ 'di skad ces gsol to/ /bdag la bu tsa med de/ lha khyod yon tan tshad med
165a7(mdo sde): pa dang ldan pa zhes thos kyis/ 'gro ba kun la skyobs pa khyod gzhan gyi smon lam bskang bar nus na/ bdag kyang bskyabs su gsol lo/ /gal te bdag la khyod kyi bu cig stsal na/ gser dang dngul gyis lha khyod kyi sku yang
165a8(mdo sde): g.yog cing / bzhugs pa'i rten yang spos dang byug pas byug go/ /ci ste mngon par rtags med na/ lha khyod kyi rten gshegs la/ khyod kyi lus la mi gtsang ba dang bshang gcis kyang bsku'o zhes smras pa dang / lha des thos nas
165b1(mdo sde): 'di snyam du bsam mo/ /blon po de ni phyug cing btsan la mthu che bas/ smad rims tsam gyis 'di'i bur mi 'gyur te/ bdag mthu chung bas 'di'i smon lam bskang mi nus so/ /gal te smon pa bzhin du ma byas na gdon mi
165b2(mdo sde): za bar mi sdug par tho 'tshams so bsam nas/ rten bsrung ba'i lha des ma ni pa tra la gsol pa dang / de yang de lta bu'i mthu med pas/ rnam thos kyi bu gang na ba der song nas/ rnam thos kyi bu la gsol to/ /rnam thos
165b3(mdo sde): kyi bus kyang bdag gi mthu tsam gyis bu yod par mi nus so snyam bsams nas/ rnam thos kyi bu de brgya byin gang na ba der song ste 'di skad ces gsol to/ /bdag gi blon po ma ni pa tra zhes bgyi bas bdag la 'di skad ces
165b4(mdo sde): mchi'o/ /rgyal po'i khab na blon po zhig bu slang ste/ smon pa bzhin du byas na ni mchod pa dang rim gro yang byed do/ /smon pa bzhin du ma byas na rten yang bshig ste mi sdug par bya'o zhes dam bcas pas/ de ni dam bcas pa
165b5(mdo sde): bzhin du gdon mi 'tshal bar bgyid na/ brgya byin lha'i dbang po khyod kyis de la bu cig mchis par mdzad du gsol zhes gsol pa dang / brgya byin gyis smras pa/ 'di ni shin tu yang dka' mod kyis/ da ltar rgyu zhig snang ngo / /
165b6(mdo sde): de'i tshe na lha'i sras po zhig yon tan lnga dang bral nas tshe'i dus byed du nye ba zhig yod de/ de la 'di skad ces smras so/ /khyod ni tshe'i dus byed par nges pas/ dus byas na blon po de'i bur skyes shig ces smras so/ /lha'i sras
165b7(mdo sde): pos smras pa/ bdag ni rab tu 'byung zhing dam pa'i chos spyod par dad de/ gal te rigs che zhing mtho bar skyes na/ rab tu 'byung bar dka'o/ /rigs tha mal par gyur na sla'o zhes gsol pa dang / brgya byin gyis yang smras
165b8(mdo sde): pa/ lha khyod der skyes shig dang / rab tu 'byung bar dad na/ ngas kyang grogs bya'o zhes/ smros so/ /lha'i sras po de der tshe 'phos nas/ blon po de'i rigs su de'i btsun mo'i rum du skyes te/ phyis btsas na dbyibs
166a1(mdo sde): legs shing blta na sdug pa bzang ba zhig btsas te/ mtshan mkhan la bstan na/ mtshan mkhan gyis kyang bltas te/ bu 'di thog ma gang nas rnyed ces dris nas/ chu klung gang gA'i lha las slangs so/ /
166a2(mdo sde): zhes byas pa dang / bu de'i ming yang gang gA dar zhes bya bar btags so/ /phyis tshad du phyin par skyes pa dang / des pha ma la bdag ni rab tu byung bar gsol lo zhes smras so/ /de la pha mas smras pa/ kho bo ni 'di lta
166a3(mdo sde): bur phyug cing btsan te/ longs spyod chen po dang ldan la/ bu ni khyod cig pur zad de/ nga'i rigs bsam cing pha ma gso dgos gyi mi gnang ngo zhes bsgo ba dang / khye'u des bsam pa bzhin du ma 'grub pas shin tu mi dga'
166a4(mdo sde): ste/ 'di snyam du lus 'di med par byas la/ rigs tha mal pa cig tu skyes te/ rab tu 'byung bar gsol na/ 'di las sla yang srid snyam du bsams nas/ song te phyi rol tu byung nas/ brag mthon po zhig la mchongs
166a5(mdo sde): so/ /brag la mchongs te sa la lhung na yang snad pa 'am nyams pa med do/ /de nas chu chen po'i 'gram du song ste/ chur mchongs na yang chus g.yeng te ma nyes par phyir byung ngo / /btsan dug zos na yang dug gis ma
166a6(mdo sde): thub cing / gnod par ma gyur nas/ yang 'di snyam du bsams so/ /bdag gis rgyal po'i khrims dang 'gal ba zhig byas na/ rgyal pos bsad kyang srid snyams bsams nas/ rgyal po'i btsun mo dang slas rnams
166a7(mdo sde): pho brang gi phyi rol tu byung ste/ skyes mos tshal gyi rdzing bur khrus byed du dong nas/ de dag gis gos dang rgyan bkrol te shing la bzhag go/ /de ltar gos dang rgyan shing la bzhag pa gang gA dar song bas mthong ba dang /
166a8(mdo sde): skyed mos tshal du zhugs te/ btsun mo de dag gi gos dang rgyan pang pas btab nas/ sgor byung ba dang / sgo srung gis bzung ste/ rgyal po ma skyes dgra la phul lo/ /rgyal pos de skad ces thos nas rab tu khros te/
166b1(mdo sde): mda' gzhu blangs nas rgyal po nyid lag dar te khye'u la 'phangs nas mda' 'phangs pa khye'u la ma song gi/ phyir yang rgyal po'i drung du lhung ngo / /lan gsum du gyi bar du de ltar gyur nas/ rgyal po dngangs te/ gzhu
166b2(mdo sde): yang bor nas khye'u la khyod lha 'am klu 'am/ yi dags sam/ gnod sbyin nam ci zhes smras so/ /khye'us gsol pa/ bdag la gsol ba/ sna cig mchis/ de gnang na legs par smra zhes gsol pa dang /
166b3(mdo sde): rgyal pos kyang de bzhin du bya'o zhes smras so/ /khye'us gsol pa/ bdag ni lha yang ma lags klu yang ma lags te/ rgyal po'i khab kyi blon po'i bu lags so/ /bdag rab tu byung bar dad na/ bdag gi pha
166b4(mdo sde): mas ma gnang na/ bdag gi lus 'di gzhan du skye bar bgyi ba'i slad du rang 'chi'o snyams nas/ brag mthon po la mchongs/ chur yang mchongs/ btsan dug kyang 'tshal na 'gum du ma gtum nas/ rgyal po'i
166b5(mdo sde): khrims las 'gal ba zhig bgyis na 'gum par 'gyur snyam bsams te/ rgyal pos 'gum par bgyi ba pas kyang 'di ltar ma 'gum ste/ da 'di 'dra bar gyur na rgyal pos thugs rje bar dgongs te/ bdag rab du byung
166b6(mdo sde): bar gnong shig ces gsol pa dang / rgyal pos kyang khyod rab tu byung bar gnang ngo zhes bka' stsal nas/ khye'u de khrid de bcom ldan 'das kyi spyan sngar lhags nas/ ci ltar gyur pa bcom ldan 'das la zhib tu
166b7(mdo sde): gsol to/ /de nas bcom ldan 'das kyis kyang rab tu 'byung bar gnang nas lus la chos gos gyon cig ces pa dang dge slong du gyur to/ /bcom ldan 'das kyis ci rigs par chos bstan nas/ sems rnam par grol te dgra
166b8(mdo sde): bcom par gyur nas/ rig pa gsum dang / mngon par shes pa drug dang / rnam par thar pa brgyad dang ldan par gyur to/ /de nas rgyal po ma skyes dgras bcom ldan 'das la 'di skad ces gsol to/ /bcom ldan 'das khye'u
167a1(mdo sde): gzhon nu 'di sngon dge ba'i rtsa ba ci zhig bsgrub na/ brag la mchongs kyang ma gum la chab tu mchongs kyang gnod par ma gyur/ btsan dug 'tshal kyang ma 'gum/ mda' phangs kyang smras par ma gyur to/ /
167a2(mdo sde): bcom ldan 'das dang mjal nas 'khor ba'i mtha' las grol bar gyur ces gsol pa dang / bcom ldan 'das kyis rgyal po la 'di skad ces bka' stsal to/ /sngon 'das pa'i dus bskal pa grangs med pa 'das pa na/
167a3(mdo sde): yul bA ra na se zhes bya ba na/ rgyal po tshangs byin zhes bya ba zhig yod de/ rgyal po de'i btsun mo dang pho brang gi slas su bcas nas/ skyed mos tshal du rol du gshegs so/ /skyed mos tshal de na pho brang gi slas dag gis
167a4(mdo sde): glu blangs pa dang / ra ba'i phyi rol tu mi zhig gis skad chen pos ram bu bteg pa rgyal pos thos so/ /rgyal pos de thos nas khros te mi de zung la bsod cig ces bka' stsal to/ /de'i tshe blon po zhig phyi rol nas nang du 'ongs
167a5(mdo sde): pa las/ mi btson du bzung ba mthong ba dang / g.yog 'khor rnams la 'dis ci nyes te bzung zhes dris na/ de dag gis ci'i phyir bzung ba'i gtam zhib du smras pa dang / blon po des de dag la re shig ma bsad par sdod cig
167a6(mdo sde): kho bos rgyal po la gsol zhes smras nas pho brang gi nang du song ste/ rgyal po la 'di skad ces gsol to/ /'gum du khrid pa'i mi des 'gum la thug pa'i las ma bgyis so/ /glu blangs pa 'am ram bu bteg pa ni gzugs
167a7(mdo sde): su mi smang bas/ mi rigs pa'i glo ba rings pa dang / btsun mo la ngan du bgyi ba ma lags kyis/ de'i srog la thugs brtse bar dgongs te btang bar rigs so zhes gsol pa dang / rgyal pos kyang ma bsad par
167a8(mdo sde): thong shig ces bka' stsal pa dang / mi de yang blon po'i g.yog byed pa la zhugs te/ phyis lo mang zhig lon pa dang / 'di snyam du sems so/ /'dod chags kyis smas pa ni ral gri bas rno ste/ bdag 'di ltar
167b1(mdo sde): nyams thag pa yang 'dod chags kyi phyir ro snyam bsams nas/ blon po de la bdag rab tu 'byung zhing thar pa'i lam bsgom du ci gnang zhes gsol nas/ blon po des kyang khyod thar pa'i lam bsgom na bdag kyang
167b2(mdo sde): bgegs mi byed kyis/ khyod kyis thar bar gyur nas yang phyor bdag dang phrad par shog shig ces bsgo'o/ /de nas mi de yang dben par song nas don dam pa yid la byas te/ brtson 'grus brtsams pas rang sangs rgyas su
167b3(mdo sde): gyur nas/ phyir yang grong khyer du song ste/ blon po chen po gang na ba der 'ongaso/ /blon po chen po de rab tu dga' nas bsod snyoms dang / 'tsho ba'i yo byad rnam pa bzhi mi 'brel bar phul lo/ /de nas rang sangs rgyas de steng gi
167b4(mdo sde): nam mkha' la 'phags nas/ sku la chu 'bab pa dang / me byung ba dang / 'od zer cher gtong ba la stsogs te/ cho 'phrul rnam pa bcwa brgyad bstan to/ /blon po chen po des de lta bu dag mthong nas tshad med pa'i spro ba skyes
167b5(mdo sde): pas 'di skad du dam bcas so/ /mi 'di bdag gi drin gyis 'tsho bar gyur gyis/ bdag gar skyes kyang btsan cing phyug pa dang / tshe ring ba dang / gzhan pas brgya 'gyur stong 'gyur du shin tu 'phags shing / ye shes dang
167b6(mdo sde): bsod nams kyang 'di dang mnyam par gyur cig ces smon lam btab bo/ /bcom ldan 'das kyis rgyal po la bka' stsal pa/ de'i tshe de'i dus na blon po des mi cig srog skyob ste/ 'bras bu thob par byas pa de ni 'di
167b7(mdo sde): yin no/ /de'i rgyu de'i rkyen kyis gang nas gang du skyes kyang srog gi bar chad du ma gyur to/ da nga dang phrad nas 'bras bu mchog thob par gyur to/ /bcom ldan 'das kyis gsungs pa la 'khor mang po thams cad yi rangs nas
167b8(mdo sde): mngon par dga'o lha'i bu gang gA dar zhes bya ba'i le'u ste drug pa'o/ / // 'di skad bdag gis thos pa'i dus gcig na/ bcom ldan 'das mnyan du yod pa na/ rgyal bu rgyal byed kyi tshal mgon med zas sbyin gyi kun
168a1(mdo sde): dga' ra ba na bzhugs so/ /de'i tshe na rgyal po gsal rgyal gyi btsun mo chen po 'bar li zhes bya ba la bu mo zhig btsas nas/ bu mo de'i ming ni rdo rje zhes bya ba btags so/ /bzhin rab tu mi sdug pa/
168a2(mdo sde): lus kyi sha shin tu rtsub pa stag lpags ltar sra ba/ skra yang rta rngog ltar bshor ba zhig ste/ rgyal pos kyang bu mo de mi sdug pas mi dga' nas pho brang gi nang du sus kyang ma mthong ba'i gnas zhig tu bskyed do/ /bu mo
168a3(mdo sde): de de ltar bzhin du mi sdug kyang / btsun mo chen po la btsas pas mi sdug bzhin du sus kyang mi mthong bar bskyed de/ phyis cher skyes nas bag mar btang ran pa dang / rgyal po rab tu mi dga' nas/ blon po la 'di skad ces
168a4(mdo sde): bka' stsal to/ /thog ma cho rigs mtho bas rje'u rigs su gtogs pa las da 'khyams te/ nor dang longs spyod mi bdog pa cig tshol la khrid de shog ces bsgo'o/ /de nas blon po des kyang cho rigs kyis mtho zhing rje'u rigs
168a5(mdo sde): kyi bu las 'khyams nas dbul 'phongs pa zhig rnyed de/ rgyal po la phul lo/ /rgyal pos kyang de dang mi med par dben pa'i gnas zhig tu gsang ste/ nga la byad bzhin mi sdug pa zhig yod de/ bag mar btang ran na/ gnyen
168a6(mdo sde): zla ma rnyed kyis cho rigs che zhing mtho ba khyod dbul zhing ci yang med mod kyi/ khyod kyi chung mar sbyin gyi long shig ces bka' stsal pa dang / de nas khye'u des pus mo sa la btsugs nas rgyal po'i bka' bzhin du bgyi'o/ /rgyal po chen
168a7(mdo sde): pos bdag la khyi mo zhig stsal na yang blang 'tshal na/ rgyal po'i sku gdung la gtogs pa sras mo stsal na lta ci smros te/ dga' bzhin du blang bar 'tshal lo zhes gsol to/ /rgyal pos kyang sras mo de dbul po'i chung mar byin te/
168a8(mdo sde): de'i gnas khang la sogs pa byas nas/ sgo rims pa bdun du byas te/ dmag pa la 'di skad ces bsgo'o/ /khyod gang du 'gro ba'i tshe/ khyod nyid kyis sgo chod la ldeg mig kyang khyer cig /nga'i bu mo rab tu mi sdug pa 'di ni ci
168b1(mdo sde): nas kyang phyir gzhan gyis mi mthong bar sgo rab tu sdom shig ces bsgo nas/ nor dang longs spyod la sogs pa yo byad thams cad ci dgos pa chog par byin te/ blon por bcug go/ /de nor bu rin po che dang longs
168b2(mdo sde): spyod mang po dang ldan par gyur pas/ dus phyi ma zhig na rigs che zhing mtho ba gzhan dang ston mo bya bar thams te/ ston mo la khyo shug dang / bu tsa yang 'dus te rtse bar byas pa las/ gzhan kun ni chung ma dang
168b3(mdo sde): 'grogs te 'ongs na blon po de 'ba' zhig gi chung ma ma 'ongs pas grogs po dag the tsom du gyur te/ yang na ni mi 'di'i chung ma mnga' byad shin tu mdzes shing bzang mo zhig go/ /yang na ni shin tu mi sdug cing gzhan
168b4(mdo sde): gyis mthong du mi rung ba zhig yin pas/ khrid de ma 'ongs so snyam nas the tsom za bas/ de dag de'i chung ma blta bar bgros nas yid mthun par gsangs te/ mi 'di chang gis ra ro bar byas te mi dran pa'i 'og du lde mig brkus te/
168b5(mdo sde): mi lnga tsam zhig de'i chung mar bltas bar gtong zhes bgros so/ /de'i tshe na mi de'i chung mas sngon bdag gis sdig pa ci bgyis na khyim thab sdang ste/ 'di 'dra'i mun khung du bcug nas nyi ma dang zla ba tsam yang bltar med de/ mi
168b6(mdo sde): gzhan yang mi mthong snyam ste/ shin tu mi dga' nas yang 'di snyam du bsamaso/ /sangs rgyas bcom ldan 'das 'jig rten na bzhugs te/ sems can gang sdug bsngal gyis gdungs pa dag gi mgon dang bskyabs mdzad
168b7(mdo sde): de thar bar mdzad do zhe na/ bcom ldan 'das la bdag rgyang ma nas phyag 'tshal lo/ /thugs brtse bar dgongs te/ bdag gi mdun du mngon sum du gshegs shing / bdag la cung zad cig ston par gyur kyang ci ma rung snyam bsams
168b8(mdo sde): so/ /bu mo de'i bsam pa shin tu dag cing mos par mkhyen nas bcom ldan 'das de'i khyim du gshegs te/ bu mo de'i mdun du sngon gyi las kyis dbu mthon ting gis mtshan pa mngon par bstan pa bu mo des mthong bar mdzad do/ /
169a1(mdo sde): bu mo des bcom ldan 'das kyi dbu mthon ting mthong nas/ lhag par yang dga' zhing mgu rangs te/ bsam pa shin tu dag par gyur to/ /bsam pa shin tu dag pas bu mo de'i skra yang shin
169a2(mdo sde): tu 'jam zhing mthon ting gi kha dog du gyur to/ /bcom ldan 'das kyis yang zhal mngon sum du bstan pa bu mo des mthong nas/ mthong ma thag tu dga' mgu rangs pas bu mo de bzhin yang bzang zhing mdzes
169a3(mdo sde): par gyur te/ mi sdug pa dang rtsub pa yang med par gyur to/ /bcom ldan 'das kyis sku sta zur yan cad mngon par bstan te/ gser gyi mdog lta bu'i 'od lham mer snang bar mdzad pa bu mo des mthong nas/ sangs rgyas
169a4(mdo sde): la lhag par dga' zhing dga' mgu rangs par gyur to/ /de ltar dga' mgu rangs pas mi sdug pa thams cad med par gyur te/ shin tu mdzes shing sdug pa ni lha'i bu mo ltar 'jig rten na dpe zla med par gyur to/ /
169a5(mdo sde): bcom ldan 'das kyis bu mo de la thugs brtse ba'i phyir/ sku rdzogs par bstan pas/ bu mo de mig mi 'dzum par blta zhing snga bas kyang lhag par dga' mgu rangs nas/ lus kyi mtshan thams cad 'jig rten na dpe
169a6(mdo sde): med par shin tu bzang zhing / mi sdug pa'i bag chags kyi lhag ma cung zad tsam yang ma lus so/ /bcom ldan 'das kyis ci rigs su chos bstan nas/ sdig pa kun zad de/ rgyun tu zhugs pa'i 'bras bu thob par gyur nas/
169a7(mdo sde): bcom ldan 'das kyang slar gshegs so/ /de nas de ma thag tu mi lnga pos kyang sgo phyes te/ nang du lhags na de'i chung ma rab tu mdzes shing bzang ba zla med par mthong nas/ gcig la gcig 'di skad du mi 'di'i chung ma ni shin
169a8(mdo sde): tu bzang zhing mdzes pas mi khrid do zhes smras te/ de dag gis de'i chung ma mthong nas phyir sgo bcad de/ de dag gang na 'dug par 'ongs nas/ mi des ma tshor bar ldi mig kyang lus la btags so/ /mi de ra ro ba las sangs
169b1(mdo sde): nas kun gyis te phyir 'ongs pa dang / bdag gi chung ma mnga' byad shin tu bzang zhing mdzes te/ mi'i nang nas shin tu dkon par gyur pa mthong nas rab tu dga' ste/ chung ma la khyod su yin zhes smras pa dang / chung mas kyang bdag
169b2(mdo sde): ni khyed kyi chung ma'o zhes smras so/ /khyos smras pa/ khyod ni rab tu yang mi sdug pa zhig na/ ci'i phyir 'di ltar bzang zhing mdzes par gyur ces smras pa dang / chung mas smras pa/ bdag gis sangs rgyas mthong nas lus
169b3(mdo sde): 'di ltar gyur to zhes gtam zhib tu smras so/ /chung mas yang smras pa/ bdag gi yid la da ni bdag yab rgyal po dang 'phrad 'dod kyis/ rgyal po la bdag 'di skad mchi'o zhes gsol cig /khyos kyang rgyal po la de bzhin du
169b4(mdo sde): gsol pa dang / rgyal pos dmag pa la de skad ma zer bar myur du song la phyir 'byung du mi gnang bar sdoms shig ces bka' stsal to/ /dmag pas yang gsol pa/ rgyal po'i sras mo ni bcom ldan 'das kyi thugs rje'i byin
169b5(mdo sde): brlabs kyis lha mo dang 'dra bar bzang zhing mdzes par gyur to/ /rgyal pos dmag pa la bka' stsal pa/ khyod bden pa de ltar gyur na/ myur du khrid de shog cig ces bsgo nas/ shing rta rgyan te sras mo pho brang gi nang du bsu'o/ /rgyal
169b6(mdo sde): pos bu mo de de ltar bzang zhing mdzes par mthong nas rab tu dga' mgu rangs te/ rgyal po dang dmag pa dang / bu mor bcas te/ bcom ldan 'das gang na ba der phyin pa dang / sangs rgyas la phyag 'tshal te phyogs cig tu 'khod do//
169b7(mdo sde): de nas rgyal po gsal rgyal gyis pus mo g.yas pa'i lha nga sa la btsugs nas/ bcom ldan 'das la 'di skad ces gsol to/ /bu mo 'dis sngon bsod nams ci zhig bgyis na/ rigs che zhing mtho la longs spyod mang
169b8(mdo sde): po nor dbyig dang ldan pa'i rigs su skyes la/ sdig pa'i las ci bgyis na/ byad gzugs shin tu mi sdug cing pags pa dang skra yang dud 'gro'i lta bur gyur ces gsol pa dang / de la bcom ldan 'das kyis bka' stsal
170a1(mdo sde): pa/ rgyal po chen po'i sras mo mnga' byad bzang zhing mdzes pa dang / mi sdug pa la tshe rabs snga ma la bsod nams dang / sdig pa'i las byas par gyur to/ /sngon 'das pa'i dus yun ring po na/ yul
170a2(mdo sde): bA ra na se zhes bya ba de'i yul mi khyim bdag rab tu phyug pa nor dbyig tshad med pa dang ldan pa zhig byung ste/ khyim bdag des khyim na ci bdog pa thams cad/ rang sangs rgyas cig la mchod cing 'bul lo/ /rang
170a3(mdo sde): sangs rgyas de'i sku shin tu rtsub la ngan pa mi sdug pa skams pa zhig ste/ khyim bdag de la bu mo zhig yod pa des/ nyin cig bzhin du rang sangs rgyas de gshegs pa mthong ba dang / bu mo des kha na ma tho ba'i
170a4(mdo sde): sems skyes te/ brnyas smad de/ 'di skad du byad bzhin mi sdug la lus kyi pags pa rtsub pa 'di re mi sdug ces kha na ma tho ba byas so/ /rang sangs rgyas te rtag tu de'i khyim du gshegs shing mchod pa bzhes
170a5(mdo sde): nas yun ring mo zhig lon pa dang / mya ngan las 'da' bar bsam ste/ yon bdag de'i phyir steng gi nam mkha' la 'phags nas sku la me 'bar ba dang / chu 'bab pa dang / shar phyogs nas mi snang bar gyur
170a6(mdo sde): nas nub phyogs su byung ba dang / nub phyogs nas mi snang nas shar phyogs su 'byung ba dang / lho phyogs su mi snang nas byang phyogs su 'byung ba dang / byang phyogs nas mi snang nas lho phyogs su 'byung ba dang / nam
170a7(mdo sde): mkha' stong pa la nyal ba dang 'dug pa la sogs pa'i cho 'phrul rnam pa sna tshogs bstan te/ khyim de'i mi thams cad kyis cho 'phrul de dag mthong bar byas nas/ nam mkha' las babs te/ de'i khyim du
170a8(mdo sde): gshegs so/ /khyim bdag de yang lhag par dga' mgu rangs par gyur to/ /bu mo de yang shin tu 'gyod pa skyes nas/ rang sangs rgyas de la 'di skad du/ bdag gis kha na ma tho ba'i nyes pa yang dang yang
170b1(mdo sde): bgyis pa de dag bdag gis dngos sdig du mi 'gyur bar 'gyod 'tshangs gsol nas/ rang sangs rgyas des kyang 'gyod tshangs byed par gnang ngo / /bcom ldan 'das kyis bka' stsal pa/ rgyal po chen po de'i tshe
170b2(mdo sde): de'i dus na/ bu mo de ni da ltar rgyal po'i bu mo 'di yin te/ de'i tshe mi dge ba'i sems kyis/ 'phags pa rang sangs rgyas la smad pa'i ngag gi nyes pas/ de phyin cad rtag tu mi sdug pa'i lus myong bar gyur to/ /phyis
170b3(mdo sde): cho 'phrul mthong nas/ 'gyod pas ni phyis mnga' byad shin tu bzang ba dang / blo dang ldan par gyur to/ /rang sangs rgyas la mchod pa byas pas/ gang nas gang du skyes kyang rigs che zhing longaspyod 'byor pa dang /
170b4(mdo sde): mthar yang rnam par grol bar gyur to/ /de bas na rgyal po chen po ci tsam du sems can gyi rigs su gtogs pa thams cad ni lus dang ngag gi nyes pa shin tu bsrung zhing / gzhan la brnyas pa dang smad par mi bya'o/ /
170b5(mdo sde): de'i tshe na rgyal po gsal rgyal 'khor dang bcas pa/ 'khor mang po thams cad bcom ldan 'das kyis rnam par smin pa'i 'bras bu bstan pa thos nas/ bsams pa shin tu rnam par dag pa'i dad pa dang ldan par gyur to/ /de ltar
170b6(mdo sde): bsams pa shin tu rnam par dag pas/ la la ni 'bras bu dang po nas 'bras bu bzhi pa'i bar du thob par gyur to/ /la la ni bla na med pa'i byang chub tu sems bskyed do/ /la la ni phyir mi ldog pa'i sa la gnas
170b7(mdo sde): par gyur te/ 'khor de dag thams cad bcom ldan 'das kyis gsungs pa la rjes su yi rangs nas mngon par dga'o/ /rgyal po gsal rgyal gyi bu mo rdo rje'i le'u ste bdun pa'o// // 'di skad bdag gis thos pa'i dus gcig
170b8(mdo sde): na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/ dge slong gi dge 'dun brgya phrag phyed dang bcu gsum dang thabs gcig tu bzhugs so/ /de'i tshe grong
171a1(mdo sde): khyer de na khyim bdag gcig gi chung ma la bu zhig btsas te/ ming yang gser dbyig ces gtags nas/ byad gzugs legs pa/ bzang zhing shin tu mdzes pa 'jig rten na zla med pa/ khye'u de sngon
171a2(mdo sde): gyi las kyis lag pa gnyis khu tshur bcang nas byung ngo / /khye'u de'i pha ma yang shin tu ya mtshan du gyur te/ bkra' shis so snyam nas khye'u de'i khu tshur gnyis phyes te bltas na/ khye'u'i lag mthil nas gser
171a3(mdo sde): gyi dong tse re re yod de/ pha ma gnyis rab tu dga' ste/ gser gyi dong tse gnyis blangs te/ blangs pa'i shul du da rung yang yod par gyur nas yang nas yang blangs so/ /de bzhin du pha ma gnyis kyis gser gyi
171a4(mdo sde): dong tse lag mthil nas blangs pas bang mdzod gang yang bu'i lag nas dong tse zad par ma gyur to/ /khye'u phyis cher skyes nas pha ma la bdag rab tu byung ngo zhes gsol pa dang / pha mas kyang yid bzhin du gnang ngo zhes smras so/ /
171a5(mdo sde): de nas khye'u gser dbyig /bcom ldan 'das gang na ba der song ste/ zhabs la spyi bos phyag 'tshal nas/ sangs rgyas la 'di skad ces gsol to/ /bcom ldan 'das bdag la thugs brtse ba'i slad du/
171a6(mdo sde): ston pas bdag la rab tu 'byung bar ci gnang zhes gsol pa dang / khye'u gser dbyig khyod rab tu byung bar gnang ngo zhes bka' stsal to/ /de ltar sangs rgyas kyis gnang nas khye'u gser dbyig skra dang kha spu bregs
171a7(mdo sde): te/ chos gos gyon nas dge sbyong du gyur to/ /phyis lo grangs tshang ste/ bsnyen par rdzogs ran nas dge 'dun la dad pa gsol te/ bsnyen par rdzogs par gsol to/ /bsnyen par rdzogs pa'i dge 'dun la rim
171a8(mdo sde): gyis phyag 'tshal te/ mthar gyis phyag 'tshal ba na/ lag pa gnyis sa la gar reg par gser gyi dong tse re re yod de/ de bzhin du mthar gyis phyag 'tshal ba thams cad du gser gyi dong tse yod par gyur to/ /bsnyen par
171b1(mdo sde): rdzogs nas brtson 'grus bsgoms pas dgra bcom par gyur to/ /kun dga' bos bcom ldan 'das la gsol pa/ bcom ldan 'das dge slong gser dbyig 'di sngon bsod nams ci zhig bgyis na/ thog ma
171b2(mdo sde): btsas nas da tsam gyi bar du gser gyi dong tse thogs pa/ bcom ldan 'das kyis bstan tu gsol/ bcom ldan 'das kyis kun dga' bo la bka' stsal pa/ rtag par nyon la shin tu yid la zung shig dang khyod la
171b3(mdo sde): bstan par bya'o zhes bka' stsal pa dang / kun dga' bos de bzhin du thos par 'tshal lo zhes gsol to/ /bcom ldan 'das kyis bka' stsal pa/ sngon 'das pa'i dus na bskal pa dgu bcu rtsa gcig gi
171b4(mdo sde): pha rol du sangs rgyas gser thub ces bya ba 'jig rten du gshegs te/ dam pa'i chos kyis sems can gyi don byed pa ni brjod cing dpag du med do/ /sangs rgyas de dge 'dun dang bcas nas yul rgyu zhing gshegs
171b5(mdo sde): pa las/ khyim bdag rigs che zhing mtho ba 'byor pa dang / longs spyod dang ldan pa rnams kyis zhal zas rnam pa sna tshogs bshams te/ sangs rgyas dang nye gnas 'phags pa'i dge 'dun la mchod pa byas
171b6(mdo sde): so/ /de'i tshe mi dbul po longs spyod ci yang mi bdog pa cig rtag tu ri la shing 'thu zhing 'tshong ngo / /phyis shing btsongs pa'i rin du dong tse gnyis shig rnyed nas mi dbul po des sangs rgyas dang / dge 'dun du bcas pa
171b7(mdo sde): rgyal po'i pho brang du spyan drangs nas gshegs pa mthong nas/ rab tu dga' mgu rangs te/ dong tse gnyis bdog pa de/ sangs rgyas dang / dge 'dun la phul nas/ bcom ldan 'das kyis thugs brtse bar dgongs
171b8(mdo sde): te/ dong tse gnyis bzhes so/ /bcom ldan 'das kyis kun dga' bo la bka' stsal pa/ de'i tshe na mi dbul po des dong tse gnyis shig /sangs rgyas dang / dge 'dun la phul bas/ bskal pa dgu bcu rtsa
172a1(mdo sde): gcig gi bar tu/ lag na gser gyi dong rtse rtag tu thogs par gyur te/ nor dang rin po che dang / 'tsho ba'i longs spyod zad mi shes par gyur to/ /de'i tshe de'i dus na mi dbul po de ni dge slong gser
172a2(mdo sde): dbyig 'di yin te/ mi 'di ci ste dgra bcom pa'i 'bras bu ma thob pa na yang ma 'ongs pa'i 'bras bu rnam par smin pa yang tshad dpag du med do/ /de bas na kun dga' bo sems can thams cad kyis sbyin pa'i las la
172a3(mdo sde): brtson par bya'o/ /de'i tshe na kun dga' bo dang / 'khor mang po rnams sangs rgyas kyis gsungs pa 'di thos nas dad cing mos par gyur nas/ la la ni rgyun tu zhugs pa'i 'bras bu thob/ la la ni lan cig phyir 'ong ba
172a4(mdo sde): dang / phyir mi 'ong ba dang dgra bcom pa thob bo/ /la la ni bla na med pa yang dag par rdzogs pa'i byang chub tu sems bskyed do/ /la la ni phyir mi ldog pa'i sa la gnas te/ 'khor thams cad sangs rgyas kyis
172a5(mdo sde): gsungs pa la mngon par dga'o/ /gser dbyig gi le'u ste brgyad pa'o// // 'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas
172a6(mdo sde): sbyin gyi kun dga' ra ba na/ dge slong gi dge 'dun brgya phrag phyed dang bcu gsum dang thabs gcig tu bzhugs so/ /de'i tshe yul de na khyim bdag rigs che zhing mtho ba'i chung ma la bu zhig btsas nas/ byad gzugs
172a7(mdo sde): legs pa/ blta na sdug pa/ bzang ba/ mdzes pa zhig btsas so/ /btsas ma thag tu nam mkha' las lha rdzas kyi me tog char bzhin du bab ste/ khang pa kun gang ba las bu'i ming yang lha'i me tog ces btags
172a8(mdo sde): so/ /khye'u de phyis cher skyes nas sangs rgyas gang na ba der song ste phyin pa dang / sangs rgyas kyi sku mdog dang / mtshan dang dpe byad bzang po dpe med pa mthong nas/ rab tu dga' ba skyes te 'di snyam du sems so/ /bdag
172b1(mdo sde): 'jig rten 'dir skyes kyang 'phags pa'i gtso bo dang phrad kyis sangs rgyas dang 'phags pa'i dge 'dun spyan drang ngo snyam bsam nas/ sangs rgyas la 'di skad ces gsol to/ /bcom ldan 'das 'phags pa'i
172b2(mdo sde): dge 'dun dang bcas te/ sang gi gdugs la bdag gi mchis brang du bsod snyoms ngan pa zhig sbyor gyis/ bsod snyoms bzhes pa'i slad du gshegs par ci gnang zhes gsol pa dang / de'i bsam pa dag par
172b3(mdo sde): mkhyen pas gshegs par gnang ngo / /de nas lha'i me tog phyir khyim du 'ongs pa dang / phyi nyin sangs rgyas dang dge 'dun rnams kyang / de'i khyim du gshegs so/ /lha'i me tog gis lha'i khang bzang gi nang du rin po
172b4(mdo sde): che'i gdan mang po sprul te/ rgyan gyis brgyan pa las/ sangs rgyas dang dge 'dun rnams gdan de las rims gyis bzhugs su gsol nas/ lha'i me tog gis/ zhal zas rnam pa sna tshogs bgos par bsam pa
172b5(mdo sde): dang / de'i bsod nams kyis bsam pa bzhin du 'byor te/ sangs rgyas dang dge 'dun rnams la bsod snyoms kyi bya ba byas so/ /lhung bzed blangs te/ lha'i me tog la chos mang po rgyas par bstan nas/ lha'i me
172b6(mdo sde): tog gi khyim gang gi mi kun gyis/ rgyun tu zhugs pa'i 'bras bu thob par gyur to/ /de nas lha'i me tog gis pha ma la rab tu 'byung zhing sangs rgyas kyi nye gnas su mchi bar gsol pa dang / pha mas kyang de bzhin
172b7(mdo sde): du gnang nas/ khye'u des sangs rgyas gang na ba der song te phyin pa dang / sangs rgyas kyi zhabs la mgo bos phyag 'tshal nas/ sangs rgyas kyi bstan pa la rab tu 'byung bar gsol to/ /bcom ldan 'das
172b8(mdo sde): kyis kyang dge slong legs par 'ongs so zhes bka' stsal nas/ skra dang kha spu byi ste/ ngur smrig gyon par gyur to/ sangs rgyas kyi bka' bzhin du nan tan du byas nas dgra bcom par gyur to/ /de nas kun
173a1(mdo sde): dga' bos de ltar gyur pa mthong nas/ sangs rgyas gang na ba der song ste/ phyin nas pus mo sa la btsug nas/ bcom ldan 'das la 'di skad ces gsol to/ /dge slong lha'i me tog
173a2(mdo sde): 'dis sngon bsod nams ci zhig bgyis na/ lha'i me tog rang 'bab cing / rin po che'i gdan dang zhal zas sna tshogs yid bzhin du sprul pa/ bcom ldan 'das kyis bstan tu gsol/ bcom ldan 'das
173a3(mdo sde): kyis kun dga' bo la bka' stsal pa/ thos par 'dod na legs par nyon cig /sngon 'das pa'i dus na sangs rgyas gser thub ces bya ba 'jig rten du gshegs te/ sems can gyi don rgyas par mdzad do/ /de'i tshe
173a4(mdo sde): dge 'dun mang po/ /grong rgyu zhing gshegs pa las/ khyim bdag rigs che zhing mtho ba dag gis mchod pa byas so/ /de'i tshe na mi dbul po zhig la longs spyod ci yang mi bdog pas/ dge 'dun de la rab tu dga' ba'i sems
173a5(mdo sde): skyes so/ /bdag gis ni ci nas kyang mchod du med do snyams nas/ spang dang ne'u sing las me tog rnam pa sna tshogs btus te/ dge 'dun la gtor nas bsam pa dag pas phyag dar byas te song ngo / /bcom ldan 'das kyis kun
173a6(mdo sde): dga' bo la bka' stsal pa/ de'i tshe de'i dus na mi dbul po me tog gis 'thor ba de ni dge slong lha'i me tog 'di yin no/ /de ltar sngon 'das pa'i dus na bsam pa dag pa'i dad pas me tog bsdus te/ dge 'dun la gtor
173a7(mdo sde): nas smon lam btab pas/ bskal pa dgu bcu rtsa gcig gi bar du gang dang gang du skyes kyang byad gzugs legs shing bzang ba dang / blta na sdug pa dang / ci ltar bsam pa bzhin du bza' ba dang / btung ba dang / khri stan
173a8(mdo sde): la sogs pa yid bzhin du 'byor cing ldan te/ bsod nams des 'bras bu'i bar du thob par gyur to/ /de bas na kun dga' bo sems can thams cad kyis kyang sbyin pa chung ngu la bsod nams med snyam nas ma brnyas
173b1(mdo sde): cig / lha'i me tog ltar 'byor cing 'grub par 'gyur ro/ /de nas kun dga' bo dang / 'khor mang po rnams bcom ldan 'das kyis gsungs pa la yi rangs nas mngon par dga' bo/ /lha'i me tog gi le'u ste
173b2(mdo sde): dgu pa'o/ / // 'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i dus na
173b3(mdo sde): khyim bdag cig gi chung ma zhig la bu btsas nas/ khye'u de btsas pa'i tshe nam mkha' las rin po che sna bdun char bzhin du bab ste/ de'i khyim yongasu gang ngo / /de nas mtshan mkhan bos te/ bu'i mtshan bltas
173b4(mdo sde): na/ bu'i mtshan rab tu bzang ngo zhes khyim bdag la smras nas/ khyim bdag de rab tu dga' ste/ mtshan mkhan de la bu'i ming btags par gsol ba dang / khye'u 'di btsas pa'i tshe ltas ci lta bu byung zhes dris
173b5(mdo sde): pa dang / khyim bdag gis kyang khye'u 'di btsas pa'i tshe na nam mkha' las rin po che sna bdun char bzhin du bab nas/ khyim yongasu gang bar byas so zhes smras pa dang / mtshan mkhan gyis bsod nams las ming btags
173b6(mdo sde): te/ khye'u de'i ming lha'i rin chen zhes bya bar bdagaso/ /phyis chen por skyes nas mang du thos shing shes pa mang ba dang / sgyu rtsal yang zla med par gyur te rab tu byung bar dad pas pha ma la 'phyi phyag 'tshal nas/
173b7(mdo sde): sangs rgyas gang na ba der song ste phyin pa dang / sangs rgyas kyi zhabs la phyag 'tshal te/ bcom ldan 'das la 'di skad ces gsol to/ /bcom ldan 'das bdag rab tu byung ngo zhes gsol ba dang / bcom ldan 'das
173b8(mdo sde): kyis dge slong legs par 'ongs so zhes bya ba gnang nas/ skra dang kha spu rang byi ste/ lus la chos gos gyon par gyur nas/ bcom ldan 'das kyis chos bstan pas dgra bcom par gyur to/ /kun dga' bos
174a1(mdo sde): bcom ldan 'das la gsol pa/ bcom ldan 'das dge slong lha'i rin chen 'dis/ sngon bsod nams ci zhig bgyis na thog ma btsas pa'i tshe na nam mkha' las rin po che char bzhin bab cing /
174a2(mdo sde): bgo ba dang bza' ba lhun gyis grub nas/ cis kyang mi brel bar gyur/ sangs rgyas kyis kun dga' bo la bka' stsal pa/ sngon 'das pa'i dus na sangs rgyas gser thub ces bya ba 'jig rten du gshegs
174a3(mdo sde): te/ 'jig rten na sems can gyi don mdzad pa ni brjod kyis mi lang ngo / /de'i tshe na dge 'dun mang po grong rgyu zhing gshegs pa las/ de'i tshe grong khyer na gnas pa'i khyim bdag mang pos dge 'dun spyan drangs te/
174a4(mdo sde): mchod pa rnam pa sna tshogs byas so/ /de'i tshe na mi dbul po zhig dad pas rjes su yid rangs pa'i sems skyes kyang / longs spyod dang mchod pa'i yo byad ci yang med pas rde'u ka ru las byas pa'i nor bu spar gang gis dge
174a5(mdo sde): 'dun la gtor nas/ smon lam chen po btab bo/ /bcom ldan 'das kyis kun dga' bo la bka' stsal pa/ de'i tshe de'i dus na mi dbul po nor bu spar gang gis dge 'dun la gtor ba de ni/ dge slong lha'i
174a6(mdo sde): rin chen 'di yin no/ /'das pa'i dus na bsam pa dag pa'i dad pas rde'u ka ru'i nor bu spar gang gis/ dge 'dun la gtor ba tsam gyis bskal pa dgu bcu rtsa gcig gi bar du bsod nams tshad med pas/ nor bu rin po che mang
174a7(mdo sde): ba dang / bgo ba dang bza' ba lhun gyis grub cing / longs spyod cis kyang mi brel bar gyur to/ /de'i tshe na bsam pa dag pa'i dad pa tsam gyis/ nga 'jig rten na gshegs pa dang / phrad nas 'bras bu'i bar du thob par gyur to/ /
174a8(mdo sde): de'i tshe 'khor mang po rnams kyang sangs rgyas kyis gsungs pa thos nas bsam pa dag pa'i dad pa skyes ste/ la la ni 'bras bu dang po nas 'bras bu bzhi pa'i bar du thob par gyur/ la la ni phyir mi ldog pa'i sa la gnas pa'i
174b1(mdo sde): sems bskyed par gyur to/ /'khor mang po de dag thams cad/ bcom ldan 'das kyis gsungs pa la yi rangs nas mngon par dga'o/ /lha'i rin chen gyi le'u zhes bya ste bcu pa'o// // 'di skad bdag gis
174b2(mdo sde): thos pa'i dus gcig na/ bcom ldan 'das rgyal po'i khab 'od ma'i tshal bya ka lan ta ka gnas pa na bzhugs so/ /de'i tshe bcom ldan 'das mngon par rdzogs par sangs rgyas nas ring po ma lon pa zhig na/ thog mar
174b3(mdo sde): kauN+Di n+ya la sogs te dge slong lnga rab tu byung ngo / /de'i 'og tu chu bo 'od bsrung spun la sogs pa dge slong stong rab tu byung ngo / /de nas de ma yin pa rab tu phyung zhing chos la gnas pa yang mang bar gyur nas/ rgyal po'i
174b4(mdo sde): khab kyi mi rnams dga' ba tshad med pa skyes te/ de bzhin gshegs pa 'jig rten du gshegs pa ni ngo mtshar rmad de so so'i skye bo mang po'i don mdzad do zhes bstod cing bsngagaso/ /gzhan yang 'di skad du kauN+Di n+ya dang / chu bo
174b5(mdo sde): 'od srung gi 'khor la sogs pa thog ma rab tu byung ba de dag / sngon de bzhin gshegs pa dang / 'phrin las gang mthun na/ nang gi thog mar chos kyi bdud rtsi myong bar gyur ces smras so/ /dge slong de dag gis de skad
174b6(mdo sde): ces smras pa thos nas/ de bzhin du bcom ldan 'das la rgyas par gsol pa dang / bcom ldan 'das kyis 'di skad ces bka' stsal to/ /sngon 'das pa'i dus na 'di dag gi phyir/ ngas yid dam chen po bcas te/
174b7(mdo sde): nam mngon par rdzogs par sangs rgyas nas/ sngar 'di dag gi don bya bar shog shig ces dam bcas so/ /dge slong rnams kyis de skad thos nas/ bcom ldan 'das kyis thugs dam ci ltar bcas pa thugs brtse bar dgongs
174b8(mdo sde): te/ rgyas par bstan du gsol/ bcom ldan 'das kyis dge slong rnams la bka' stsal pa/ khyed rtag par nyon la yid la zung shig dang / khyed la bstan par bya'o/ /sngon 'das pa'i dus na bskal pa tshad med pa/ grangs
175a1(mdo sde): med pa/ dpag tu med pa/ bsam gyis mi khyab/ brjod kyis mi lang ba 'das pa'i pha rol na/ yul bA ra na se zhes bya bar rgyal po rtsod byung zhes bya ba zhig byung ste/ de'i tshe yul de na drang srong bzod pa
175a2(mdo sde): can zhes bya ba 'khor slob ma lnga brgya dang ri'i gnas na gnas shing / bzod pa bsgom mo/ /de'i tshe rgyal po des btsun mo dang / pho brang gi slas dang / blon por bcas te/ ri la rol tu gshegs pa las/ gnas shin tu
175a3(mdo sde): mnyel ste/ gzim pa dang / pho brang gi slas rnams sngon du dong nas/ gnas dang me tog rnams lta zhing song song ba las/ drang srong bzod pa can lus drang por bzhag ste/ shin tu sems bzhin du 'dug pa mthong nas/ de la
175a4(mdo sde): dad pa'i sems bskyed de/ me tog sna tshogs kyis gtor to/ /btsun mo de dag de'i mdun du 'khod de chos nyan to/ /rgyal po gzim pa las sad nas/ btsun mo rnams mi snang ba dang / blon po bzhi dang / btsun mo btsal
175a5(mdo sde): ba las btsun mo rnams/ drang srong gi mdun tu 'khod pa mthong nas/ drang srong de la 'di skad ces smras so/ /khyod skye mched mtha' yas kyi ting nge 'dzin bzhi thob pa 'am/ smras pa ma thob bo/ /smras pa 'o na tshad med
175a6(mdo sde): pa bzhi thob pa 'am/ ma thob bo/ /smras pa 'o na khyod bsam gtan bzhi thob pa 'am/ de yang ma thob bo zhes smras pa dang / rgyal po de khros te/ yon tan de dag khyod kyis ma thob na/ khyod ni ma rabs tha mal pa
175a7(mdo sde): yin te/ bud med rnams dang dben pa skyabs yod pa'i gnas na 'dug pa de ji ltar yid ches su rung / rtag tu 'di na gnas pa khyod su zhig lags/ las ci zhig byed ces smras pa dang / drang srong gis rgyal po de la
175a8(mdo sde): bdag ni 'di na bzod pa bsgom mo zhes smras so/ /de nas rgyal pos ral gri phyung nas khyod bzod pa bsgom zhe na/ bzod dam mi bzod sad do zhes drang srong gi lag pa gnyis bcad de khyod su yin zhes dris na/ bdag ni
175b1(mdo sde): bzod pa can no zhes smras so/ /de nas rkang pa gnyis bcad na/ 'on kyang bzod pa can no zhes smras so/ /de'i tshe na gnas rnam pa drug tu g.yos nas nye gnas lnga brgya tsam yang / nam mkha' la phur te
175b2(mdo sde): der lhags nas/ slob dpon de la/ de lta bu'i sdug bsngal nyams su myong nas bzod pa'i sems nyams par ma gyur tam zhes smras so/ /drang srong gis smras pa/ bdag gi sems ma gyur/ ma nyams so
175b3(mdo sde): zhes smras so/ /rgyal po yang dngangs skrag nas drang srong la smras pa/ khyod bzod pa can yin par ci yid ches par 'gyur/ drang srong gis smras pa/ bdag gis smras pa'i tshig brdzun pa ma yin te/ bden na/ bden pa
175b4(mdo sde): des khrag 'o mar 'gyur zhing yan lag bcad pa yang sos te/ snga ma kho na bzhin du gyur cig ces smras ma thag du/ khrag 'o mar gyur nas yan lag sos te/ snga ma kho na bzhin du gyur to/ /rgyal pos de ltar bzod pa dang
175b5(mdo sde): ldan pa mthong nas/ lhag par 'jigs skrag ste/ bdag ci'i slad du drang srong chen po la gnod pa bgyis/ bdag la thugs brtse bar dgongs te/ 'gyod tshangs bya bar gnang shig ces gsol to/ /drang srong gis
175b6(mdo sde): smras pa/ khyod ni bud med kyi phyir mtshon thogs nas/ bdag gi yan lag gcod mod kyi/ bdag bzod pa ni sa dang 'dra bas/ phyis mngon par sangs rgyas pa na/ shes rab kyi ral gris/ khyod kyi dug gsum
175b7(mdo sde): chod par shog shig ces smras so/ /de'i tshe na ri de'i klu dang / lha rnams kyis drang srong de la/ rgyal po des 'tshe zhing gnod pa byas pa mthong nas so so nas khros te sprin bsdus nas 'brug dang ser ba dang / gnam lcags phab
175b8(mdo sde): ste/ rgyal po 'khor dang bcas pa bsad par byas pa las/ drang srong gis khyod nga'i phyir/ 'di lta bus 'di la 'tshe ba dang / gnod pa ma byed cig ces bsgo'o/ /rgyal po des der 'gyod tshangs byas te/ drang srong de rtag tu
176a1(mdo sde): pho brang du spyan drangs te/ mchod pa byas so/ /de'i tshe na slob dpon gzhan la zhugs pa kun tu rgyu stong tsam zhig /drang srong bzod pa can la rgyal po de dad cing mos pa mthong nas/ phrag dog skyes te/
176a2(mdo sde): bden pa mi snang ba'i gnas nas sa rdul dang brtsog ga cing smre ba'i bag gis drang srong de la gtor to/ /de'i tshe kun tu rgyu nga la sas gtor ba brgya phrag bcu po de ni/ da ltar chu bo 'od srung la sogs pa'i dge slong brgya phrag bcu yin
176a3(mdo sde): te/ de'i tshe na yid dam bcas pa las/ bdag bzod pa bsgom pa rgyun mi chad pa 'dis/ nam mngon par sangs rgyas pa na/ bdud rtsi'i chus khyod kyi rdul dang dri ma bkrus te/ 'dod pa'i btsog pa yongs su dag par shog shig
176a4(mdo sde): ces dam bcas so/ /dge slong dag de'i tshe na drang srong bzod pa can de shes par 'dod na/ gzhan du ma sems cig /de ni da ltar nga yin no/ /rgyal po rtsod byung dang blon po bzhi ni kauN+Di n+ya la sogs pa dge slong lnga sde yin no/ /de'i tshe
176a5(mdo sde): bzod pa bsgoms pa ni/ 'di dag gi don sngar bya'o zhes dam bcas pas/ mngon par sangs rgyas nas/ sngar 'di dag sdug bsngal las yongs su grol bar mdzad do/ /dge slong rnams sangs rgyas kyis gsungs pa la yi rangs nas
176a6(mdo sde): mngon par dga' bo/ /bzod pa'i le'u ste bcu gcig pa'o// // 'di skad bdag gis thos pa'i dus gcig na/ bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe kun dga'
176a7(mdo sde): bos bsod snyoms kyi bya ba byas nas/ tshal zhig gi nang na bsam gtan du 'dug ste/ 'di snyam du rtog pa skyes te/ sangs rgyas bcom ldan 'das 'jig rten du gshegs pa ngo mtshar che ste/ sems can mang po yang rab
176a8(mdo sde): du bde ba la bkod/ kauN+Di n+ya la sogs pa'i dge slong lnga sde dge ba'i rtsa ba ci bstsags na/ chos kyi sgo rnam par phye ma thag tu 'jug par gyur/ chos kyi rnga brdungs ma thag tu thog mar thos par gyur/ chos kyi bdud rtsis thog
176b1(mdo sde): mar ngoms par gyur snyams du rtog pa skyes nas/ 'dug pa las langs te sangs rgyas gang na ba der song ste phyin pa dang / ci ltar bsam pa bzhin du bcom ldan 'das la gsol to/ /bcom ldan 'das kyis bka' stsal pa/
176b2(mdo sde): dge slong kauN+Di n+ya la sogs pa ni sngon 'das pa'i dus na yang ngas sha dang khrag gis bkres skom pa las chog par 'byin te/ bde bar byas pas de bas na nga mngon par rdzogs par sangs rgyas nas kyang / sngar rnam par grol ba la
176b3(mdo sde): bkod de rgyu dang rkyen med pa ma yin no/ /tshe dang ldan pa kun dga' bos bcom ldan 'das la gsol pa/ sngon 'das pa'i dus na ci lta bur bkres pa dang skom pa las bde bar mdzad pa bstan du gsol/ 'khor mang po 'di dag
176b4(mdo sde): gis thos nas rtogs par 'gyur/ bcom ldan 'das kyis bka' stsal pa/ sngon 'das pa'i dus na bskal pa grangs med pa'i pha rol na/ 'dzam bu'i gling 'dir rgyal po byams pa'i stobs zhes bya ba 'dzam bu'i gling gi
176b5(mdo sde): rgyal phran brgyad khri bzhi stong snyed la dbang byed pa zhig byung ngo / /rgyal po de la btsun mo stong phrag nyi shu yod do/ /blon po ni stong phrag bcu yod do/ /rgyal po de byams pa dang snying rjer ldan te/ tshad med pa bzhi spyod cing 'gro ba thams
176b6(mdo sde): cad la snying brtse bas/ dge ba bcu'i srid zin te/ thams cad kyis bkur ba/ yul na dgra med cing lo legs par 'byor pa bde ba bskyed pa ldan pa ste/ rims gtong ba'i yi dags dag /mi'i khrag dang mdangs 'phrog
176b7(mdo sde): cing za ba las/ de'i tshe na yul mi thams cad lus dang ngag dang yid bsrung ste/ dge ba bcu la gnas pas/ yid dgas ma rungs pa dag bza' ba ma rnyed nas/ kun log ste mthu med par gyur to/ /de'i tshe na gnod byin lnga
176b8(mdo sde): zhig rgyal po'i gan du 'ong zhing 'di skad ces smras so/ /bdag cag ni mi'i mdangs dang khrag la ltos te/ lus dang srog 'tsho ba las rgyal pos bkar btags te/ thams cad dge ba bcu la gnas pas/ bdag cag zas dang skom
177a1(mdo sde): ma rnyed de/ nyams thag nas srog la bab bo/ /rgyal po bdag cag la yang thugs mi brtse 'am/ zhes gsol nas/ rgyal pos kyang de dag la snying brtse ba'i phyir/ lus kyi yan lag lnga las rtsa bcad nas/
177a2(mdo sde): gnod sbyin rnams so so nas snod bzed de khrag las ngoms par 'thung du bcug go/ /de dag khrag gis ngoms nas shin tu dga' mgu rangs par gyur to/ /de dag khrag gis ngoms nas/ dge ba bcu la ci nus du spyod cig
177a3(mdo sde): ces bskul to/ /da ltar nga'i lus las khrag phyung ste/ khyod ngoms shing bde bar byas pa ltar/ phyis mngon par rdzogs par sangs rgyas nas/ chos kyi sku'i tshul khrims dang ting nge 'dzin dang / shes rab kyis khyod kyi dug gsum bstsal
177a4(mdo sde): te/ 'dod pas gdungs pa las shin tu bde ba'i mya ngan las 'das pa la 'god par shog shig ces smras so/ /kun dga' bo de'i tshe de'i dus na rgyal po byams pa'i stobs de ni da ltar nga yin no/ /gnod sbyin lnga po de ni kauN+Di n+ya la
177a5(mdo sde): stsogs pa dge slong lnga yin no/ /ngas gang nas gang du skyes par de dag thog mar bsgrol bar smon lam btab bo/ /de bas na ngas thog mar chos bstan ma thag tu rnam par grol bar gyur to/ /tshe dang ldan pa kun dga' bo dang /
177a6(mdo sde): 'khor mang po rnams sangs rgyas kyis gsungs pa la yi rangs nas mngon par bstod do/ /rgyal po byams pa'i stobs kyi sbyin pa'i le'u ste bcu gnyis pa'o// // bam po gsum pa/ 'di skad bdag gis
177a7(mdo sde): thos pa'i dus gcig na/ bcom ldan 'das rgyal po'i khab/ bya ka lan ta ka gnas pa 'od ma'i tshal na dge slong gi dge 'dun chen po brgya phrag phyed dang bcu gsum dang thabs gcig tu bzhugs so/ /de'i tshe na rgyal po gzugs
177a8(mdo sde): can snying po 'bras bu dang po thob nas/ dad pa dang bsnyen bkur bya bar sems sngon bas kyang lhag par gyur pas/ bcom ldan 'das dang dge slong gi dge 'dun la mchod pa'i yo byad rnam pa bzhi rtag tu 'bul te/ skye bo mang po dag
177b1(mdo sde): kyang mthun par dge ba la spro'o/ /yul de na rdzogs byed la sogs pa'i ston pa drug sngar byung bas/ ngan par lta ba log par ston te/ 'gro ba mang po bslus pas de la gang lta bar bya bar mthong bar mthong ba dag ni ngan par lta ba dag
177b2(mdo sde): la yid ches pas/ sdig can gyi phyogs mang zhing rgyas par gyur to/ /rgyal po de'i gcung zhig kyang / ston pa drug la yid ches pas ngan par lta ba la yid ches te/ thar pa'i lam lam ma yin par bzung nas/ longs spyod ci bdog pa gtor nas de
177b3(mdo sde): la 'bul te/ sangs rgyas bcom ldan 'das nyi ma shar ba lta bu shes rab kyis kun tu lham mer mdzad kyang / ngan par lta bas glags pas de la mos pa'i sems med do/ /rgyal po gzugs can snying po de de la lhag par sdug par
177b4(mdo sde): 'dzin pas bags kyis sangs rgyas la bsnyen bkur bya bar bskul na yang / ngan par lta ba la zhen pas bsgo ba bzhin du ma byas so/ /sangs rgyas la mchod pa gyis shig ces yang dang yang bskul na/ bdag la yang ston pa yod de/ gau ta ma
177b5(mdo sde): la bsnyen bkur mi byed do/ /'on kyang rgyal po'i bka' tshul gyis bcag pa ma yin pas/ mchod ston chen po bshams nas/ ma bos par rang 'ong ba la bsod snyoms sbyin no zhes byas nas mchod pa'i yo byad bshams te/ stan bting nas ston
177b6(mdo sde): pa drug gi 'bod pa btang nas/ de ma thag du lhags te gral gyi thog ma la 'dug go/ /sangs rgyas dang dge 'dun rnams rang ma byon pas/ rgyal po gang na ba der phyin nas 'di skad ces gsol to/ /dge sbyong gau ta ma spyan drongs shig ces
177b7(mdo sde): yang dang yang du bka' stsal te/ bdag gis mchod pa bshams nas/ gdugs tshod la bab na/ ci'i slad du mi gshegs/ rgyal pos bka' stsal pa/ khyod nyid spyan 'dren du 'gro mi nus na yang mi zhig gdugs tshod la bab bo zhes spyan 'dren pa
177b8(mdo sde): thong shig / rgyal po'i gcung gis kyang spyan 'dren du btang ba las/ bcom ldan 'das 'phags pa'i dge 'dun dang bcas te gshegs nas/ gral rim bzhin du bzhugs so/ /bcom ldan 'das kyi byin gyis ston pa drug gral gyi
178a1(mdo sde): ltag na 'dug pa yang gral gyi tha mar song ngo / /ston pa drug ngo tsha zhing skyengs nas/ langs te gral gyi ltag tu 'dug na yang / ma tshor bar gral gyi mjug tu song ste/ de bzhin du lan gsum gyi bar du gral gyi gong du
178a2(mdo sde): song na da dung gral gyi 'og tu 'dug par gyur na/ mthu med par gyur nas/ skyengs bzhin du gral gyi tha mar 'dug go/ /yon bdag gis gnas brtan la chu brims nas/ bcom ldan 'das kyis sngar khyod kyi ston pa la brims shig
178a3(mdo sde): ces bka' stsal pa dang / yon bdag gis chu snod thogs te ston pa drug la chu brims nas/ chu snod kyi kha 'gags te chu 'byung du ma gtub pas/ phyir yang sangs rgyas la mthar gyis gsol na/ chu yang byung ste lag pa bkrus so/ /lag pa
178a4(mdo sde): bkrus nas sbyin bdag gis bsod snyoms thogs te smon lam btab par gsol na/ bcom ldan 'das kyis yon bdag la 'di skad ces bka' stsal pa/ thog ma yang nged kyi phyir ma yin pas/ yang khyod nyid kyi ston pa la smon lam
178a5(mdo sde): btab par gsol cig ces bka' stsal pas/ sbyin bdag chen po ston pa drug gi mdun du song ste smon lam btab par gsol na/ ston pa drug kha thams nas smra ma nus te/ sangs rgyas la gsol cig ces lag brda' byas so/ /de nas
178a6(mdo sde): bcom ldan 'das kyis kyang tshangs pa'i dbyangs lta bu'i gsung gis smon lam btab bo/ /smon lam btab nas sbyin bdag gis bsod snyoms gnas brtan la brims pa las/ bcom ldan 'das kyis sngar khyod nyid kyi ston pa nas
178a7(mdo sde): brims shig ces bka' stsal pa dang / 'drim pa rnams kyis ston pa drug la brims na/ zhal zas gyi rnam pa steng gi nam mkha' la 'phags te/ brim du med par gyur to/ /de nas sangs rgyas logs su brim du chas pa dang / zhal zas
178a8(mdo sde): kyang so so'i lag tu 'ongs so/ /mthar gyis brims te sangs rgyas dang dge 'dun bsod snyoms kyi bya ba byas nas kha lag bkrus te/ phyir yang gdan la bzhugs nas chos bstan par gsol to/ /de la yang bcom ldan 'das kyis khyod
178b1(mdo sde): nyid kyi ston pa drug la ston par gsol cig ces bka' stsal to/ /ston pa drug kyang kha thams nas/ sangs rgyas la gsol cig ces lag brda byas so/ /de nas bcom ldan 'das kyis shin tu mnyen zhing 'jam
178b2(mdo sde): pa'i gsung phyung ste/ 'khor mang po la chos kyi mtshan nyid rnam par phye zhing bstan pas/ 'khor mang po yid tshim par gyur te/ sangs rgyas kyis gsungs pa thos nas/ thams cad kyis rtogs shing khong du chud do/ /gzugs can
178b3(mdo sde): snying po'i gcung ni chos la chos kyi mig rnam par dag par gyur to/ /'khor gzhan dag ni 'bras bu dang po nas 'bras bu gsum pa'i bar du thob nas rab tu byung ste/ zag pa zad do/ /la la ni bla na med pa'i byang chub tu sems bskyed
178b4(mdo sde): de/ phyir mi ldog pa'i sa la gnas par gyur nas ci ltar smon pa bzhin du yongs su rdzogs pas so so nas yang dag pa gang yin pa shes shing rtogs te/ dkon mchog gsum la dad cing mos kyi ston pa drug la mi dad de/ de la bsnyen
178b5(mdo sde): bkur mi byed par gyur to/ /de nas ston pa drug po shin tu sems 'khrugs nas khros te/ dben pa'i sa phyogs su song nas rtog pa la zhugs so/ /de nas bdud sdig to can 'di snyam du sems par gyur te/ bdag gis yun
178b6(mdo sde): ring mo zhig nas dge sbyong gau ta ma la bgegs byas nas/ skabs ma rnyed kyis da ni bdag gis ci nas kyang bgegs bya'o snyam bsams nas/ bdud sdig can gyis rdzogs byed lta bur bdag mngon par sprul
178b7(mdo sde): nas/ phyugs lhas kyi bu ma ska ri dang / rnam par smra ba'i bu kun nas rgyal ba dang / skra'i lwa ba can mi pham pa dang / ka t+ya ya na nog can dang / gnyen gyi bu gcer bu pa gang na ba der song ste phyin
178b8(mdo sde): pa dang / de dag gi mdun du me 'bar ba dang / chu 'bab pa dang / glog 'gyu bar cho 'phrul ston pa la zhugs pa dang / de dag gis rdzogs byed khyod kyi yon tan rnam pa mang po 'di lta bu 'thob bam/ smras pa thob po/ /
179a1(mdo sde): de rnams kyis so so nas 'di snyam du bsams so/ /bdag cig pu ma gtogs par 'di dag thams cad ni rdzu 'phrul che bar so sor ston to snyam bsams so/ /de nas dus phyi zhig na rdzogs
179a2(mdo sde): byed la sogs pa drug 'dun khang du 'dus te lhags nas/ gtam 'di lta bu dag skabs su smra ste/ bdag cag rnams la sngon gyi rgyal po dang / blon po dang / bram ze dang / khyim bdag phyug po dang /
179a3(mdo sde): tshongs dpon dang / ded dpon dag gis rim gro byas/ bkur stir byas/ mchod par byas shing / bdag cag gi gos dang / zas dang mal stan dang / nad kyi rkyen sman dang / yo byad rnams rnyed par gyur na/
179a4(mdo sde): da ni dge sbyong shAg kya'i bu 'di la rim 'gro dang / bkur stir byed do/ /gos dang zas dang / mal stan dang / nad kyi rkyen rtsi dang / yo byad rnams ma rnyed par gyur gyis/ da ni bdag cag rnams kyis dge sbyong
179a5(mdo sde): gau ta ma'i bla ma'i chos kyi cho 'phrul la 'jug go/ /de ste dge sbyong gau ta mas mi'i bla ma'i chos kyi cho 'phrul gcig ston pa la zhugs na/ bdag cag gis gnyis bstan to/ /dge sbyong gau ta mas
179a6(mdo sde): gnyis na bdag cag gis bzhi'o/ /dge sbyong gau ta mas bzhi na/ bdag cag gis brgyad do/ /dge sbyong gau ta mas brgyad na bdag cag gis bcu drug go/ /dge sbyong gau ta mas bcu drug na
179a7(mdo sde): bdag cag gis sum bcu rtsa gnyis so/ /dge sbyong gau ta mas ci snyed du mi'i bla ma'i chos kyi cho 'phrul bstan pa la bdag cag gis nyis 'gyur sum 'gyur lta bur mi'i bla ma'i chos kyi cho 'phrul bstan par bya'o/ /
179a8(mdo sde): de nas rdzogs byed la sogs pa ston pa drug /rgyal po gzugs can snying po gang na ba der song ste drung du phyin pa dang / rgyal po gzugs can snying po la rgyal ba dang / tshe ring bar shog shig ces brjod nas 'di skad ces
179b1(mdo sde): smras so/ /lha bdag cag rnams ni cho 'phrul dang ldan zhing shes par smra ba lags na/ dge sbyong gau ta ma yang bdag nyid cho 'phrul dang ldan zhing shes par smra'o zhes mchis na/ shes par smra ba ni shes par smra ba dang /
179b2(mdo sde): lhan cig mi'i bla ma'i chos kyi cho 'phrul 'gran du gzhug pa'i rigs kyis/ bdag cag sprod cig ces smras pa dang / rgyal po gzugs can snying pos bgad de/ 'di skad ces smras so/ /khyod rnams re
179b3(mdo sde): glen/ sangs rgyas ni yon che ba/ rdzu 'phrul che ba/ cho 'phrul thogs pa med pa yin na/ khyed 'dra ba ni srin bu me khyer nyi ma la 'gran pa 'am/ ba rmig gi chu rgya mtsho la bsgrun pa 'am/ wa sdar ma
179b4(mdo sde): seng ge la 'gram pa 'am/ byi brun gyis ri rab lhun po la 'phang mthon dman 'gran pa dang 'dra ste/ che chung khyad zhugs par mngon pas/ ngan par lta ba khyed ha cang glen ches so/ /ston pa drug
179b5(mdo sde): gis yang smras so/ /mngon par rtags phyir 'byung ba rgyal pos ma gzigs te/ bdag cag gis cho 'phrul chen po 'gran na mngon ste/ bsgrun pa'i 'og tu gang rgyal ba mngon no/ /rgyal pos smras pa/
179b6(mdo sde): 'gran 'dod na lta 'gran la rag ste/ khyed skyengs kyi dogs so/ /khyed cho 'phrul 'gran par gyur na/ ded kyis kyang khyod kyi cho 'phrul mthong bar gyis shig /ston pa drug gis smras pa/ da ste
179b7(mdo sde): zhag bdun na cho 'phrul 'gran gyis/ gar 'gran pa'i sa phyogs phyi bdar mdzod cig ces smras so/ /ston pa drug gis de skad smras nas/ phyir 'ong ba'i 'og tu rgyal po gzugs can snying po sangs rgyas
179b8(mdo sde): gang na ba der song ste phyin pa dang / 'di skad ces gsol to/ /ston pa drug gis ni bcom ldan 'das la cho 'phrul 'gran zhes mchi ste/ bdag gis bgeg na yang ma thub kyis/ bcom ldan 'das
180a1(mdo sde): kyis cho 'phrul gyi mthu bstan te/ ngan par lta ba las bzlog nas/ dge ba la bkod du gsol/ cho 'phrul bstan pa yang bdag cag gis mthong bar mdzad du gsol/ /bcom
180a2(mdo sde): ldan 'das kyis rgyal po gzugs can snying po la 'di skad ces bka' stsal pa/ /nga bdag dus mkhyen gyis gang du 'gran pa'i gnas yangs pa zhig tu byi dor gyis shig ces bka' stsal nas/ rgyal po
180a3(mdo sde): gzugs can snying pos blon po mang po la bka' stsal te/ gnas yangs pa bde ba zhig tu phyag dar byas/ seng ge'i khri bshams rgyal mtshan dang / ba dan btsugs te shin tu mdzes par
180a4(mdo sde): brgyan to/ /de ltar cho 'phrul 'gran par byas pa'i dus su de'i nyin par thams cad mthong du re'o/ /de'i tshe na de bzhin gshegs pa dge 'dun dang bcas pa rgyal po'i khab nas gshegs te/
180a5(mdo sde): yangs pa can du bzhud do/ /yangs pa can na li tsa byi dang / mi mang pos de bzhin gshegs pa bsu'o/ /rgyal po'i khab kyi mi rnams kyis bcom ldan 'das yangs pa can du gshegs pa yang gdod shes
180a6(mdo sde): shing / rtogs pas ston pa drug kyang 'di skad du/ dge sbyong gau ta ma'i cho 'phrul gyis bdag cag la ni mi thub bo zhes byas na khyod yid ma ches te/ cho 'phrul 'gran pa'i dus byas pa las byol nas/ yangs
180a7(mdo sde): pa can du byol lo zhes bsgrags te/ ston pa drug kyang nga rgyal lhag par skyes nas/ so so nas spro ba skyes te/ de bsnyag du dong ngo / /de'i tshe na rgyal po gzugs can snying po yang theg pa lnga brgya
180a8(mdo sde): bshams te/ rgyal po dang blon po'i 'khor khri phrag bcu bzhi snyed kyang 'tsho ba'i rgyags khyer nas/ bcom ldan 'das kyi rjes su yul yangs pa can du dong ngo / /ston pa drug kyang yul yangs pa
180b1(mdo sde): can du phyin nas li tsa byi rnams la 'di skad ces smras so/ /bdag cag dge sbyong gau ta ma dang cho 'phrul 'gran par gnang na/ de ste zhag bdun na cho 'phrul 'gran par bgyi'o/ /de nas li tsa byi rnams bcom
180b2(mdo sde): ldan 'das gang na ba der song ste 'di skad ces gsol to/ /glen pa po ston pa drug ni yon tan dang ldan snyam ste/ de bzhin gshegs pa dang cho 'phrul 'gran no zhes mchis na/ bcom ldan 'das kyis
180b3(mdo sde): tshar bcad du gsol/ bcom ldan 'das kyis bka' stsal pa/ nga nyid dus mkhyen to/ /de nas li tsa byi rnams yul mi rnams dang / yo byad rgyal po gzugs can snying po bzhin du sbyar te/ sang ltar
180b4(mdo sde): bur 'gran pa las/ de ring lta bu bcom ldan 'das dge 'dun dang bcas pa yul kau sham+bir gshegs so/ /kau sham+bi'i rgyal po ud tra ya na zhes bya bas kyang blon por bcas te/ de bzhin gshegs pa bsu'o/ /
180b5(mdo sde): yangs pa can gyi mi rnams sang lta bur de bzhin gshegs pa la phyag 'tshal du 'ongs pa las/ kau sham+bir gshegs so zhes thos pa dang / ston pa drug pos kyang bcom ldan 'das gshegs so zhes thos nas/ sngar bas
180b6(mdo sde): kyang lhag par nga rgyal skyes te/ yang bcom ldan 'das gang na ba der dong ngo / /yang de'i tshe li tsa byi rnams kyang theg pa lnga brgya bshams nas/ 'khor khri phrag bdun dang gzugs can snying po'i 'khor dang bcas te/
180b7(mdo sde): kau sham+bir sangs rgyas dang ston pa drug cho 'phrul 'gran pa la bltar dong ngo / /ston pa drug po kau sham+bir phyin nas/ rgyal po ud tra ya na la gtam snga ma byas te/ dge sbyong gau ta ma 'di sdad du ma btub nas bdag cag
180b8(mdo sde): la byol gyis/ rgyal pos bdag cag dang cho 'phrul 'gran par dus thob cig ces gsol pa dang / ud tra ya nas sangs rgyas la 'di skad ces gsol to/ /ston pa drug ni bcom ldan 'das dang cho
181a1(mdo sde): 'phrul 'gran no zhes mchis na mkhyen tam/ bcom ldan 'das kyis bka' stsal pa/ nga nyid dus mkhyen to/ /de nas u tra ya nas rgyal po gzugs can snying po bzhin du sbyar te/ bshams
181a2(mdo sde): pa dang / bcom ldan 'das dge slong gi dge 'dun dang bcas te/ yul war gyir gshegs so/ /war gyi'i rgyal po shun ci da las kyang mi mang po dang de bzhin gshegs pa bsu'o/ /kau sham+bi'i mi rnams
181a3(mdo sde): kyis kyang / de bzhin gshegs pa yul war gyir gshegs pa gzod thos kyis/ ston pa drug kyang phyi bzhin song ngo / /de'i tshe rgyal po ud tra ya na 'khor stong phrag brgyad khri dang rgyal po gzugs can snying po
181a4(mdo sde): la sogs pa thams cad dang 'grogs te yul war gyir gshegs so/ /de nas ston pa drug pos rgyal po shun tsi da la la bdag cag dge sbyong gau ta ma la cho 'phrul 'gran par gyis shig ces gsol pa dang / rgyal po
181a5(mdo sde): des kyang de bzhin du gsol nas/ bcom ldan 'das kyis nga nyid dus mkhyen to zhes bka' stsal to/ /rgyal po des kyang yo byad sbyar te bshams pa dang / bcom ldan 'das dge slong gi dge 'dun dang
181a6(mdo sde): bcas te/ yul ti ki tsa shi rir gshegs so/ /yul ti ki tsa shi ri'i rgyal po in tra ba mi zhes bya bas/ 'khor mang po dang de bzhin gshegs pa bsu'o/ /de'i tshe rgyal po shun tsi da la 'khor khri phrag lnga dang / rgyal po gzugs
181a7(mdo sde): can snying po la sogs pa thams cad dang 'grogs te/ yul ti gi tsa shi rir dong ngo / /ston pa drug po yang der phyin nas/ rgyal po in tra ba mi la skad chen por dge sbyong gau ta ma dang / bdag cag cho 'phrul 'gran
181a8(mdo sde): par gyis zhig ces nog ma thub bo/ /de'i tshe in tra ba mis/ bcom ldan 'das gang na ba der song nas de bzhin du gsol pa dang / bcom ldan 'das kyis nga nyid dus mkhyen to zhes bka' stsal to/ /de nas rgyal po
181b1(mdo sde): des kyang yo byad bshams te/ dus la bab pa dang / bcom ldan 'das dge slong gi dge 'dun dang bcas te/ yul bA ra na ser gshegs so/ /yul de'i rgyal po tshangs sbyin zhes bya bas kyang / 'khor
181b2(mdo sde): mang po de dag dang de bzhin gshegs pa bsu'o/ /ti gi tsa shi ri'i mi dag de bzhin gshegs pa bzhud par gdod shes nas/ ston pa drug kyang de'i rjes su song ngo / /rgyal po in tra ba mis kyang 'khor khri phrag drug dang
181b3(mdo sde): bcas te/ rgyal po gzugs can snying po la sogs pa rgyal po thams cad dang / 'grogs te gnas der song ngo / /ston pa drug kyang de'i phyir phyin te/ de bzhin du rgyal po de la gsol nas/ rgyal po des de bzhin du
181b4(mdo sde): gsol pa dang / nga nyid dus mkhyen to zhes bka' stsal to/ /de nas rgyal po des kyang yo byad sbyar te bshams pa las/ bcom ldan 'das dge slong gi dge 'dun dang bcas te yul ser skyar gshegs so/ /
181b5(mdo sde): yul ser skya'i shAg gi rigs rnams gcig gis gcig sbran nas/ thams cad 'dus te de bzhin gshegs pa bsu'o/ /yul bA ra na se'i mi rnams kyis kyang / de bzhin gshegs pa bzhud par
181b6(mdo sde): gzod rtogs nas ston pa drug po yang rjesu song ngo / /rgyal po tshangs sbyin 'khor khri phrag brgyad bcu dang / gzugs can snying po la sogs te/ rgyal po drug char yang 'khor dang bcas te/ bcom ldan 'das
181b7(mdo sde): gang du gshegs pa'i rjes su dong ngo / /ston pa drug kyang der phyin pa dang / shAg gi rigs rnams la/ dge sbyong gau ta ma dang / cho 'phrul 'gran par byas pa las nged kyi mthu che ba las byol lo zhes yengs ma gtam
181b8(mdo sde): du byas so/ /de nas shAg gi rigs rnams kyis de bzhin du bcom ldan 'das la gsol pa dang / bcom ldan 'das kyis nga nyid dus mkhyen to zhes bka' stsal to/ /de nas shAg gi rigs rnams kyis kyang
182a1(mdo sde): yo byad sbyar cing bshams pa dang / bcom ldan 'das dge slong gi dge 'dun dang bcas pa/ /yul mnyan du yod par gshegs so/ /de'i tshe mnyan du yod pa'i rgyal po gsal rgyal yang
182a2(mdo sde): 'khor dang bcas pas/ de bzhin gshegs pa bsu'o/ /shAg gi rigs rnams kyang de bzhin gshegs pa bzhud par gzod rtogs te/ ston pa drug pos kyang rjes bzhin du bsnyags so/ /shAg gi rigs rnams
182a3(mdo sde): kyang 'khor khri phrag dgu dang rgyal po gzugs can snying po la sogs te/ rgyal po rnams dang / 'khor rnams kyis mnyan du yod pa'i ljongs yongs su gang ngo / /ston pa drug po yang der phyin nas/ rgyal po
182a4(mdo sde): gsal rgyal la 'di skad du dge sbyong gau ta ma dang / bdag cag cho 'phrul 'gran par dus byas pa las dus la bab pa dang byol zhing 'bros te/ da ni 'khor mang po yang rgyal po'i yul du tshogs kyi/ rgyal po chen po
182a5(mdo sde): bdag cag 'gran du chug cig ces gsol pa dang / rgyal po gsal rgyal gyis bgad de/ 'di skad du bcom ldan 'das kyi yon tan ngo mtshar che ba ni bsam gyis mi khyab na/ ci'i phyir khyod lta bu'i ma rabs ci
182a6(mdo sde): yang mi shes pa/ chos kyi rgyal po chen po dang cho 'phrul 'gran par byed ces bsgo'o/ /'on kyang ston pa drug po dag drod mi thub ste/ nga rgyal bsnyems pas/ rgyal po gsal rgyal gyis/ bcom ldan 'das
182a7(mdo sde): gang na ba der song nas 'di skad ces gsol to/ /ston pa drug po dag cho 'phrul 'gran par yang dang yang du bskul gyis/ bcom ldan 'das kyis tshar bcad de/ cho 'phrul gyi bye brag dbye bar gsol/ bcom ldan 'das
182a8(mdo sde): kyis nga nyid dus mkhyen to zhes bka' stsal pa dang / rgyal po gsal rgyal gyis blon po rnams la bka' stsal nas/ cho 'phrul 'gran pa'i gnas mnyam shing phyag dar byas te/ me tog dang spos mang du
182b1(mdo sde): bshams shing seng ge'i khri btsugs nas ba dan dang / rgyal mtshan la sogs pas brgyan te/ 'khor mang po 'dus so/ /de'i tshe dpyid zla ra ba tshes cig gi nyin par bcom ldan 'das cho 'phrul 'gran pa'i
182b2(mdo sde): gnas su gshegs pa dang / rgyal po gsal rgyal gyis mchod pa'i yo byad dang zhal zas bshams te/ bcom ldan 'das la phyag dar phul lo/ /bcom ldan 'das kyis tshems shing gsol nas/
182b3(mdo sde): tshems shing sa la btsugaso/ /sa la btsugs ma thag tu skyes nas yal ga dang / lo ma rgyas pa mtho khyad dpag tshad lnga brgya bar gyur to/ /yal ga dang lo ma kho ra khor yug kyang dpag tshad lnga
182b4(mdo sde): brgya khebs so/ /de ma thag tu me tog shing rta'i 'phang lo tsam skyes nas 'bras bu yang dre lnga shong ba'i bum pa tsam du gyur to/ /rtsa ba dang / yal ga dang / 'dab ma la sogs pa thams cad rin po che sna
182b5(mdo sde): bdun du gyur nas/ kha dog rnam pa sna tshogs su 'tsher zhing 'bar ste/ nyi zla'i 'od kyang zil gyis gnon to/ /gang gis 'bras bu de zos na/ bdud rtsi'i ro bas kyang lhag par gyur te/ dri bsung gis kun tu
182b6(mdo sde): mdang pa'i dris phog pa thams cad kyang bde zhing tshim par gyur to/ /rlung bstsung can gyis yal ga dang / lo ma la reg pa shin tu yid du 'ong ba'i chos kyi sgra byung ngo / /mi thams cad kyis shing de la shin tu dad pa'i
182b7(mdo sde): sems bskyed de/ de nas bcom ldan 'das kyis chos bstan pas/ thams cad kyi yid dang mthun te/ 'bras bu thob pa dang / lhar skye ba yang rab tu mang ngo / /de'i phyi nyin rgyal po u tra
182b8(mdo sde): ya nas spyan drangs nas mchod pa sbyar ro/ /de'i tshe de bzhin gshegs pas sku'i g.yas g.yon du rin po che'i ri gnyis sprul te/ shin tu mtho ba/ mdzes pa/ rin po che rnam pa sna tshogs kyi kha dog ltar 'tsher
183a1(mdo sde): ba/ shing rnam pa sna tshogs ri de la skyes pa/ me tog dang / 'bras bu rab tu rgyas pa/ sgra skad shin tu snyan pa 'byung ba/ ri gcig gi rtse mo la 'bras bu ro brgya dang ldan pa/ 'jam
183a2(mdo sde): zhing mngar ba rab tu 'byung ba ste/ mi mang po de la yid bzhin du tshim par za'o/ /ri gcig gi rtse mo la rtswa shin tu mngar ba dang / 'jam pa skyes te/ dud 'gro'i skye gnas rnams de la yid bzhin du za zhing
183a3(mdo sde): tshim par sprul te/ bcom ldan 'das kyis de dag la ci rigs su chos bstan pas sems rnam par grol te/ bla na med pa'i byang chub tu sems bskyed pas/ mtho rigs kyi lhar skyes pa'i grangs kyang rab tu mang ngo / /
183a4(mdo sde): de'i phyi nyin rgyal po shun tsi da las spyan drang ste mchod pa sbyar ro/ /bcom ldan 'das kyis zhal bsil nas/ zhal bsil ba'i chu slar sa la bor ba rin po che'i rdzing du gyur nas/ 'khor ra 'khor
183a5(mdo sde): yug tu dpag tshad nyis brgya yod pa/ rin po che sna bdun gyis rnam par spras pa/ kha dog rnam pa sna tshogs su 'tsher ba rdzing bu de'i chu yon tan brgyad dang ldan pa/ rdzing gi zhabs kyang rin po che sna bdun gyi bye mas
183a6(mdo sde): brdal ba/ pad ma che khyad shing rta'i 'phang lo tsam rnam pa sna tshogs kyis gang ba la 'di lta ste/ pad ma sngon po dang / ser po dang / dkar po dang / dmar po dang / leb rgan dang / rma la
183a7(mdo sde): stsogs pa'o/ /pad ma de'i dri yang kun tu mngar zhing bro la/ pad ma dam pa'i kha dog ci lta ba bzhin du 'od zer gyis gnam sa kun snang bar byas te/ 'khor mang po thams cad kyang rin po che'i rdzing
183a8(mdo sde): de la blta zhing / kun tu dga' nas bstod do/ /de nas bcom ldan 'das kyis 'khor mang po'i yo byad sbyar nas/ chos rnam pa mang po bstan te/ go zhing rtogs par mdzad nas/ la la ni
183b1(mdo sde): bla na med pa'i byang chub tu sems bskyed do/ /la la ni 'bras bu thob nas mtho ris kyi lhar skyes pa dang / bsod nams kyi las bskyed pa yang dpag tu med do/ /de'i phyi nyin rgyal po in dra ba
183b2(mdo sde): mis mchod pa'i yo byad bshams te/ sangs rgyas spyan drangs so/ /bcom ldan 'das kyis/ de'i nyin par rin po che'i rdzing bu de'i ngos bzhi na/ yur ba chen po brgyad brgyad yod pa la/ phyir
183b3(mdo sde): yang 'khor zhing rdzing de nyid du 'bab pa dang / chu 'bab pa'i sgra las dbang po lnga dang stobs lnga dang / byang chub kyi yan lag bdun dang / 'phags pa'i lam yan lag brgyad pa dang / rnam par
183b4(mdo sde): thar pa gsum dang / mngon par shes pa drug dang / pha rol tu phyin pa drug dang / snying rje chen po dang / byams pa chen po dang / tshad med pa bzhi la sogs te/ chos rnam pa sna tshogs kyi sgra 'byung
183b5(mdo sde): zhing / chos kyi sgra de las chud cing rtogs nas/ sangs rgyas su 'gyur ba'i 'bras bu dang / mtho rigs su lhar skye ba dang / bsod nams kyi las bskyed pa yang rab tu mang ngo / /de'i phyi
183b6(mdo sde): nyin rgyal po tshangs byin gyis spyan drangs te/ mchod pa'i yo byad bshams so/ /de'i nyin par bcom ldan 'das kyi zhal gyi sgo nas gser gyi mdog lta bu'i 'od zer bkye nas/ stong chen po'i
183b7(mdo sde): 'jig rten gyi khams kun tu snang bar byas te/ 'od des reg pa'i sems can thams cad gdug pa gsum dang / sgrib pa lnga dang bral te/ lus dang sems rab tu bde ba ni ji ltar dge slong
183b8(mdo sde): dag bsam gtan gsum pa dang 'dra'o/ /'khor mang po rnams sangs rgyas kyi yon tan la mos pas/ bcom ldan 'das kyis chos bstan te/ bla na med pa'i byang chub tu sems bskyed pa dang
184a1(mdo sde): mtho ris kyi lhar skyes pa dang / bsod nams kyi las bskyed pa yang grangs med do/ /de'i phyi nyin li tsa byi rnams kyis spyan drangs nas mchod pa'i yo byad sbyar ro/ /de'i nyin
184a2(mdo sde): par bcom ldan 'das kyis 'khor mang po de dag thams cad gcig gi bsam pa gcig gis shes par byas te/ so so'i dge ba dang / mi dge ba'i las kyang rtogs par byas nas so so nas dga' ste/
184a3(mdo sde): sangs rgyas kyi yon tan bsngags so/ /de dag gis bcom ldan 'das la dam pa'i chos nyan pas/ khong du chud cing rtogs nas sangs rgyas su smon lam 'debs pa dang / 'bras bu thob pa dang / mtho
184a4(mdo sde): rigs kyi lhar skye bar smon pa yang grangs med do/ /de'i phyi nyin shAg gi rigs rnams kyis sangs rgyas spyan drangs nas/ bcom ldan 'das kyis de'i nyin par 'khor de dag thams cad so so nas/ 'khor los
184a5(mdo sde): bsgyur ba'i rgyal por bsgyur te/ rin po che sna bdun dang bu stong dang ldan par sprul nas/ rgyal phran dang / blon po rnams kyis bsti stang du byas par mthong ste/ so so nas ngo mtshar rmad du byung ba'i spro ba
184a6(mdo sde): skyes nas/ spro ba de la bcom ldan 'das kyis chos rnam par phye zhing bstan pas/ so so'i yid tshim par gyur te/ bla na med pa'i byang chub tu sems bskyed pa dang / la las 'bras bu thob pa dang / lha
184a7(mdo sde): dang mir skyes pa grangs med par gyur to/ /de'i phyi nyin brgya byin gyis sangs rgyas spyan drangs te/ seng ge'i khri bshams nas bcom ldan 'das de la bzhugs pa dang / brgya byin gyis g.yon nas mchod pa byed/ tshangs
184a8(mdo sde): pa'i rgyal pos ni g.yas na mchod pa byed do/ /'khor mang po rnams cang mi smra bar 'khod pa la/ bcom ldan 'das kyis phyag gis seng ge'i khri la mnan pa dang / seng ge'i khri las glang po che'i skad lta bu'i sgra chen po zhig byung ba dang /
184b1(mdo sde): de ma thag tu srin po lnga zhig byung nas/ ston pa drug gi khri drangs nas bshig go/ /phyag na rdo rje ni rdo rje'i rtse mo la me 'bar ba thogs te/ ston pa drug gi mgor gzas so/ /ston pa drug po 'jigs skrag nas byer zhing bros te skyengs
184b2(mdo sde): nas/ kha cig chur mchongs nas tshe 'phos so/ /ston pa drug gi 'khor las stong phrag dgu bcu ni/ sangs rgyas la skyabs su gsol nas/ rab tu 'byung bar gsol pa dang / bcom ldan 'das kyis legs par 'ongs so
184b3(mdo sde): zhes bka' stsal pa dang / skra dang kha spu rang byi ste dge slong du gyur to/ /bcom ldan 'das kyis de dag la ci rigs par chos bstan pas zag pa kun zad de/ nyon mongs pa las rnam par grol nas dgra bcom par
184b4(mdo sde): gyur to/ /de nas bcom ldan 'das kyis sku'i ba spu'i bu ga brgyad khri nas 'od zer bkye nas/ nam mkha' yongs su gang bar mdzad de/ 'od zer de dag re re'i thog ma la pad ma chen po re re sprul nas/ pad ma de dag re
184b5(mdo sde): re'i steng na sprul pa'i sangs rgyas 'khor dang bcas pa dam pa'i chos ston pa re re sprul te/ 'khor mang po kun gyis sprul pa de lta bur mthong bar byas pas/ lhag par dad pa'i sems skyes te/ de la bcom ldan 'das
184b6(mdo sde): kyis ci rigs par chos bstan nas/ de la kha cig ni bla na med pa'i byang chub tu sems bskyed pa nas/ kha cig ni 'bras bu thob pa dang / lha dang mir skye ba'i bsod nams kyi tshogs bskyed pa yang grangs med do/ /de'i
184b7(mdo sde): phyi nyin tshangs pa'i rgyal pos sangs rgyas spyan drangs te/ bcom ldan 'das sku tshangs lha la thug gi bar du shin tu mtho ba/ lham me lhang nger bzhugs pa sprul nas 'od zer chen pos gnam sa kun du snang zhing gsal
184b8(mdo sde): bar mdzad do/ /de thams cad kyis mthong ba dang gsung yang thos par gyur nas/ de la bcom ldan 'das kyis ci rigs su chos rnam pa sna tshogs phye zhing bstan pas/
185a1(mdo sde): 'khor mang po bla na med pa'i byang chub tu sems bskyed pa nas 'bras bu thob pa dang / lha dang mir skye ba'i dge ba'i rtsa ba bskyed pa yang grangs med do/ /de'i phyi nyin rgyal chen bzhi'i rgyal
185a2(mdo sde): pos spyan drangs te/ de'i tshe na bcom ldan 'das kyis 'khor mang po de dag thams cad kyis bcom ldan 'das kyi sku rgyal po bzhi'i rigs nas srid pa'i rtse mo la thug gi bar du skus yongs su gang
185a3(mdo sde): bar mthong bar mdzad nas/ sku de dag las 'od zer chen po bzhi 'byung zhing / 'khor rnams la ci rigs su dam pa'i chos ston pa 'ang gsal bar thos shing mthong bar mdzad nas/ 'khor de
185a4(mdo sde): dag lhag par dga' ba skyes te/ ci rigs su chos bstan pas/ bla na med pa'i byang chub tu sems bskyed pa nas/ 'bras bu thob pa dang / lha dang mir skye ba'i dge ba'i rtsa ba bskyed pa yang grangs
185a5(mdo sde): med do/ /de'i phyir nyin khyim bdag mgon med zas sbyin gyis/ sangs rgyas spyan drangs te/ bcom ldan 'das de'i nyin par byams pa'i ting nge 'dzin la zhugs nas/ gser gyi mdog ltar seng
185a6(mdo sde): ge'i khri la bzhugs bzhin du sku mi snang bar mdzad nas/ 'od zer chen po bkye ste/ shin tu 'jam pa'i gsung gis dam pa'i chos rnam par phye zhing bstan te/ 'khor mang pos de dag mthong bar
185a7(mdo sde): byas nas/ bla na med pa'i byang chub tu sems bskyed de/ phyir mi ldog pa'i sa la gnas/ la la ni 'bras bu thob/ la la ni lha dang mir skye ba'i bsod nams bskyed pa yang grangs med do/ /
185a8(mdo sde): de'i phyir nyin khyim bdag tsin das sangs rgyas spyan drangs te/ bcom ldan 'das de'i nyin par byams pa'i ting nge 'dzin la zhugs nas/ gser gyi mdog lta bu'i 'od zer bkye ste/ stong chen
185b1(mdo sde): po'i 'jig rten gyi khams de kun 'od zer gyis gang bar byas nas/ 'od kyis reg pa'i sems can de dag thams cad gdug pa gsum gyi sems kun zhi nas/ snying rje'i sems skyes te/ sems can
185b2(mdo sde): thams cad gcig la gcig pha ma lta bu 'am/ pho bo lta bu 'am/ nu bo lta bu mdza' zhing sdug par gyur te/ de'i 'og tu chos rnam pa sna tshogs bstan pas/ bla na med pa'i byang chub tu sems bskyed de/
185b3(mdo sde): phyir mi ldog pa'i sa la gnas pa dang / 'bras bu thob pa dang / lha dang mir skye ba'i dge ba'i rtsa ba bskyed pa yang grangs med do/ /de'i phyir nyin rgyal po shun tsi da las sangs rgyas spyan drangs te/
185b4(mdo sde): bcom ldan 'das de'i nyin par seng ge'i khri la bzhugs nas/ sku'i lte ba nas 'od zer gnyis shig phyung ste/ sku las 'dom bdun tsam 'phags nas/ de'i steng na pad ma re re yod de/ pad ma la
185b5(mdo sde): sprul pa'i sangs rgyas sprul te/ sprul pa'i sangs rgyas de dag gi lte ba nas 'od zer byung ste/ rnam pa gnyis su gyes nas 'dom bdun tsam du 'phags te/ pad ma yang yod la pad ma'i steng na sprul pa'i
185b6(mdo sde): sangs rgyas bzhugs te/ de bzhin du mthar gyis stong chen po'i 'jig rten gyi bar du de dang 'dra ba dag sprul te/ 'khor mang po thams cad de lta bu dag mthong nas ngo mtshar du gyur nas/ bcom
185b7(mdo sde): ldan 'das kyis de la ci rigs su chos bstan pas bla na med pa'i byang chub tu sems bskyed pa dang / phyir mi ldog pa'i sa la gnas pa dang / 'bras bu thob pa dang / lha dang mir skye ba yang grangs med
185b8(mdo sde): do/ /de'i phyir nyin rgyal po ud tra ya nas sangs rgyas spyan drangs te/ bcom ldan 'das la rgyal po ud tra ya nas me tog gis gtor ba dang / gtor ba'i me tog rnams de ma thag tu rin po che'i shing
186a1(mdo sde): rta stong nyis brgya lnga bcus stong gsum gyi stong chen po'i 'jig rten gyi khams kun tu snang zhing / thams cad kyis mthong bar byas so/ /de la bcom ldan 'das kyis ci rigs par nad pa la
186a2(mdo sde): sman btang ba bzhin du dam pa'i chos bstan pas/ kha cig ni bla na med pa'i byang chub tu sems bskyed de/ /phyir mi ldog pa'i sa la gnas pa dang / lha dang mir skye ba yang grangs med do/ /de'i phyir
186a3(mdo sde): nyin rgyal po gzugs can snying pos sangs rgyas spyan drangs te/ bcom ldan 'das kyis rgyal po de la sngar 'di skad ces bka' stsal to/ /rgyal po zhal zas kyi snod sbyor cig /gdugs tshod kyi
186a4(mdo sde): dus la bab na/ snod kun zhal zas ro rgya dang ldan par rnam pa sna tshogs rang gang ste/ 'khor mang po thams cad la chog par gyur te/ de dag zos nas lus sems rab tu bde bar gyur to/ /de nas bcom
186a5(mdo sde): ldan 'das kyis phyag sa la brdabs pa dang / sems can dmyal ba bcwa brgyad dag na/ sems can tshad med pa sdug bsngal myong bar mthong ba dang / de dag so so nas 'di skad ces smras so/ /bdag
186a6(mdo sde): gi sngon sdig pa ci lta bu zhig byas pas/ sdug bsngal 'di lta bu myong bar gyur to zhes smras te/ 'khor mang po thams cad kyis thos shing mthong bar byas nas/ thams cad snying brtse ba'i sems
186a7(mdo sde): skyes te/ dngangs nas ba spu langs pa tsam du skrag par gyur te/ de la bcom ldan 'das kyis ci rigs su chos bstan te/ de dag gi sems tshim par gyur nas/ la la ni bla na med pa'i byang chub tu sems
186a8(mdo sde): bskyed do/ /la la ni phyir mi ldog pa'i sa la gnas te/ lha dang mir skye ba'i dge ba'i rtsa ba bskyed pa yang grangs med do/ /sems can dmyal ba de dag gis sangs rgyas mthong zhing chos thos pa'i
186b1(mdo sde): rkyen kyis shin tu dad pa'i sems skyes te/ de dag tshe'i dus byas nas thams cad lha dang mir skyes so/ /de nas rgyal po gzugs can snying pos pus mo gnyis sa la btsugs te/ bcom ldan 'das la 'di skad ces
186b2(mdo sde): gsol to/ /bcom ldan 'das ngo mtshar che ba'i mtshan sum bcu rtsa gnyis mnga' ba/ sku'i mtshan gzhan bltar snang na de bzhin gshegs pa'i zhabs kyi mthil na 'khor lo'i mtshan mnga' ba 'khor
186b3(mdo sde): rnams la bstan tu gsol zhes gsol pa dang / bcom ldan 'das kyis zhabs brkyang ste/ 'khor mang po thams cad la zhabs kyi mthil na 'khor lo'i mtshan mnga' ba thams cad la bstan to/ /'khor
186b4(mdo sde): thams cad kyis zhabs kyi 'og gi 'khor lo'i mtshan ri mor byas pa lta bur shin tu gsal ba mthong nas skyo mi shes par blta 'dod do/ /lhag par dga' ba'i sems skyes te/ yang bcom ldan 'das
186b5(mdo sde): la 'di skad ces gsol to/ /sngon bcom ldan 'das kyis bsod nams ci zhig mdzad na/ 'di lta bu'i 'khor lo'i mtshan dang ldan par gyur/ bcom ldan 'das kyis bka' stsal pa/
186b6(mdo sde): ngas sngon 'das pa'i dus na dge ba bcu'i las dag kyang byas/ gzhan dag byed par yang bskul bas 'di lta bu'i mtshan shin tu gsal bar ldan par gyur to/ /de nas rgyal pos yang bcom ldan
186b7(mdo sde): 'das la gsol pa/ bcom ldan 'das kyis dge ba bcu'i las ji ltar mdzad pa dang / gzhan dag dge ba bcu byed par ji ltar bskul ba thugs rje bar dgongs te bstan tu gsol/ bcom ldan 'das
186b8(mdo sde): kyis rgyal po la bka' stsal pa/ shin tu rtag par nyon la yid la zung shig dang bstan par bya'o/ /sngon 'das pa'i bskal pa grangs med tshad med pa'i pha rol na/ 'dzam bu'i gling 'dir rgyal po shing rta ni
187a1(mdo sde): mo zhes bya ba/ rgyal phran ni brgyad khri bzhi stong la dbang byed de/ grong khyer khri phrag bcu yod/ blon po chen po ni stong phrag bcu yod de/ rgyal po de la btsun mo stong phrag nyi shu yod de/ sras cig kyang
187a2(mdo sde): med pas rgyal po rab tu mi dga' ste/ gdung tshab pa yang med snyam nas/ shin tu mya ngan gyis non te/ lha mtshun kun la mchod nas phyis dus gzhan zhig na/ btsun mo chen mo su li pa la zhes bya ba sems can
187a3(mdo sde): dang ldan par gyur te/ de tshun cad btsun mo yang yid gzhungs shing mkhas pa dang / mnyen zhing des pas 'gro ba mang po yang dge ba la 'god par mos pa dang / phyis zla ba tshang ba dang / bu khye'u zhig btsas te/
187a4(mdo sde): byad gzugs legs pa blta na sdug pa/ phal las 'phags par bzang ba/ ba spu'i bu ga kun nas 'od 'byung ba zhig btsas te/ rgyal po yang bu de la shin tu sdug par sems pas skyo mi shes pa tsam
187a5(mdo sde): du rtog ste/ mtshan mkhan la bstan nas/ mtshan mkhan gyis kyang mtshan bzang ngan brtags na/ khye'u 'di ni shin tu ngo mtshar che'o/ /zhes dga' ba skyes nas khye'u 'di'i mtshan dang basbyar na gling bzhi
187a6(mdo sde): la dbang bar 'gyur ro zhes rgyal po la smras pa dang / rgyal po yang rab tu dga' nas mtshan mkhan la khye'u'i ming thogs cig ces smras pa dang / mtshan mkhan gyis rgyal po la khye'u 'di ma'i rum du zhugs
187a7(mdo sde): nas/ ngo mtshar che ba'i ltas ci byung zhes dris pa dang / khye'u'i mas lhag par yid gzhungs shing des pa dang / dge bar 'god pa la dga' bar gyur to zhes smras nas/ mtshan mkhan gyis khye'u'i ming shes
187a8(mdo sde): rab 'od ces btags te/ rgyal tshab du dbang bskur nas mkhas pa'i blo dang ldan te gzhan pas 'phags par gyur to/ /de nas dus phyis zhig na rgyal po chen po tshe 'phos nas/ blon po rnams kyis
187b1(mdo sde): rgyal por dbang bskur bar gsol pa dang / rgyal bus blon po rnams la ngas ni rgyal po mi nus so zhes bsgo'o/ /blon po rnams kyis gsol pa/ da rgyal po chen po nongs te rgyal bu ma lags pa
187b2(mdo sde): rgyal po gzhan 'ga' yang med do/ /da rgyal bus rgyal po mi mdzad na su zhig rgyal por gzhug ces gsol pa dang / rgyal bus smras pa/ 'jig rten 'di dag ni mi rigs pa'i sdig pa'i chos byed do/ /
187b3(mdo sde): bsad pa dang / 'chad pas bcad pa'i las byas na/ kho bo la kha na ma tho ba'i las mi chung ste/ gal te khyed yul mi thams cad kyis dge ba bcu'i las byed nus na/ kho bo yang rgyal po byed nus so zhes bsgo'o/ /
187b4(mdo sde): blon po rnams kyis gsol pa/ 'di ni legs te rgyal sar gshegs te dbang mdzod cig dang / dge ba bcu'i las kyi lam thams cad bgyid par bkar btags so zhes gsol pa dang / mod la
187b5(mdo sde): rgyal sar gshegs nas mi thams cad dge ba bcu'i las kyi lam spyod par yid mthun te bka' bzhin du byas so/ /de'i tshe bdud kyi rgyal pos phrag dog byas te/ rgyal po'i srid mi rung bar bya ba'i
187b6(mdo sde): phyir skur yig bris nas rgyal phran kun la springs te/ sngar dge ba byos shig par bkar btags pa ni dge ba byas kyang mngon rtags med de/ bdag nyon mongs pa las phan pa'i don med kyi/
187b7(mdo sde): da phyin cad yid bzhin du mi dge ba bcu la bag med par spyod cig ces springs pa'i skur yig rgyal phran rnams kyi lag tu 'ongs nas rgyal phran rnams ngo mtshar du gyur te/ rgyal po chen po ci'i phyir sdig
187b8(mdo sde): pa'i las byed par bskul snyam nas 'di ni rigs pa ma yin te/ yid ma ches par rgyal po la zhus pa dang / rgyal pos de skad ces gsol pa thos nas/ dngangs shing ngo mtshar du gyur te/
188a1(mdo sde): ngas ni 'di skad du bsgo ba med na/ ci'i phyir 'di 'dra bar gyur ces dngangs nas/ rgyal po nyid yul du gshegs te/ mi mang po sngon las gyur tam/ ma gyur rtog par gshegs pa las/
188a2(mdo sde): bdud kyi rgyal pos/ lam khar mi zhig me dong chen po rab tu 'bar ba'i nang du sdug bsngal gyis snying rje rje skad du 'don pa'i sgra rgyal pos thos par sprul nas/ rgyal po yang de'i thad du gshegs nas/ khyod
188a3(mdo sde): su zhig ci nyes zhes dris nas/ mi des smras pa/ bdag gis sngon mi 'di dag dge ba bcu'i las la bkod pas da shin tu mi bzad pa'i sdug bsngal 'di lta bu dag myong bar gyur to/ /rgyal pos smras pa/
188a4(mdo sde): dge ba byed par bskul bas 'di ltar sdug bsngal myong bar gyur pa ni chos med de/ khyod 'di lta bu'i sdug bsngal myong bar gyur na/ dge ba byed par bskul nas dge ba byed pa de dag dge ba'i 'bras bu thob
188a5(mdo sde): pa 'am/ smras pa de ni dge ba'i 'bras bu thob ste/ dge ba byed par bskul ba 'ba' shig sdug bsngal 'di lta bu myong ngo / /rgyal pos de skad ces thos nas shin tu dga' ste/ 'di skad ces smras
188a6(mdo sde): so/ /mi pha rol pos dge ba'i 'bras bu thob par gyur na lta/ sdug bsngal myong yang bla'i/ 'gyod pa med do zhes smras pa dang / bdud kyi rgyal pos thos nas de dag de ma thag tu mi snang bar byas so/ /
188a7(mdo sde): de nas rgyal po yul kun tu gshegs ste/ dge ba bcu'i las kyi lam kun du bsgrags te/ 'bangs thams cad lus dang / ngag dang yid kyi sgo nas dge ba la 'dun te/ thams cad kyis rgyal po'i yon tan
188a8(mdo sde): bsngags pas/ de'i tshe gser gyi 'khor lo dang rin po che sna bdun dang ldan nas/ gling bzhi kun tu gshegs te/ dge ba la bkod pa lhur byas so/ /de'i tshe de'i dus na rgyal po chen po de ni da ltar nga'i yab
188b1(mdo sde): zas gtsang ma yin no/ /de'i tshe de'i dus na rgyal bu de'i ma yum de ni/ da ltar nga'i yum lha mdzes ma yin no/ /rgyal po shes rab 'od/ mi mang po dge ba bcu la bkod pa de ni nga yin no/ /de'i tshe de'i dus na
188b2(mdo sde): yang nga nyid dge ba bcu nyams su blangs te/ gzhan dag kyang dge ba bcu la bkod pas de'i phyir zhabs kyi 'og na 'khor lo rtsibs stong dang ldan par gyur to/ /de nas rgyal po gzugs can snying pos/ yang bcom
188b3(mdo sde): ldan 'das la 'di skad ces gsol to/ /ston pa drug po myos shing bslad pa'i 'khor du bcas pa rang gis tshod mi 'dzin te/ rnyed pa dang grags pa la chags nas/ phrag dog gi sems skyes te bcom ldan
188b4(mdo sde): 'das dang cho 'phrul 'gran par gsol pa/ bcom ldan 'das kyis gcig mdzad na bdag cag gis gnyis mchi'o zhes mchi ba lags/ bcom ldan 'das kyis cho 'phrul bsam gyis mi khyab pa bstan
188b5(mdo sde): kyang / ston pa drug gis cho 'phrul gcig tsam yang bstan ma nus te/ ngo tsha zhing skyengs nas chur mchongs te/ gum pa 'di dag ni ha cang yang myos te 'khrul to snyam bgyid do/ /bcom ldan 'das kyis
188b6(mdo sde): bka' stsal pa/ rgyal po chen po ston pa drug po 'di dag rnyed pa dang grags pa'i phyir/ nga dang 'gran par 'dod nas srog 'dor ba 'di 'ba' shig tu ma zad de/ sngon 'das pa'i dus na yang nga dang 'gran
188b7(mdo sde): par 'dod pa las/ lus dang srog gi bar du yang bral lo/ /de nas rgyal po gzugs can snying pos pus mo gnyis sa la btsugs nas/ bcom ldan 'das la 'di skad ces gsol to/ /sngon 'das
188b8(mdo sde): pa'i dus na bcom ldan 'das kyis ston pa drug dang 'gran pa bdag cag la bstan du gsol/ bcom ldan 'das kyis rgyal po la bka' stsal pa/ rgyal po chen po rtag par yid la zung shig dang / sngon 'das
189a1(mdo sde): pa'i dus na bskal pa tshad med grangs med pa 'das pa'i pha rol na/ 'dzam bu'i gling 'dir rgyal po ma ha sha ku li zhes bya ba rgyal phran lnga brgya la dbang byed pa zhig byung ste/ rgyal po de la btsun mo
189a2(mdo sde): lnga brgya yod kyang / khye'u rigs 'tshob pa gcig kyang med pas rgyal po 'di snyam du sems so/ /nga ni rgan 'khogs te bu gcig tsam yang rigs 'tshob pa med na/ gal te nga 'das pa'i 'og tu rgyal phran
189a3(mdo sde): rnams gcig la gcig mi nyan cing dmag 'dren te/ sems can rnams kyang ma nyes par 'chi la/ srid kyang 'khrugs par 'gyur ro snyam bsams nas/ mya ngan gyis yid gdungs te sems khongasu chud do/ /
189a4(mdo sde): de'i tshe brgya byin lha'i dbang pos rgyang ma nas rgyal po de mi dga' zhing sems khongs su chud pa mthong nas/ nam mkha' las babs ste sman pa zhig tu sprul nas rgyal po de'i gan du song ste/ rgyal po khyod ni ci'i
189a5(mdo sde): phyir 'di ltar yi mug cing mi dga' zhes dris pa dang / rgyal pos kyang snga ma bzhin gtam byas so/ /sprul pa'i sman pas rgyal po la smras pa/ rgyal po khyod mya ngan ma byed cig /bdag ni khyod
189a6(mdo sde): kyi phyir gangs kyi rir song nas gangs kyi ri'i sman rnam pa mang po btus te/ btsun mo dag zar bcug na zos ma thag tu btsun mo dag kun sems can dang ldan par 'gyur bar bgyi'o/ /
189a7(mdo sde): rgyal pos de skad ces smras pa thos nas tshig 'di ni bdag gi mya ngan sangs par byed do snyam bsams nas/ sman pa la khyod kyis 'di ltar nus na shin tu legs so zhes smras so/ /de'i tshe na sprul pa'i
189a8(mdo sde): sman pa de gangs kyi ri la song nas sman rnam pa mang po btus te/ khur du khyer te/ phyir rgyal po'i pho brang du 'ongs so/ /de nas sman rnams 'o ma la bskol te/ btsun mo chen mo la byin pa dang /
189b1(mdo sde): btsun mo chen mos sman de mnam zhing yid kyang ma ches pas 'thung du ma gtub pa dang / sprul pa'i sman pa yang phyir lha'i gnas su song ngo / /sman de la btsun mo chung ngu gzhan dag gis 'thung na/
189b2(mdo sde): btsun mos de dag 'thung nas ring por ma lon par so so nas sems can dang ldan par gyur te/ de dag gis de bzhin du btsun mo chen mo la smras pa dang / btsun mo chen mo 'gyod de mi dga' nas sman de'i
189b3(mdo sde): lhag ma ci yod ces dris na zad do zhes smras so/ /'o na sman gyi tshigs ma tsam yod dam zhes dris na/ sman gyi tshigs ma ni yod do zhes smras so/ /de nas btsun mo chen mos sman gyi tshigs ma 'o ma'i
189b4(mdo sde): nang du bskol te 'thungs pa dang / ring por ma lon par sems can dang ldan par gyur te/ btsun mo gzhan dag sngar sman 'thungs pa ni zla ba tshang nas so so nas bu khye'u sha dag btsas te/ bzang
189b5(mdo sde): ba blta na sdug pa'o/ /rgyal po rab tu dga' nas btsun mo chen mo sras nam btsa' ba 'ba' zhig sems so/ /btsun mo chen mo yang zla ba tshang nas khye'u zhig btsas te byad bzhin mi sdug pa
189b6(mdo sde): shing dum lta bu zhig btsas nas/ rgyal po dang btsun mo mi dga' ste bu'i ming sdong dum zhes bya bar btagaso/ /de nas gsos bskyed de cher skyes nas pho bo rnams ni thams cad chung ma lon te/
189b7(mdo sde): rgyal bu sdong dum 'ba' shig chung ma ma blangs so/ /dus gzhan zhig na pha rol po'i rgyal pos dmag drangs nas nye bar 'ongs pa dang / rgyal bu lnga brgyas kyang dmag gi tshogs bshams te/
189b8(mdo sde): pha rol po'i dmag la rgol du song song ba las g.yul las pham nas phyir pho brang du bros nas 'ongs so/ /rgyal bu sdong dum gyis pho bo rnams la smras pa/ khyod ci'i phyir 'di lta bur 'jigs
190a1(mdo sde): skrag ste bros zhes dris na/ pho bo rnams kyis smras pa/ nged dmag dang bcas pas pha rol po'i dmag la rgol du song ba las g.yul pham nas pha rol po'i dmag gis btab nas/ bros pa yin
190a2(mdo sde): no/ /rgyal bu sdong dum gyis smras pa/ dgra de tsam gyis bdag cag la bsngo bar mi nus kyis/ bdag cag gi mes po'i gzhu dang / dung da ltar lha rten gyi gnas na yod pa 'on cig dang / bdag de dag
190a3(mdo sde): la rgol du 'gro'o zhes smras so/ /rgyal bu de'i myes po ni 'khor los bsgyur ba'i rgyal po yin te/ mi mang po bzlog nas 'khor lo bsgyur ba'i rgyal po'i gzhu g.yer por btegs te/ rgyal bu la
190a4(mdo sde): phul lo rgyal bus gzhu blangs te brdungs nas gzhu rgyud springs pa'i sgra 'brug skad zer te/ dpag tshad bzhi bcu'i bar du thos par gyur to/ /de nas rgyal bus dung dang gzhu thogs te/ gcig pu dgra
190a5(mdo sde): la rgol du song nas sngar dung bus te/ dung gi sgra gnam lcags 'bab pa skad grags pas pha rol po'i dmag gis thos pa tsam gyis 'jigs skrag ste thams cad byer ro/ /de nas rgyal bu yang
190a6(mdo sde): phyir log nas rgyal po dang / btsun mos gdod sdug par sems te/ rgyal bu'i chung ma blangs bar sems so/ /de'i tshe rgyal po li shi pa tsa zhes bya ba la bu mo zhig yod de/ 'jig rten na
190a7(mdo sde): dkon par bzang ngo zhes thos nas/ rgyal pos pho nya btang nas bu mo mna' mar blangs te/ rgyal bu'i nang nas byad gzugs bzang ba zhig dmag pa yin no zhes bstan te/ rgyal po des bu mo sbyin par
190a8(mdo sde): byas so/ /de nas rgyal po rab tu dga' nas mna' ma bsu ba'i yo byad bshams te/ rgyal bu sdong dum nyid kyang chung ma bsur btang nas nyin par chung ma dang ma phrad par gyis la/ mtshan mo phrad
190b1(mdo sde): par gyis shig ces bsgo nas btang ngo / /de nas dus gzhan zhig na bu mo de phu nu mo gzhan dag dang phrad nas/ so so nas khyo'i yon tan ci yod pa smras pa dang / rgyal bu sdong dum gyi chung mas kyang khyo la
190b2(mdo sde): bstod do/ /kho mo'i khyo ni dpa' la stobs kyang gyad dang mnyam ste/ lus kyi sha yang shin tu 'jam mo zhes smras pa dang / phu nu mos smras pa/ khyod ma smra zhig /khyod kyi khyo ni shin tu yang
190b3(mdo sde): mi sdug ste/ sdong dum dang 'dra bas ci ste khyod nyin par mthong na dngangs par 'gyur ro zhes smras so/ /sdong dum gyi chung mas phu nu mo de dag de skad ces smras pa thos nas/ yid la bzung ste mtshan
190b4(mdo sde): mo/ mar me sbar nas khyo gnyid kyis log pa'i 'og tu mar me phyung ste/ bltas na shin tu mi sdug par mthong nas dngangs skrag ste/ mod la phyir pha ma'i gnas su bros so/ /rgyal bu sdong dum
190b5(mdo sde): gyis nams nangs nas gzod tshor te mi dga' nas dung thogs te chung ma'i yul du chung ma snyags su song ngo / /yul der phyin nas blon po zhig la gnas te/ 'dug 'dug pa las dus gzhan zhig na/
190b6(mdo sde): rgyal phran drug gi rgyal pos kyang rgyal po li shi pa tsa la bu mo bzang mo zhig yod zhes thos nas/ so so nas dmag dang chas te bu mo slong du 'ongs so/ /de'i tshe rgyal po li shi pa tsa mi dga' nas/
190b7(mdo sde): blon po rnams bsdus te bsgros nas/ gal te bu mo 'di rgyal po cig la byin na ni gcig mi dga' zhing mkhon du 'dzin pas/ ci ltar byas na dgra 'di dag med par 'gyur zhes bgros pa dang / blon po cig
190b8(mdo sde): gis bu mo 'di dum bur byas la/ dum bu re re byin la de dag yid tshim par 'gyur ro zhes smras so/ /blon po kha cig gis 'di skad du la la zhig gis dmag 'di bzlog nus na/ bu mo yang chung mar byin
191a1(mdo sde): la yul phyed kyang bya dgar byin no zhes bkar btags na rung ngo zhes smras so/ /rgyal pos kyang gros de mnyan te bkar btags pa dang / de'i tshe rgyal po sdong dum gzhu dang dung thogs te/
191a2(mdo sde): grong khyer kyi phyi rol tu dgra gang na 'dug par song nas dung bus te gzhu rgyud springs pa tsam gyis pha rol po'i dmag thams cad skrag nas g.yul dgul yang ma nus so/ /de nas de dag gi dmag gi nang du
191a3(mdo sde): song nas rgyal po drug char gyi mgo bcad de cod pan blangs nas dmag de rnams kyang 'khor du bsdus so/ /rgyal po li shi pa tsa rab tu dga' ste/ bu mo yang chung mar byin nas/ rgyal po chen por bcug
191a4(mdo sde): ste rgyal po drug gi srid cig tu bsdus nas/ dmag gi tshogs dang bcas te chung ma dang 'grogs nas phyir yang bdag gi yul du 'ongs so/ /rgyal pos kyang sras phyir 'ongs so zhes thos nas phyi rol
191a5(mdo sde): tu bsus te rgyal srid kyang rgyal bu la byin pa las byed du ma btub nas/ phyir yab la bdar te sngon bzhin du chung ma dang / lhan cig tu 'dug nas/ chung ma la khyod ci'i phyir kho bo bor te bros zhes
191a6(mdo sde): dris na/ khyod ni mi sdug ches nas mi ma yin snyam nas skrag nas bros so/ /de nas rgyal bus me long blangs te me long gi nang du bltas na/ bdag gi mdog shin tu mi sdug pa mthong nas/ lus
191a7(mdo sde): blta mi 'dod pa tsam du skyo nas/ tshal zhig gi nang du song nas mchi ma byas pa las/ brgya byin lha'i dbang pos rgyang ma nas mthong ste de'i drung du 'ong nas ci'i phyir khyod mchi ma byed zhes dris nas/ rgyal pos
191a8(mdo sde): de bzhin du smras pa dang / brgya byin gyis spro ba bskyed de/ rin po che'i nor bu cig kyang byin nas 'di skad ces smras so/ /khyod rtag tu nor bu 'di spyi bo la thogs shig dang / nga dang 'dra bar
191b1(mdo sde): bzang zhing mdzes par 'gyur ro zhes bsgo nas rgyal bus nor bu spyi bo la thogs ma thag tu bdag gi lus sngon bas lhag par gyur pa tshor nas phyir pho brang gi nang du 'ongs nas/ gzhu dang dung blangs te rtser
191b2(mdo sde): 'gro ba las chung mas ngo ma shes te 'di skad ces smras so/ /khyod su zhig 'di la ma reg shig /kho mo'i khyo 'ongs nas gnod par gyur ta re/ chung ma la smras pa/ nga khyod kyi khyo yin no zhes smras na
191b3(mdo sde): chung ma yid ma ches te/ 'di skad ces smras pa/ kho mo'i khyo ni shin tu mi sdug ste/ khyod ni shin tu yang bzang ba zhig byung na ci ltar kho mo'i khyo yin zhes smras pa dang / rgyal bus spyi bo'i nor bu bkrol ma thag
191b4(mdo sde): tu phyir mi sdug par mthong nas rab tu dga' ste/ ci'i phyir 'di ltar gyur ces dris na/ rgyal bus ci'i phyir de ltar gyur pa rgyas par gtam byas nas/ de phyin cad khyo shug gnyis mdza' ste/ rgyal bu'i ming
191b5(mdo sde): sdong dum zhes bya ba yang ming rjes nas rgyal bu su lan shan zhes ming btags so/ /de nas dus gzhan zhig na rgyal bu des 'di snyam du bsams so/ /da ni dmag dang chas te pho brang zhig bya'o snyam
191b6(mdo sde): bsams nas/ gang na sa gzhi yangs shing mnyam pa zhig tu song ste/ 'dir pho brang gis ces bsgo ba dang / klu'i rgyal po bzhi zhig mir sprul nas 'dir pho brang mdzad na ci las mdzad ces dris
191b7(mdo sde): na/ rgyal bu su lan shan gyis smras pa/ sa las bya'o zhes bsgo ba dang / klu'i rgyal po bzhis ci'i phyir rin po las mi mdzad zhes smras so/ /rgyal pos smras pa/ pho brang chen po zhig bya dgos
191b8(mdo sde): na rin po che de snyed cig ga las rnyed ces smras pa dang / klu'i rgyal pos bdag cag gis 'bul zhes smras nas/ de'i ngos bzhir chu mig re re sprul te 'di skad ces smras so/ /shar phyogs logs
192a1(mdo sde): kyi chu mig las bcus te byas na thams cad bai DUr+yar 'gyur ro/ /lho phyogs logs kyi chu mig las bcus te byas na thams cad gser du 'gyur ro/ /nub phyogs logs kyi chu
192a2(mdo sde): mig las bcus te byas na/ thams cad dngul du 'gyur ro/ /byang phyogs ngos kyi chu mig las bcus te byas na thams cad shel du 'gyur ro zhes smras so/ /rgyal bus kyang de dag gis smras pa
192a3(mdo sde): bzhin du chu mig las bcus nas de bzhin du gyur to/ /de nas pho brang gi ra ba 'khor yug dpag tshad bzhi brgya pa cig byas nas de'i nang du pho brang dpag tshad bzhi bcu pa zhig byas te/ lam gyi srang na
192a4(mdo sde): khang bu brtsegs pa dang / skyed shing dang khrus kyi rdzing bu yang rin po che sna bzhi las byas so/ /bzang khyad lha'i pho brang dang 'dra bar byas so/ /zin ma thag du rin po che sna bdun yang
192a5(mdo sde): yod par gyur te/ gling bzhi la dbang byed cing dge ba rgyas par byas so/ /rgyal po chen po de'i tshe de'i dus na/ rgyal po ma ha sha ku la ni da ltar nga'i yab rgyal po zas gtsang ma yin no de'i tshe
192a6(mdo sde): de'i dus na/ btsun mo de ni nga'i yum lha mdzes ma yin no/ /rgyal bu mi sdug pa de ni da ltar nga yin no/ /de'i chung ma de ni skye dgu'i bdag mo yin no/ /de'i chung ma de'i pha de ni 'od srung yin
192a7(mdo sde): no/ /rgyal po drug gis dmag drangs te bu mo 'dod pa de dag ni ston pa drug po 'di dag yin te/ de'i tshe de'i dus na yang nga dang gzugs las rtsod pas ngas de dag kun bsad nas dmag tshogs kyang
192a8(mdo sde): 'khor du bsdus pas da ltar gyi bar du rnyed pa dang grags pa la phrag dog byed pa'i phyir/ nga dang 'gran par 'dod kyang cho 'phrul med de/ bsams pa ltar ma gyur pas chur shi ba yin no/ /
192b1(mdo sde): de ltar de dag gi 'khor khri phrag dgu bcu yang nga'i 'khor du bsdus nas nga'i nye gnas su gyur to/ /de nas rgyal po gzugs can snying pos bcom ldan 'das la 'di skad ces gsol to/ /rgyal po
192b2(mdo sde): sdong dum de sngon bsod nams ci zhig bgyis pas 'di ltar mthu stobs che la shin tu mi sdug par gyur/ bcom ldan 'das kyis rgyal po la bka' stsal pa/ rgyu dang rkyen yod de bstan par bya'o/ /
192b3(mdo sde): sngon 'das pa'i dus bskal pa grangs med dpag tu med pa'i pha rol na/ 'dzam bu'i gling 'dir yul bA ra na se zhes bya ba na/ drang srong ri zhes bya ba rang sangs rgyas gcig gnas so/ /
192b4(mdo sde): rang sangs rgyas de rlung nad yod pas/ rlung nad kyi sman 'bru mar mthung dgos pa las/ 'bru mar tshag pa'i khyim du song nas 'bru mar bslang ba dang / 'bru mar 'tshag pa des de la khros te mgo dang shing
192b5(mdo sde): dum bu 'dra ba rkang lag dang shing tshal 'dra ba 'di las byed du mi gtub kyi zho cig nams kyang 'byin du mi gtub/ slong mo 'ba' zhig la 'tsho ba ltos pa 'di zhes spyos shing brgyad nas/ 'on kyang mar gyi tshigs
192b6(mdo sde): ma phul lo/ /rang sangs rgyas des mar gyi tshigs ma thob nas sgor byung ste/ phyir 'gro ba las sgor khar mar tshags pa'i chung ma dang phrad nas/ rang sangs rgyas de la dad pa'i sems skyes te/ skyes bu
192b7(mdo sde): khyed gang nas gshegs mar gyi tshigs ma 'dis ci zhig mdzad ces dris pa dang / rang sangs rgyas des kyang de bzhin du drang por gtam byas nas/ chung ma des rang sangs rgyas de phyir bos nas/ khyim du khrid
192b8(mdo sde): nas lhung bzed blangs te 'bru mar lhung bzed bkang nas phul te khyo la 'di skad ces smras so/ /khyod kyis skyes bu 'di la mar gyi snyigs ma phul ba shin tu nyes kyis/ kha'i nyes pa 'gyod tshangs gyis
193a1(mdo sde): shig ces bsgo nas mi des kyang 'gyod pa'i sems skyed de/ 'gyod tshangs byas nas khyo shug yid mthun par rang sangs rgyas de la 'di skad ces gsol to/ /btsun pa slan cad kyang mar
193a2(mdo sde): dgos na rtag tu 'on shig ces smras nas/ rang sangs rgyas des kyang rtag tu de'i khyim nas mar blangs te/ de dag gi byas pa gzo ba'i phyir/ de dag gi drung du cho 'phrul bstan te/ steng gi nam mkha'
193a3(mdo sde): la 'phags nas/ chu 'bab pa dang / me 'bar ba dang / cho 'phrul rnam pa sna tshogs bstan to/ /mar 'bul ba'i khyo shug gnyis kyis de lta bu'i cho 'phrul mthong nas/ lhag par dga' zhing
193a4(mdo sde): dad pa'i sems skyes te/ mi des chung ma la smras pa/ khyod kyis mar phul ba'i bsod nams ci yod pa kho bo dang thun mong du gyur te/ bdag cag khyo shug tu shog shig ces smras pa dang / chung
193a5(mdo sde): mas smras pa/ khyod kyis skyes bu chen po 'di la tshig ngan pa smras te/ mar gyi tshigs ma phul nas/ dad pa'i sems med pas gang du skyes kyang shin tu mi sdug par 'ongs na/ khyod dang ci ltar
193a6(mdo sde): khyo shug byed ces smras so/ /khyos smras pa/ kho bo rtag tu nyon mongs te yongs su mar tshags pa'i las byas na ci'i phyir khyod kyis sbyin pa'i 'bras bu nga dang lhan cig tu mi bsngo/ nga mi nyan gyis
193a7(mdo sde): khyod dang khyo shug tu bya dgos so/ /chung mas smras pa/ ci ste khyod dang khyo shug tu gyur na/ mi sdug ches bas kho mos khyod bor te mtshan mo bros su 'ong ngo / /khyos smras pa/ ci ste khyod bros na
193a8(mdo sde): yang ngas phyir snyags la/ khyod thob par byas nas phyir 'ong ngo zhes khyo shug gnyis gcig la gcig smras pa dang / rang sangs rgyas de la lus dang srog phyogs nas 'gyod tshangs byas so/ /de'i tshe na
193b1(mdo sde): rang sangs rgyas des khyo shug de gnyis la 'di skad ces bsgo'o/ /khyod khyo shug gnyis kyis nga la mar byin pas na nga'i nad sos kyis cir smon pa smros shig /de bzhin du grub par 'gyur ro zhes bsgo
193b2(mdo sde): ba dang / khyo shug gnyis rab tu dga' nas pus mo sa la btsugs nas/ 'di skad ces smon lam btab bo/ /bdag cag khyo shug gnyis lha 'am mi gang du skyes kyang yid bzhin du 'grub par
193b3(mdo sde): gyur cig ces smon lam btab bo/ /rgyal po chen po de'i tshe de'i dus na mar tshag pa'i mi de rgyal bu sdong dum yin no/ /chung ma ni sdong dum gyi chung ma nyid yin no/ /de'i tshe rang sangs rgyas la sdong dum
193b4(mdo sde): dang 'dra zhes tshig ngan pa smras te/ khros bzhin du mar gyi tshigs ma byin pas skye ba thams cad du shin tu mi sdug par gyur to/ /phyis 'gyod tshangs byas te mar bzang po phul bas skye ba thams cad
193b5(mdo sde): du phyis bzang zhing sdug par gyur to/ /mar phul bas na skye ba thams cad du mthu stobs dang ldan te thams cad du thub par gyur to/ /de'i bsod nams kyis ni 'khor los bsgyur ba'i rgyal
193b6(mdo sde): por gyur te/ gling bzhi la dbang zhing 'dod pa lnga yid bzhin du spyod par gyur to/ /dge ba dang mi dge ba'i las rnam par smin pa ni nam yang med par mi 'gyur te/ de bas na lus dang ngag dang yid kyi
193b7(mdo sde): las bsrung ba la nan tan bya'o/ /bcom ldan 'das kyis de skad ces bka' stsal nas/ rgyal po gzugs can snying po la sogs te rgyal po dang / blon po dang / 'khor rnam pa bzhi dang /
193b8(mdo sde): lha dang klu la stsogs pas thos nas/ la la ni rgyun tu zhugs pa'i 'bras bu thob bo/ /la la ni lan cig phyir ldog pa dang / phyir mi ldog pa dang / dgra bcom pa'i 'bras bu thob bo/ /la la ni
194a1(mdo sde): rang sangs rgyas kyi dge ba'i rtsa ba bskyed/ la la ni bla na med pa'i byang chub tu sems bskyed de phyir mi ldog pa'i sa la gnas par gyur nas/ 'khor thams cad bcom ldan 'das
194a2(mdo sde): kyis gsungs pa la yi rangs nas mngon par dga'o/ /ston pa drug btul ba'i le'u ste/ bcu gsum pa'o// // bam po bzhi pa/ 'di skad bdag gis thos pa'i dus gcig na/
194a3(mdo sde): bcom ldan 'das rgyal po'i khab bya rgod spungs pa'i ri la bzhugs so/ /de'i tshe bcom ldan 'das kyi sku la bser ma'i snyun gyis bzung nas/ sman pa 'tsho byed kyis sman rnam pa sum cu rtsa gnyis dang
194a4(mdo sde): mar du sbyar te/ nyin re bzhin sman srang sum bcu rtsa gnyis gnyis gsol lo/ /lha sbyin ma rungs pa de phrag dog gi sems skyes nas/ sangs rgyas dang mnyam pa'o zhes bsgrags te/ bcom ldan
194a5(mdo sde): 'das sman gsol zhes thos nas sman 'dod cing / sangs rgyas dang 'dra bar bya ba'i phyir/ sman pa 'tsho byed la bcom ldan 'das la gsol ba'i sman nga la yang sbyar te byin cig ces bsgo'o/ /de nas
194a6(mdo sde): 'tsho byed kyis sman sbyar te lha sbyin la byin pas/ nyin re re la sman srang bzhi bzhi thong shig ces bsgo ba dang / lha sbyin gyis da ltar bcom ldan 'das nyin re re srang du gsol zhes dris pa dang / 'tsho
194a7(mdo sde): byed kyis bcom ldan 'das da ltar nyin re re srang sum bcu rtsa gnyis gnyis gsol zhes smras pa dang / lha sbyin gyis kho bo la yang nyin re srang sum bcu rtsa gnyis gnyis byin cig ces bsgo ba
194a8(mdo sde): dang / 'tsho byed kyis smras pa/ de bzhin gshegs pa'i sku dang khyod mi 'dra ste/ khyod kyis mang du zos na mi zhu bas gdon mi za bar phyis nad du 'gyur zhes smras pa dang / lha sbyin gyis smras pa/
194b1(mdo sde): ci tsam zos na zhu ba'i drod kho bo la yod de/ kho bo dang sangs rgyas bye brag ci yod zhes smras nas/ sangs rgyas dang 'dra bar nyin cig la sman srang sum bcu rtsa gnyis gtang nas sman ma zhu ste/ rtsa kun tu zug nas nyam
194b2(mdo sde): thag ste/ sdug bsngal ba'i skad phyung nas 'bod 'grogs so/ /de la bcom ldan 'das kyis thugs brtse bar dgongs te/ rgyang ma nas phyag brkyang nas lha sbyin gyi mgo la byug pas mod la sman kun zhu nas/
194b3(mdo sde): na tsa'i sdug bsngal dang bral bar gyur te/ lha sbyin gyis bcom ldan 'das kyi phyag yin par shes nas 'di skad ces smras so/ /rgyal bu don grub kyis shes pa'i rtsal du sman yang bslabs te/
194b4(mdo sde): sman pa yang mkhas pa lta ste mi 'dod do zhes smras so/ /de'i tshe kun dga' bos de skad ces smras pa thos nas/ shin tu mi dga' ste/ pus mo sa la btsugs nas/ bcom ldan 'das la 'di skad
194b5(mdo sde): ces gsol to/ /lha sbyin 'di ni bka' drin mi 'tshal te/ bcom ldan 'das kyis de la thugs brtse bar dgongs nas/ de'i nad yongs su bsal kyang slar mi dge ba'i sems kyis tshig mi dgos par smras
194b6(mdo sde): te/ rtag tu bcom ldan 'das la bsngo'o/ /bcom ldan 'das kyis kun dga' bo la bka' stsal pa/ lha sbyin gyis da ltar 'di 'ba' zhig tu nga la mi dge ba'i sems bskyed nas nga la gnod par sems
194b7(mdo sde): par ma zad kyis/ sngon 'das pa'i dus na yang nga la sdig pa'i sems bskyed nas nga bsad par gyur to/ /kun dga' bos bcom ldan 'das la gsol pa/ 'das pa'i dus na lha sbyin gyis ci ltar
194b8(mdo sde): bgyis pa bstan du gsol/ bcom ldan 'das kyis bka' stsal pa/ sngon bskal pa grangs med dpag tu med pa'i pha rol na/ 'dzam bu'i gling 'dir yul bA ra na se zhes bya ba na/ rgyal po tshangs sbyin
195a1(mdo sde): zhes bya ba khro zhing gtum la snying rje med de/ 'dod chags dang zhe sdang che ba/ sdig pa'i las kyis gtses shing gsod pa'i las la dga' ba zhig byung ngo / /de'i tshe rgyal po'i rmi lam du gcan
195a2(mdo sde): zan gyi lus spu gser ltar 'dug pa/ spu'i thog ma la gser lta bu'i 'od 'byung zhing g.yas g.yon thams cad gser gyi mdog tu snang bar byed pa'i gcan zan cig rmis nas/ de ma thag tu sad de 'di
195a3(mdo sde): snyam du 'di ltar bdag gis rmi lam du mthong ba 'di ni gdon mi za bar yod kyis/ rngon pa dag de'i pags pa tshol du gzhug go snyam du bsam nas/ rngon pa rnams bsdus te 'di skad ces bsgo'o/ /kho bo'i
195a4(mdo sde): rmi lam du gcan zan gser gyi mdog can spu'i thog ma la gser gyi mdog lta bu 'byung ba cig rmis te/ 'di lta bu zhig yul 'di na yod par nges kyis khyod rnams kyis kun tu tshol te/ de'i pags pa bshus
195a5(mdo sde): te nga la phul cig dang / khyod kyi bu tsha rabs bdun tshun cad du skyid cing bde bar bya'o/ /gal te snying nas ma btsal lam le lo zhig byas te/ ma rnyed na khyed rnams rtsa rgyud tshun cad med par bya'o zhes bsgo'o/ /
195a6(mdo sde): de nas rngon pa de dag shin tu mi dga' ste/ dben pa'i phyogs shig tu thams cad 'dus nas 'di skad ces bgros so/ /rgyal pos rmis pa'i gcan zan 'di ni gna' nas ma mthong ste/ gal te bdag cag
195a7(mdo sde): gis ma rnyed na/ rgyal po'i bka' khrims gnyan pas bdag cag gsod par 'gyur ro zhes bgros nas/ lhag par mi dga' ba'i sems skyes te yang 'di skad ces smras so/ /shing khung 'di dag na sbrul gdug
195a8(mdo sde): pa dang gcan zan ma rung pa mangs bas/ lam ring por 'gro zhing srog mi 'phangs par don bsgrub du ni srog dang bsdos su yang mi nus pas/ bdag cag gi nang na mi gang nus pa gcig cig tshol du btang
195b1(mdo sde): ngo / /gal te mi des mthong bar gyur na/ gdod bdag cag sbran par byas na legs so zhes smras pa dang / mi zhig la 'di skad ces smras so/ /khyod srog dang bsdos te kun tu tshol du song cig /gal te rnyed na de spyi
195b2(mdo sde): la nor bkal te mang du sbyin no/ /gal te khyod ma 'khor na yang khyod kyi bu dang / chung ma la sbyin no zhes smras te/ mi des kyang 'di snyam du bdag ni mi mang po 'di lta bu'i phyir lus dang srog yal yang bla'o snyam
195b3(mdo sde): bsam nas/ 'gro ba'i yo byad bshams te/ ri nags tshal nyams nga ba kun du tshol du song song ba las yun ring zhig lon pas shin tu nyams thag nas/ dbyar tsha ba'i dus su bye ma tsha ba pus mo nub
195b4(mdo sde): tsam zhig tu phyin pa dang ngal chad de/ skom gyis gdungs pas srog chad la thug pas 'di skad ces smras so/ /snying rje dang ldan pa su zhig bdag 'di ltar sdug sdug pa'i lus dang srog gi skyabs su 'gyur
195b5(mdo sde): ba yod dam zhes smras pa dang / de'i tshe na ri de la gcan zan kun ta zhes bya ba lus kyi spu'i mdog gser gyi kha dog lta bu la spu'i thog ma la gser gyi 'od 'byung ba zhig yod pa des rgyang ma nas mi des smras
195b6(mdo sde): pa'i tshig thos nas/ shin tu snying brtse ba'i sems skyes te/ gang na chu mig grang mo yod pa'i nang du lus bcug nas mi de'i drung du 'ongs te/ mi de la pangs pas 'khyud nas cung zad nyams brtas pa dang /
195b7(mdo sde): chu 'gram du khrid de bkrus te shing tog bsdus te zar bcug go/ /de nas mi de sor chud nas 'di snyam du sems so/ /gcan zan 'di ni rgyal pos 'dod pa kho na yin no/ /bdag srog dang bral ba las srog gi
195b8(mdo sde): skyabs byas te/ drin gzo ba chung zad kyang ma byas par 'di la bsod pa'i sems ci ltar yang bskyed/ /gal te ma rnyed na ni rngon pa de dag gnyen dang bcas su de dag thams cad gyod las thogs par 'gyur
196a1(mdo sde): ro snyam bsams nas/ mi dga' zhing 'dug pa las gcan zan gyis khyod ci'i phyir 'di ltar mi dga' zhes dris na/ mchi ma blags nas rgyas par smras pa dang / kun tas 'di la khyod mi
196a2(mdo sde): dga' ma byed cig / nga'i pags pa 'di shin tu thob sla ba yin te/ kho bos bsam na tshe snga ma la lus grangs med pa zhig btang yang / lus kyi bsod nams su 'gyur ba'i las ma byas te/ lus
196a3(mdo sde): kyi pags pa 'dis de dag gi srog skyob bo zhes smras nas/ rab tu dga' ba'i sems skyes te/ khyod kyis kho bo srog ma bcad par pags pa bshus te khyer cig /'gyod pa'i sems med par khyod la
196a4(mdo sde): sbyin no/ /de'i tshe rngon pa des pags pa dal gyis bshus nas kun tas 'di skad ces smon lam btab bo/ /bdag gis pags pa bshus la byin te/ mi mang po 'phangs pa'i srog bskyabs pa'i bsod
196a5(mdo sde): nams 'di sems can thams cad la bsngos te/ bdag bla na med pa'i byang chub tu mngon par rdzogs par 'tshang rgya zhing sems can thams cad 'khor ba'i sdug bsngal las bsgral nas/
196a6(mdo sde): mya ngan las 'das pa'i bde ba la 'god par shog shig ces smon lam btab bo/ /de'i tshe na stong gsum gyi stong chen po'i 'jig rten gyi khams rnam pa drug tu g.yos te/ lha'i pho brang kun
196a7(mdo sde): ldeg cing g.yos nas lha rnams dngangs te bltas na/ byang chub sems dpas lus kyi pags pa sbyin par byas pa mthong nas/ nam mkha' las babs te kun ta ga la ba der lhags nas lha rdzas kyi me
196a8(mdo sde): tog gis mchod pa byas nas mchi ma char bzhin du bab bo/ /pags pa bshus nas song ba'i 'og tu sha rlon pa de la khrag kun nas zag cing / sbrang ma dang grog ma la sogs pa stong phrag brgyad
196b1(mdo sde): cu rnyed de'i lus la 'dus nas thams cad de la za zhing de dag bros su dogs pas/ lus kyang mi 'gul te lus kyi sbyin pa byas nas de nyid du tshe'i dus byas so/ /sbrang ma dang srin bu byang chub sems
196b2(mdo sde): dpa'i sha la zos pa rnams kyang tshe 'phos nas thams cad mtho ris kyi lhar skyes so/ /de'i tshe rngon pa des pags pa de khyer te/ rgyal po la phul nas/ rgyal pos shin tu 'jam pa'i zla med do zhes rtag tu
196b3(mdo sde): nyal ba'i stan du bting nas de la nyal lo/ /kun dga' bo de ltar rig par gyis shig /de'i tshe de'i dus na gcan zan kun ta de ni da ltar nga yin no/ /rgyal po tshangs sbyin de ni lha sbyin yin no/ /srin
196b4(mdo sde): bu stong phrag brgyad cu de ni nga thog mar mngon par sangs rgyas te/ chos kyi 'khor lo bskor ba na 'bras bu thob pa'i lha'i sras po stong phrag brgyad bcu po yin te/ lha sbyin gyis de'i tshe na yang nga bsad de
196b5(mdo sde): da ltar gyi bar du nga la sdig pa'i sems kyis gsod par sems so/ /bcom ldan 'das kyis de skad ces gsungs nas/ tshe dang ldan pa kun dga' bo dang / 'khor mang po rnams dge ba'i chos la 'dun te/
196b6(mdo sde): la la ni rgyun tu zhugs pa'i 'bras bu dang / la la ni phyir mi ldog pa dang / dgra bcom pa'i 'bras bu thob bo/ /la la ni rang sangs rgyas kyi dge ba'i rtsa ba bskyed/ la la ni bla na med pa'i byang chub tu sems bskyed
196b7(mdo sde): nas phyir mi ldog pa'i sa la gnas par gyur te/ bcom ldan 'das kyis gsungs pa la rjes su yid rangs te mngon par dga'o/ /gcan zan kun tas lus kyi sbyin pa byas pa'i le'u ste bcu bzhi pa'o// //
196b8(mdo sde): gang zhig rab tu byung na de'i bsod nams ni rab tu mang ste/ bdag gi bu 'am bu mo 'am/ bran khol las gang yang rung / rab tu byung ba gnang ngam/ bdag nyid rab tu byung na de'i bsod nams ni dpag tu med do/ /
197a1(mdo sde): gang zhig sbyin pa byas pa'i bsod nams de ni skye ba bcu'i bar du longs spyod mong bar 'gyur te/ gnam rim pa drug gi lhar yang dang yang du skyes pa bas/ mi cig rab tu byung ngam/ bdag nyid rab tu
197a2(mdo sde): byung na bsod nams 'di ni snga ma bas mchog tu che'o/ /de ci'i phyir zhe na/ sbyin pa byas pa'i bsod nams ni zad mtha' yod kyi/ rab tu byung ba'i bsod nams dpag tu med/ mtha' med/ gzhan yang
197a3(mdo sde): tshul khrims bsrungs pa'i bsod nams kyis mngon par shes pa lnga dang ldan pa'i drang srong dang / mtho ris kyi longs spyod tshangs pa'i 'jig rten gyi bar du myong bar 'gyur gyi sangs rgyas kyi bstan pa la
197a4(mdo sde): rab tu byung ba'i bsod nams ni bsam gyis mi khyab ste/ mya ngan las 'das pa'i bar du bsod nams zad mi shes so/ /gal te kha cig gis rin po che sna bdun las byas pa'i mchod rten mtho khyad sum bcu
197a5(mdo sde): rtsa gsum la thug par byas pa'i bsod nams kyis rab tu byung ba'i bsod nams tsam la mi phod do/ /de ci'i phyir zhe na/ rin po che sna bdun gyi mchod rten ni glen pa ma rung ba dag gis bshig par 'gyur
197a6(mdo sde): gyis/ rab tu byung ba'i bsod nams gzhig nus pa med do/ /dge ba'i chos 'dod pa na/ sangs rgyas kyi chos ma gtogs par 'di las lhag pa'i chos gzhan med do/ /dper na long ba brgya'i mig sman
197a7(mdo sde): pa mkhas pa gcig gis phye ste/ gcig char mthong bar byas pa dang / gzhan yang mi brgya zhig gi mig byung ba la thug pa las/ mthu dang ldan pa zhig gis mig 'byung ba de dag de las thar bar byas
197a8(mdo sde): pa dang / mi 'di gnyis kyi bsod nams ni dpag tu med mod kyi/ 'on kyang gzhan rab tu byung ngam/ bdag rab tu byung ba'i bsod nams tsam mi phod do/ /de ci'i phyir zhe na/ mi 'di gnyis kyis de dag
197b1(mdo sde): gi mig byin pa ni 'jig rten gyi phan pa dang / bde ba tsam mthong bar zad la/ sha'i mig gi rang bzhin ni 'jig pa'i rang bzhin no/ /gzhan rab tu phyung ngam/ bdag rab tu byung na/ gcig gis gcig bstan cing
197b2(mdo sde): drangs pas sems can gyi khams bskal pa'i mthar bla na med pa'i shes rab kyi mig tu 'gyur te/ shes rab kyi mig gi rang bzhin ni bskal pa'i bar du 'jig par mi 'gyur ro/ /de'i bsod nams kyis lha
197b3(mdo sde): dang / mi'i nang na bde ba'i longs spyod zad mi shes pa/ mthar thug pa med pa yid bzhin du myong zhing mthar yang mngon par 'tshang rgya'o/ /de ci'i phyir zhe na/ rab tu byung ba'i chos ni bdud kyi 'khor med
197b4(mdo sde): par byed cing / sangs rgyas kyi gdung 'tshob par byed do/ /sdig pa mi dge ba'i chos med par byed cing dge ba'i chos bskyed par byed do/ /kha na ma tho ba'i dri ma med par byed cing / bla na med pa'i bsod
197b5(mdo sde): nams kyi las bskyed par byed do/ /de bas na bcom ldan 'das kyis rab tu 'byung ba'i bsod nams ni ri rab lhun po bas 'phangs mtho'o/ /rgya mtsho bas gting zab bo/ /nam mkha' bas rgya che'o zhes
197b6(mdo sde): gsungs so/ /gal te su zhig rab tu byung ba'i bgegs dang bar chad byas te/ bsam pa ltar ma gyur na de kha na ma tho ba'i las shin tu lci ba ni/ dper na mi zhig mun khrod du song ba ci yang mi mthong ba dang
197b7(mdo sde): 'dra bar de'i sdig pa'i rnam par smin pa yang de dang 'dra ste/ shin tu mi snang ba'i mun pa mun nag chen po'i sems can dmyal bar lhung ngo / /dper na rgya mtsho'i nang na chu bo dang chu bran thams cad 'bab pa
197b8(mdo sde): ltar mi de'i sdig pa'i rnam par smin pa ni de dang 'dra ste/ nyes pa thams cad de'i lus la 'du'o/ /dper na ri rab lhun po ni bskal pa'i me byung na/ lhag ma ma lus par tshig pa dang 'dra bar/ de 'ang
198a1(mdo sde): sems can dmyal ba'i myes tshig nas lhag ma ma lus pa yang de dang 'dra'o/ /gzhan rab tu byung bar gnang ngam gal te bdag rab tu byung na/ de'i bsod nams ni rab tu che'o/ /rab tu byung ba
198a2(mdo sde): ni mdo sde'i chu yongs su dag pas kun nas nyon mongs pa'i dri ma thams cad bkrus te/ 'khor ba'i sdug bsngal yongs su bstsal nas/ mya ngan las 'das pa'i rgyur 'gyur ro/ /'dul ba'i rkang pas
198a3(mdo sde): tshul khrims yongs su dag pa'i sa la chag cing / chos mngon pa'i mig gis 'jig rten gyi dge ba dang / sdig pa blta zhing yid bzhin du 'phags pa'i lam yan lag brgyad la 'gro ste/ mya ngan las
198a4(mdo sde): 'das pa'i grong khyer du phyin par byed do/ /de bas na rgan po 'am gzhon nu rab tu byung ngam/ rab tu byung bar gnang ngam/ bdag rab tu byung na/ de'i bsod nams mchog tu che'o/ /de'i tshe bcom
198a5(mdo sde): ldan 'das rgyal po'i khab bya ka lan ta ka gnas pa 'od ma'i tshal na bzhugs so/ /de'i tshe rgyal po'i khab na khyim bdag dpal skyes zhes bya ba lo brgya lon pa zhig gis rab tu byung ba'i yon tan 'di ltar
198a6(mdo sde): tshad med do zhes thos nas/ 'di snyam du bdag ci'i phyir sangs rgyas kyi bstan pa la rab tu byung snyam bsam nas/ chung ma dang / bu dang / bran khol la nga ni rab tu byung ngo zhes byas so/ /mi de rgas
198a7(mdo sde): 'khogs pas khyim gang gi mi thams cad skyo ste/ dgos pa med do snyam nas rab tu byung ngo zhes zer ba thos pa dang / de dag dga' ste myur du 'gro ba'i rigs kyi dus la bab bo zhes smras so/ /de nas
198a8(mdo sde): khyim bdag de khyim nas byung ste 'od ma'i tshal du bcom ldan 'das la rab tu byung bar gsol du song nas/ 'od ma'i tshal du phyin pa dang / dge slong rnams la sangs rgyas bcom ldan 'das thugs rje
198b1(mdo sde): chen po lha dang mi la phan pa'i don rgyas par mdzad pa gang na bzhugs shes dris so/ /dge slong rnams kyis sangs rgyas bcom ldan 'das ni 'gro ba mang po la phan pa'i don du
198b2(mdo sde): rgyu zhing gzhan du gshegs shes smras so/ /khyim bdag des kyang dge slong rnams la sangs rgyas ston pa chen po'i 'khor mkhas pa dang shes rab tu ldan pa'i mchog su yin zhes dris pa dang / dge slong
198b3(mdo sde): rnams kyis btsun pa shA ri'i bu yin no zhes bstan to/ /btsun ba shA ri'i bu gang na ba der song ste phyin pa dang / mkhar ba bor nas phyag 'tshal te/ 'di skad ces gsol to/ /btsun pa bdag rab tu
198b4(mdo sde): byung bar gnong shig / btsun pa shA ri'i bus brtags na khyim bdag 'di rgas pas slob pa dang / bsam gtan dang / dge 'dun gyi las bya ba rnam gsum las nyams te mi nus snyam bsam nas/
198b5(mdo sde): 'di skad ces smras so/ /khyod phyir song shig /khyod ni rgas 'khogs te dus las yol gyis/ rab tu byung du mi rung ngo zhes bsgo'o/ /de nas mthar gyis 'od bsrung chen po dang / ud pA li dang /
198b6(mdo sde): ma 'gags pa la stsogs te dgra bcom pa de dag gi drung du song nas gsol ba btab pa las/ de dag kun gyis khyod sngar su la yang gsol ba ma btab bam zhes dris na bdag gis sngar btsun pa shA ri'i bu
198b7(mdo sde): la gsol ba btab bo/ /'o na ci skad zer/ des ni khyod rgas 'khogs te dus las yol bas rab tu byung du mi rung ngo zhes mchi'o/ /de nas dge slong de dag gis smras pa/ shA ri'i bu lta bu
198b8(mdo sde): mkhas pa shes rab dang ldan pa'i mchog des kyang / ma gnang na/ bdag cag kyang de dang 'dra ste gnang ba med do/ /dper na sman pa mkhas pa sman dpyad la mkhas pas nad pa brtags te/
199a1(mdo sde): sman dpyad mi byed par spong na/ sman pa chung ngu gzhan de dag gso bar mi byed de/ de la nges par 'chi ba'i mtshan ma yod par rtogs pa'i phyir ro/ /shA ri'i bu blo dang ldan pas kyang
199a2(mdo sde): ma gnang na/ dge slong gzhan yang de dang 'dra ste gnang ba med do zhes bsgo'o/ /khyim bdag de dge slong rnams kyis rab tu byung bar ma gnang bas/ 'od ma'i tshal nas phyir byung ste/ sgo'i them pa
199a3(mdo sde): la 'dug nas skad chen po phyung ste smre sngags 'don cing 'dug go/ /bdag thog ma skyes nas nyes pa chen po ni ma byas na/ ci'i phyir bdag rab tu byung bar mi gnang / ud pA li lta bu 'breg mkhan
199a4(mdo sde): las byung ba lta bu phyag dar ba ngan skyugs 'dor ba dang / sor 'phreng can lta bu mi grangs med par bsad pa dang / a se ka lta bu mi rgod ma rungs pa de dag la stsogs pa yang rab tu byung na/ bdag la nyes
199a5(mdo sde): pa ci zhig yod de rab tu byung du ma gnang zhes smras pa dang / bcom ldan 'das de'i drung du gshegs te/ sku mngon par bstan na 'od zer gyis lhang nge lham mer gsal te/ mtshan dang dpe byad kyis
199a6(mdo sde): brgyan nas brgya byin lha'i dbang po'i rin po che sna bdun gyi rgyal mtshan ltar mngon du gshegs te/ khyim bdag dpal skyes la khyod ci'i phyir ngu zhes bka' stsal to/ /de'i tshe na khyim bdag des
199a7(mdo sde): sangs rgyas kyi gsungs tshangs pa'i dbyangs lta bu thos nas/ rab tu dga' mgu rangs pa ni/ bus ma mthong ba tsam du dga' ste/ lus smad lnga sa la gtugs nas/ sangs rgyas la phyag 'tshal
199a8(mdo sde): te 'di skad ces gsol to/ /sems can gyi nang na mi gsod pa dang / mi rgod bgyid pa dang / rdzun du smra ba dang / skur klang 'debs pa'i ma rabs kyang rab tu byung na/ bdag 'ba' zhig dngos sdig
199b1(mdo sde): ci mchis na sangs rgyas kyi bstan pa la rab tu byung bar ma gnang / bdag gi khyim gang gi mi yang rgas 'khobs pas skyo bar 'gyur te dgos pa med do zhes mchi bas gal te/ sangs rgyas kyi bstan
199b2(mdo sde): la rab tu byung ba ma gnang na/ slar khyim du mchis kyang gdon mi tshal bar bdag khyim du 'jug du mi ster bas gang du yang mchis ba'i gnas ma mchis te/ deng 'di nyid du nges par srog dang bral bar
199b3(mdo sde): 'gyur ro/ /de nas bcom ldan 'das kyis khyim bdag dpal skyes la bka' stsal pa/ nam mkha' la lag pa bteg pa la 'di ni rab tu 'byung ngo / /'di ni rab tu mi 'byung ngo zhes nges par su
199b4(mdo sde): zhig smra/ khyim bdag gis gsol pa/ bcom ldan 'das chos kyi 'khor los bsgyur ba'i rgyal po'i 'khor mkhas pa'i mchog /sangs rgyas kyi 'og tu che ba 'jig rten gyi ded dpon shA ri'i bus/
199b5(mdo sde): bdag bstan pa la rab tu byung bar ma gnang ngo / /de nas bcom ldan 'das kyis thugs rje chen pos ji ltar bu sri zhu che ba la pha mas tshig snyan pa smra ba bzhin du khyim bdag dpal skyes de la spro ba bskyed nas
199b6(mdo sde): 'di skad ces bka' stsal to/ /khyod mya ngan ma byed cig ngas khyod rab tu byung ngo / /shA ri' bus ni bskal pa grangs med pa gsum gyi bar du brtson 'grus dka' ba spyod cing / bskal pa brgyar
199b7(mdo sde): bsod nams byas pa ni ma yin/ shA ri'i bus kyang skye ba thams cad du shin tu spyod dka' ba/ mgo bcad pa dang / mig phyung ba dang / rus pa dang / rkang dang / sha dang / khrag dang / pags pa dang /
199b8(mdo sde): rkang pa dang / lag pa dang / rna ba dang / sna bcad de sbyin pa byin pa ma yin/ shA ri'i bus ni stag mo la lus byin pa dang / me dong du mchongs pa dang / lcags gzer stong lus la btab pa dang /
200a1(mdo sde): lus la mar me stong btsugs pa ma yin no/ /shA ri'i bus ni yul dang / grong khyer dang / chung ma dang / bu dang / bran pho dang / bran mo dang / glang po che dang / rta dang / rin po che sna bdun gyi sbyin
200a2(mdo sde): pa'i las byas pa ma yin/ shA ri'i bus ni bskal pa grangs med pa thog ma la/ sangs rgyas brgyad khri brgyad stong la bsnyen bkur byas pa dang / bskal pa bar ma grangs med pa la sangs rgyas
200a3(mdo sde): dgu khri dgu stong la bsnyen bkur pa 'am/ bskal pa tha ma grangs med pa la sangs rgyas khri phrag bcu la bsnyen bkur byas shing rab tu byung nas tshul khrims kyi pha rol tu phyin pa yongs su rdzogs par
200a4(mdo sde): byas pa ma yin/ shA ri'i bus ni chos la dbang du gyur pa ma yin na/ ci'i phyir 'di ni rab tu 'byung ba'i mi rigs so zhes smra/ nga 'ba' shig ni chos la dbang mdzad/ pha rol tu phyin pa drug
200a5(mdo sde): gis btegs cing bzod pa'i go cha bgos te/ byang chub kyi shing drung du rdo rje'i gdan la bzhugs nas/ bdud kyi sde rnams btul te/ mngon par sangs rgyas pas nga dang mnyam pa med do/ /
200a6(mdo sde): de bas na khyod nga'i phyi bzhin shog shig rab tu byung ngo zhes da ltar bcom ldan 'das kyis thabs rnam pa sna tshogs kyis spro ba bskyed pas/ mya ngan kun zhi nas rab tu dga' ba'i sems skyes te/ sangs
200a7(mdo sde): rgyas kyi phyi bzhin du gtsug lag khang du song ngo / /de nas bcom ldan 'das kyis maud gal ya na chen po la khyim bdag 'di rab tu byung cig ces bka' stsal to/ /de ci'i phyir zhe na/ sems can ni
200a8(mdo sde): las gang dang mthun pa des 'dul bar 'gyur te/ sangs rgyas dang mthun pa las ni gzhan gyis 'dul bar mi 'gyur ro/ /gang gzhan dang las mthun pa de la yang sangs rgyas kyis 'dul bar mi 'gyur
200b1(mdo sde): te/ gang zhig shA ri'i bu dang las mthun pa ni/ maud gal dang / 'od srungs dang / ma 'gags pa dang / na bun la stsogs pa nye gnas gzhan thams cad kyis 'dul bar mi 'gyur/ de bzhin du gang dang
200b2(mdo sde): gang las mthun pas/ de la gzhan gyis 'dul bar mi 'gyur ro/ /de'i tshe maud gal ya nas kyang khyim bdag 'di rgas 'khogs te/ kha ston slob pa dang / bsam gtan dang / dge 'dun gyi las byed mi
200b3(mdo sde): nus te/ las bya ba gsum las nyams so snyam bsams kyang / chos kyi rgyal po bcom ldan 'das kyis rab tu phyung shig ces bka' stsal pas/ tshul gyis bzlog tu mi rung ngo snyam bsams
200b4(mdo sde): nas/ rab tu phyung ste bsnyen par rdzogs so/ /mi 'di tshe rabs snga ma la thar bar 'gyur ba'i rgyu yang bskyed/ chos kyi lcags kyus zin pa ni ci ltar nya mchil pa thogs nas gdon mi za bar phyir 'byung
200b5(mdo sde): ba ltar/ thar pa'i rgyur yang bskyed/ dge ba'i tshogs kyang bstsags pas nyin mtshan du brtson 'grus bskyed de/ klog pa dang 'don pa la goms shing mdo sde dang / 'dul ba dang / chos mngon
200b6(mdo sde): pa rgyas par khong du chud cing rtogs par gyur na/ rgas 'khogs pas tshul bzhin du rim 'gro dang / sti stang dang / bsu bskyel dang / bla ma la gsong por smra ba dang / phyag 'tshal ba ni mi
200b7(mdo sde): nus so/ /de la dge slong gzhon nu sngar rab tu byung ba gral mtho ba dag dge slong rgan po 'don pa dang / klog pa dang / slob pa la bsnyems te/ bdag cag la bkur sti yang mi byed snyam nas rtag tu
200b8(mdo sde): 'tshe bar gyur to/ /de nas dge slong rgan po des 'di snyam du bsams so/ /bdag khyim na 'dug pa'i tshe chung ma dang bus gtses/ da rab tu byung nas 'di lta bu'i bag med par 'gyur snyam nas/ da yang
201a1(mdo sde): dge slong gzhon nu 'di dag gis btses na/ sngon nyes pa ci zhig byas na 'di 'dra ba'i sdug bsngal gyis gdungs pas/ bdag da shi yang rung snyam bsams nas/ tshal de'i 'gram
201a2(mdo sde): na chu chen po zhig 'bab pa'i 'gram du song nas/ chos gos phud de shing gi yal ga la bkal nas/ pus mo sa la btsugs te/ mchi ma blags nas 'di snyam du yi dam bcas so/ /bdag ni sangs
201a3(mdo sde): rgyas dang / chos dang / dge 'dun yongs su spong ba ma yin gyi/ lus 'di 'ba' shig btang ngo / /bdag gis sbyin pa bgyis pa dang / tshul khrims bsrungs pa dang / brtson 'grus brtsams pa dang /
201a4(mdo sde): mdo sde kha ton byas pa'i bsod nams kyis bdag lus 'di dang bral nas/ btsan zhing phyug la longs spyod dang ldan pa/ 'khor 'dum pa'i rigs su skyes te/ bdag dge ba'i chos la 'jug pa'i
201a5(mdo sde): bgegs mi byed pa dang / rtag tu dkon mchog dang phrad pa dang / rab tu byung zhing chos la nan tan byed pa dang / slob dpon mkhas pa dang phrad de mya ngan las 'da' ba yang ston par shog shig ces dam bcas
201a6(mdo sde): so/ /gang na chu drag po 'bab cing / zab pa/ klung 'khyil pa dang / dpa' dgod par mchongs par gzis so/ /de'i tshe maud gal gyi bus lha'i mig gis bdag gi nye gnas rgan po de da ltar ci
201a7(mdo sde): byed snyam bltas na/ bdag gi nye gnas de chur mchongs pa mthong nas/ chur ma phyin par rdzu 'phrul gyi mthus blangs nas/ chu'i 'gram du bzhag ste/ chos kyi sras ci zhig byed ces dris pa dang /
201a8(mdo sde): rgad po de ngo tsha zhing skyengs nas/ ci skad du lan gdab snyam bsams nas/ gal te bdag gis brdzun byas te slob dpon bslus na/ slob dpon bslus pas skye ba thams cad du lce'i dbang po
201b1(mdo sde): med pa'i kha na ma tho ba dang bcas par 'gyur ro/ /ci ste bdag gis brdzun du smras na yang / slob dpon mngon par shes pa mnga' bas rtogs par 'gyur ro/ /gang 'jig rten na mkhas pa'i shes rab dang
201b2(mdo sde): yang ldan la rang bzhin gyis drang zhing g.yo sgyu med na lha rnams kyis bkur bar 'gyur ro/ /mkhas pa'i shes rab dang ldan la g.yo sgyu zhig yod na gzhan gyi slob dpon du mi rungs te/ mis bkur bar 'gyur ro/ /
201b3(mdo sde): gal te shes pa med kyang g.yo sgyu yang med de drang na/ gzhan gyi don byed mi nus kyang bdag gi don byed par 'gyur ro/ /gal te glen pa gti mug can yang yin la g.yo sgyu yod na/ thams cad kyi dgra
201b4(mdo sde): ma rungs pa yin te/ ci skad smras kyang 'di ni rdzun smra ba yin te/ bslus pa yin no zhes zer ro/ /gal te tshig bden pa zhig smra na yang / kun gyis yid mi ches te/ de bas na bdag gis slob
201b5(mdo sde): dpon la brdzun du smras te/ bslus na mi rigs mi bsha' bas gang bden pa smra'o snyam bsams nas/ slob dpon la 'di skad ces smras so/ /bdag khyim gyis skyo ste khyim ma yin par rab tu byung
201b6(mdo sde): nas bden pa zhu ba 'tshal na/ da yang mi bde bar gyur nas bdag 'gum snyam mo/ /maud gal gyi bus de smras pa thos nas/ 'di la ni skye ba dang shi ba'i 'jigs pa zhig gis bdag gis ma bsdigs
201b7(mdo sde): na/ rab tu byung ba'i don med par 'gyur ro snyams bsams nas/ de la nga'i chos gos kyi mtha' ma 'di la dam du bzung la ma btang shig ces smras nas/ steng gi nam mkha' la 'phags
201b8(mdo sde): pa ni/ rlung gis spur ma bus pa ltar rdzu 'phrul gyis lag na spu nyag ma gcig tsam khyer ba dang 'dra bar 'di bzhin du phyin to/ /gzhan yang bya khras bye'u phrug khyer ba ltar maud gal gyi bu'i rdzu 'phrul gyis
202a1(mdo sde): nam mkha' la 'phags nas/ skyes bus lag pa brkyang ba las bskum pa dang / bskum pa las brkyang ba tsam gyis rgya mtsho'i 'gram du phyin to/ /rgya mtsho'i 'gram de na bud med tshe 'phos ma
202a2(mdo sde): thag pa'i ro shin tu mdzes pa bzang ba/ mnga' byed legs pa/ mtshan dang ldan pa la sbrul zhig kha'i nang du zhugs nas sna'i nang du byung / mig gi nang nas zhugs nas rna ba'i nang du byung ba maud gal gyis
202a3(mdo sde): rab tu brtags so/ /de nas dge slong dpal skyes kyis bud med 'di lta bu mtshan dang ldan pa su zhig zhes zhus na/ nam dus la bab na bstan no zhes smras te yang song ba dang / bud med cig zangs chen po
202a4(mdo sde): zhig bcugs te/ zangs kyi nang du chu blugs nas 'og tu me bo che bus te chu khol ba dang / gos phud de nang du zhugs te de ma thag tu skra dang spu kun byi nas sha yang tshos te/ rus pa yang byi nas/ chu lud
202a5(mdo sde): pas rus pa rnams phyir phyung ngo / /rus pa de dag slar rlung gis bus pas de ma thag tu mi zhig tu gyur nas/ zangs kyi nang nas sha phyung ste za ba mthong ngo / /dge slong dpal skyes skrag ste ba spu yang langs
202a6(mdo sde): nas/ slob dpon rang gi sha za ba 'di su yin zhes zhus na/ maud gal gyis dus la bab na bstan no zhes smras pa dang / yang song song ba las shing chen po zhig lo ma dang yal ga'i bar du khab kyi rtse mo tsam
202a7(mdo sde): gzug pa'i sa stong ba yang med par srin bu mang pos za ba la skad chen por ngu zhing 'bod pa'i sgra kun tu grags pa sems can dmyal ba'i sgra 'dra ba zhig thos nas/ 'di lta bu'i sgra mi snyan pa su lags zhes
202a8(mdo sde): zhus na/ maud gal gyis dus la bab na bstan to zhes smras so/ /de nas yang mi'i lus la gcan zan gyi mgo can du 'dug pa'i yi dags mang pos mi zhig la 'khor bar bskor te/ lag na mda'
202b1(mdo sde): gzhu thogs shing mda' la me 'bar ba bzhin du kun gyis mi de la mda' 'phangs nas gcig tu 'bar bar mthong ste/ 'di lta bu'i sdug bsngal mi bzad pa myong yang 'bros pa'i gnas med pa 'di
202b2(mdo sde): su lags shes zhus na/ slob dpon gyis re shig sdod cig dus la bab na bstan to zhes bsgo'o/ /de nas yang song song ba las ring zhig lon pa dang / ri chen po zhig gi drung nas ral gri dang mtshon
202b3(mdo sde): rnon po so gyen du bstan te/ gtsugs pa las mi zhig ri'i rtse mo nas thur du rgyug ste ral gri dang / mtshon gyis zug cing ral nas phyin yang ral gri dang mtshon sa la btsugs te/ de bzhin du mi dal bar
202b4(mdo sde): rgyug pa mthong nas 'di lta bu su lags shes zhus na/ slob dpon gyis dus la bab na bstan to zhes bsgo'o/ /de nas yang song ba las rus pa'i ri bo che mtho khyad dpag tshad bdun brgya pa nyi ma yang
202b5(mdo sde): bsgrib cing rgya mtsho yang grib mas mun par gyur pa de la maud gal 'dzegs te/ rtsib rus gcig gi steng nas phan tshun du 'gro ba'i phyi bzhin du bdag kyang song ba mthong nas 'di snyam du bsams so/ /
202b6(mdo sde): bdag ni slob dpon dang de'u bral gyis sngar mthong ba'i dngos po de dag zhu'o snyam bsams nas/ slob dpon bdag gis sngar mthong ba'i dngos po de dag bstan du gsol zhes zhus pa dang / maud gal
202b7(mdo sde): gyis kyang da dus la bab kyis bstan par bya'o/ /sngar mthong ba'i bud med de shes par 'dod na de ni rgyal po'i khab na sar phag chen po zhes bya ba'i chung ma yin te/ byid bzhin bzang bas khyim thabs
202b8(mdo sde): kyang lhag par byams so/ /de'i tshe sar phag de rgya mtsho chen por 'jug pa las chung ma gtong ma phod pas/ chung ma yang khrid de tshong pa lnga brgya tsam dang / rgya mtshor zhugs nas de'i tshe de'i chung ma yang
203a1(mdo sde): rtag tu shing gsum mgo bsdus te mdung khyim ltar byas te de la me long bzhag ste/ me long la bltas na bdag byad bzhin bzang bar mthong nas/ shin tu chags pa skyes so/ /de'i tshe rgya
203a2(mdo sde): mtsho'i nang nas rus sbal chen po zhig gis gru brdzis te/ gru zhig nas tshong pa lnga brgya tsam thams cad tshe'i dus byas so/ /rgya mtsho'i chos nyid kyis ro zhag lon par mi gnas par chus phul nas rgya mtsho'i
203a3(mdo sde): 'gram du phyin to/ /sems can de dag tshe'i dus byas pa na ci la chags pa der skye bar 'gyur ro/ /'o na su zhig sems can dmyal bar skye bar dga' na sems can dmyal bar mang du skye bar 'gyur/
203a4(mdo sde): smras pa sems can gang dkon mchog gsum gyi nor brkus sam/ pha ma'i longs spyod brkus sam/ mi'i srog bcad pa'i kha na ma tho ba chen po byas na/ shin tu 'bar ba'i sems can dmyal ba chen por
203a5(mdo sde): ltung bar 'gyur ro/ /de la gang sangs rgyas la phul ba'i mar me 'am rin po che brkus sam/ dge 'dun gyi sgron ma 'am shing brkus sam/ dge 'dun gyi gnas khang bshig gam/ chos 'chad pa'i
203a6(mdo sde): 'dun khang bshig gam/ rgun grang ba'i dus na pha rol po'i gos phrogs sam/ mthu yod pas lhags pa'i nang du bran pho 'am/ bran mo 'am mi gzhan gyi gos phrogs te chu blugs sam/ gzhan gyi
203a7(mdo sde): gos bshu zhing phrogs na kha na ma tho ba'i sdig pa 'dis chab brom gyi sems can dmyal bar lhung ste/ mi de tsha ba'i nad kyis gzir bas rtag tu bsil zhing grang ba'i gnas sems te/ grang bar
203a8(mdo sde): 'dod pas tshe'i dus byas ma thag tu sems can dmyal ba der skyes te/ ud pA la dang / pad ma dang / ku mu ta dang / pun d+ha ri ka'i sems can dmyal ba yang de dang 'dra'o/ /grang ba'i sems can
203b1(mdo sde): dmyal ba na sdug bsngal myong ba na lus kyi sha kham tshad du yol rngo ba ltar/ chad cing gas nas mgo dang rus pa yang dum bu brgya stong du chad cing gas par 'gyur ro/ /sems can gang ser sna byed cing gzhan
203b2(mdo sde): gyi 'tsho ba bcad de ltogs su bor ba dang / kha zas dus bzhin du mi ster na yi dags kyi khams su lhung ste/ mi de kha zas mi chud cing skyug bro ba'i nad kyis btab nas/ nad g.yog gam bshes gnyen dag
203b3(mdo sde): gis kha zas rnam pa mang po sbyar te/ 'di ni mngar ro/ /'di ni skyur ro/ /'di ni bsod pa'o/ /'di ni 'ju sla'o/ /zhes nan tan gyis bstan na/ nad pa de skyug bro ste bdag kha zas 'di mig gis mi mthong
203b4(mdo sde): ba'i dus yod dam snyam bsam pa de'i tshe'i dus byas ma thag tu yi dags su lhung ngo / /sems can gang glen pa gti mug can/ dkon mchog gsum la ma dad pa/ 'phags pa la skur pa 'debs
203b5(mdo sde): pa ni/ dud 'gro'i skye gnas su skye ste/ de yang nad kyis gzir ba na 'gus te/ nyal mi shes te 'phral tu nyal mi shes la dge ba'i phyogs gtam snyan mi 'dod na/ nad g.yog gis kyang gdon mi za
203b6(mdo sde): bar tshe 'phos par shes pas na/ nad g.yog gis khyod chos nyon cig /tshul khrims kyang nos shig /sku gzugs dang dge 'dun dag kyang mthong bar byas la de la sbyin pa yang byos shig ces
203b7(mdo sde): bskul nas/ de la ma dad mi dga' ste nan gyis bskul ma btab pa dang / de khros nas bdag dkon mchog gsum dang / dge ba'i ming yang mi thos pa zhig tu song na ci ma rung zhes smras na/ tshe 'phos
203b8(mdo sde): ma thag tu dud 'gro'i skye gnas su skye'o/ /de la gang lha dang mi'i rgyur gyur pa'i dge ba'i phyogs la brtson pa de ni nad kyis kyang shin tu gdung bar mi 'gyur te/ tshe'i dus byas pa na sems kyang mi 'khrugs
204a1(mdo sde): kyi nad g.yog dang bshes gnyen dag gis 'chi bar rtogs na/ khyod dam pa'i chos thos par 'dod dam/ sku gzugs mthong bar 'dod dam/ dge slong dag las mdo sde 'am/ tshigs su bcad pa
204a2(mdo sde): dag mnyan par 'dod dam/ khyod tshul khrims nod par dga' 'am/ sangs rgyas dang dge 'dun la longs spyod 'bul bar dad dam zhes bskul na/ de dag kun la dad zhes zer na/ gzhan yang sangs rgyas kyi
204a3(mdo sde): sku gzugs la yon phul na tshang rgya bar 'gyur ro/ /chos la mchod cing longs spyod phul na gang nas gang du skyes pa'i gnas thams cad du shes pa dang ldan te/ chos kyi mtshan nyid khong du chud cing rtogs par
204a4(mdo sde): 'gyur ro/ /dge 'dun la longs spyod kyi sbyin pa byas na/ gang nas gang du skyes kyang rin po che dang longs spyod chen po yid bzhin du ldan par 'gyur ro zhes nad pa la gtam byas nas/ nad pa rab tu dga'
204a5(mdo sde): mgu rangs te/ bdag skye ba thams cad du dkon mchog gsum dang phrad cing chos thos pa dang / thos nas kyang khong du chud cing rtogs par gyur cig ces smon lam btab na/ tshe'i dus byed de mi'i nang
204a6(mdo sde): du skye'o/ /gang zhig lhar skye ba'i rgyur 'gyur ba'i dge ba'i phyogs rgya che bar bskyed pa sbyin pa dang / tshul khrims rnam par dag pa/ chos nyan par dga' ba/ dge ba bcu la spyod pa'i gang zag de ni
204a7(mdo sde): tshe'i dus byas pa na bde bar nyal bzhin du sangs rgyas kyi sku gzugs dang / lha'i pho brang dang / lha'i bu mo dag mthong zhing lha'i rol mo dag thos te/ mdangs kyang shin tu bzang ba dang / lag pa
204a8(mdo sde): gyen du 'degs pa dang / de'i tshe'i dus byas nas lha'i gnas su skye'o/ /khyim bdag sar phag gi chung ma de rang gi lus la chags pas/ de'i tshe'i dus byas ma thag tu phyir yang bud med kyi lus de la sbrul
204b1(mdo sde): du skyes te/ sbrul de las tshe'i dus byas nas sems can dmyal ba chen po'i sdug bsngal dpag tu med pa myong bar 'gyur ro/ /dge slong des slob dpon la yang gsol pa/ bdag gi sha la za ba'i bud med
204b2(mdo sde): de su lags/ maud gal gyi bus smras pa/ mnyan du yod pa na dge bsnyen ma zhig la bran mo zhig yod do/ /dge bsnyen ma des tshul khrims rnam par dag pa'i dge slong zhig /dbyar zla ba gsum mchod pa 'bul
204b3(mdo sde): bar spyan drangs te/ phyogs cig tu gnas khang byas te bzhag nas/ nyin gcig bzhin du kha zas ro brgya dang ldan pa dri bsung du ldan pa sna tshogs sbyar te/ dro khar dus su bran mo bskyel su btang ngo / /
204b4(mdo sde): bran mo des dben par phyin pa dang / zas zhim po rnams zos nas lhag ma dge slong de la phul lo/ /phyis dge bsnyen mas bran mo de mdog bzang shing sha skyes pa mthong nas/ khyod kyis dge slong la phul ba'i kha
204b5(mdo sde): zas lhag mar ma byas sam zhes dris na/ jo mo bdag la yang dad pa'i sems cung zad kyang mchis te/ ngan par lta ba ni ma lags na ci'i slad du dge slong la 'bul ba'i kha zas lhag par bgyid/
204b6(mdo sde): dge slong gis ma 'ogs pa'i lhag ma 'tshal to/ /ci ste bdag gis 'tshal bar gyur na bdag gar skyes kyang bdag gi sha la bdag za bar shog shig ces smras pas/ de'i rgyu de'i rkyen kyis sngar rnam par smin
204b7(mdo sde): pa 'di myong nas/ sems can dmyal ba chen por dpag tu med pa'i sdug bsngal gdod myong bar 'gyur ro/ /dge slong des gsol pa/ shing chen po la srin bu mang pos za zhing mi snyan pa'i sgra chen
204b8(mdo sde): po grags pa de su lags/ smras pa/ li ta zhes bya ba'i dge 'dun gyi las byed pa'i dge slong de yin te/ dge 'dun gyi dkor la spyod cing me tog dang / 'bras bu za ba dang / mthong ba dag khyim
205a1(mdo sde): pa'i phyogs su byin pas/ rnam par smin pa mi bzad pa 'di myong nas tshe'i dus byas ma thag tu sems can dmyal ba chen por skyes te/ shing la za ba'i srin bu de dag ni dge slong gis
205a2(mdo sde): byin pa thob pa'i mi rnams yin no/ /dge slong des yang gsol pa/ mi zhig la mi mang pos bskor te/ mdas gtsugs nas lus cig tu 'bar ba de su lags/ maud gal gyis smras pa/ mi
205a3(mdo sde): zhig gis rngon pa byed cing ri dgas mang du bsad pas sdug bsngal 'di lta bu nyams su myong bar gyur te/ de nas tshe 'phos nas sems can dmyal ba chen por skyes te/ de las thar ba'i dus ni shin tu
205a4(mdo sde): dka'o/ /dge slong gis yang gsol pa/ ri chen po la ral gri dang mtshon kar rgyugs te 'chi ba de su lags/ maud gal gyis smras pa/ rgyal po'i blon po shin tu dpa' ba yin te re shig mtshon
205a5(mdo sde): rnon po dang ral gri dang mdung dang / shag ti'i khar rgyug ste/ de nas tshe 'phos nas sems can dmyal ba chen por sdug bsngal yun ring por myong bar 'gyur ro/ /dge slong des gsol pa/
205a6(mdo sde): rus pa'i ri chen po de su lags/ maud gal gyis smras pa/ khyod shes par 'dod na de ni khyod kyi lus snga ma'i rus pa yin no/ /dge slong gis de skad ces thos nas shin tu skrag ste/ ba spu
205a7(mdo sde): kun langs nas rngul yang byung ste/ slob dpon la smras pa/ bdag gi snying ma gas par sngon gyi las kyi rgyu dang rkyen bstan du gsol/ mau gal gyis smras pa/ skye shi 'khor ba'i mtha'
205a8(mdo sde): dang mu med de/ dge sdig las kyang zhig cing med par mi 'gyur bas/ las ci dang ci byas pa'i rnam par smin pa yang de dang de dag gdon mi za bar myong bar 'gyur ro/ /sngon 'das pa'i dus
205b1(mdo sde): na 'dzam bu gling 'dir rgyal po chos kyi 'phags pa zhes bya ba zhig yod de/ sbyin pa dang / tshul khrims la dga' ba/ chos nyan par mos pa/ shin tu snying rje ba'i sems dang ldan pa/ rang bzhin
205b2(mdo sde): gyis mi gtum pa/ sems can gyi srog mi gcod pa dang / rgyal po'i mtshan dang ldan pa dam pa'i chos kyi srid 'tsho ba/ lo nyi shu tsam lon pa dang / de la re zhig gi skabs su mi dang mig mangs
205b3(mdo sde): kyis rtse ba las/ mi zhig la nyes pa chen po byung nas blon po rnams kyis mi zhig khrims las 'gal ba'i nyes pa chen po bgyis na/ ci ltar bgyi zhes gsol pa dang / rgyal pos khrims bzhin du
205b4(mdo sde): gyis shig ces bsgo nas/ blon po rnams kyis khrims dang sbyar nas bsad pa thug pas mi de bsad do/ /rgyal po mig mangs kyis rtse ba zin pas blon po la nyes pa byed pa'i mi de ga re zhal lce bcod
205b5(mdo sde): do zhes byas na/ blon po rnams kyis bdag cag gis khrims dang sbyar te bkum lags so zhes smras so/ /rgyal pos de skad ces smras pa thos nas/ 'khams te sa la 'gyel ba dang / blon po
205b6(mdo sde): rnams kyis chus btab nas phyir langs te/ mchis ma blags nas 'di skad ces smras so/ /pho brang gi slas dang / glang po che dang / rta dang rin po che sna bdun la stsogs pa thams cad ni 'dir lus
205b7(mdo sde): kyi/ nga 'ba' zhig sems can dmyal bar sdug bsngal rnams myong bar 'ong ba lta/ bdag rgyal po ma byas pa'i tshe na yang pho brang 'di na rgyal po'i srid 'tsho zhing bzhugs/ bdag ring por mi thogs
205b8(mdo sde): par shi na yang de bzhin du rgyal po'i srid 'tsho bar 'gyur te/ bdag ni mi bsad pas na rigs ngan gyi rgyal po yin te/ skye ba thams cad du bdag gar 'gro bar 'gyur/ da ni rgyal po yang mi 'dod do zhes smras
206a1(mdo sde): nas/ rgyal po'i thabs btang te ri la bdag srung zhing rgyal po de 'dug pa las/ rgyal po de'i tshe'i dus byas nas/ rgya mtsho chen por chu srin zhig tu skyes te/ lus che ste dpag tshad bdun
206a2(mdo sde): brgya yod do/ /rgyal po 'am blon po 'ang rung mthu rtsal skyes te/ sems can gyi srog gcod dam/ 'dod pa dang bral ba'i las byas sam/ sems can la 'tshe ba'i las byas na/ shi ma thag tu
206a3(mdo sde): phal cher chu srin du skyes te de'i lus la srin bu mang po gnas so/ /de'i lus g.ya' bas shal gyi ri la snyog shing drud pa dang / srin bu mang po shi ba'i khrag gis rgya mtsho yang brgyang grags brgya tsam
206a4(mdo sde): dmar por byas so/ /sdig pa'i las des de dag tshe 'phos nas sems can dmyal bar ltung bar 'gyur ro/ /chu srin de lan gcig gnyid kyi log na lo brgya na lan cig sangs te/ bkres pa dang skom
206a5(mdo sde): pas nyen nas kha gdangs pa dang / rgya mtsho'i chu khar 'gro ba ni chu chen po rgya mtshor 'bab pa dang 'dra'o/ /de'i tshe na tshong pa lnga brgya tsam zhig rgya mtshor zhugs te/ rin po che len du song ba las
206a6(mdo sde): chu srin kha gdangs pa dang phrad nas/ gru yang shin tu mgyogs par chu srin gyis za 'dod pa'i khar song ngo / /tshong pa rnams skad chen po phyung ste ngus nas gcig la gcig 'di skad ces smras so/ /
206a7(mdo sde): bdag ni gdon mi za bar 'chi bar 'gyur gyi/ so so nas ji ltar rten pa dran par gyis shig ces smras pa dang / de dag la las ni sangs rgyas dang chos dang dge 'dun gyi mtshan nas brjod/ kha cig
206a8(mdo sde): gis ni 'jig rten gyi lha dang / ri gtsang po dang lha ma yin dang / pha ma dang / chung ma dang / bu dang / bu mo dang / phu nu dang / gnyen po'i ming bos nas bdag cag gis ni deng mthong ba tha ma 'di las
206b1(mdo sde): 'dzam bu'i gling gtan du mi mthong ngo zhes smras so/ /de'i tshe de dag chu srin gyi khar song la khad pa dang / thams cad kyis dus gcig tu sangs rgyas la phyag 'tshal lo zhes brjod pa dang / chu srin gyis sangs
206b2(mdo sde): rgyas la phyag 'tshal lo zhes brjod pa'i sgra thos ma thag tu kha btsums te/ chu 'bab pa yang chad par gyur nas/ tshong pa de dag shi ba las sos par gyur to/ /chu srin de ltogs nas de nyid du tshe 'phos
206b3(mdo sde): ste/ rgyal po'i khab tu srin bu zhig su skyes te/ chu srin gyi ro rgya mtsho'i ngogs su phyir byung nas/ nyi mas gdungs/ char pas brlan nas/ sha zad par gyur pa'i rus pa ni 'di yin no/ /dpal
206b4(mdo sde): skyes 'di ltar rig par gyis shig / de'i tshe de'i dus na/ rgyal po chos kyi 'phags pa ni khyod yin no/ /mi bsad pa'i rkyen kyis rgya mtsho chen por chu srin du skyes so/ /khyod kyi da yang phyir mi'i lus thob
206b5(mdo sde): pa 'dis 'khor ba la rgyab kyis ma phyogs na/ 'di nas tshe 'phos ma thag tu sems can dmyal bar 'gro ste thar bar shin tu dka'o/ /dge slong dpal skyes des bdag gi lus rnying pa yang mthong /
206b6(mdo sde): de skad ces bstan pa yang thos nas 'khor bas shin tu skrag ste/ gang la nan tan byed pa'i chos de la mthar gyis yid la byas nas sems rtse gcig la gnas te/ lus rnying pa mthong bas mi rtag
206b7(mdo sde): pa'i chos khong du chud de/ 'khor ba la rgyab kyis phyogs par rtogs nas/ kun nas nyon mongs pa'i zag pa thams cad zad de/ dgra bcom par gyur to/ /maud gal yang shin tu dga' nas
206b8(mdo sde): smras pa/ chos kyi sras khyod kyis ni bya ba thams cad yid la byas kyi/ sngar 'dir 'ongs pa ni nga'i mthus 'ongs so/ /da ni phyir khyod bdag gi mthus 'dong ngo zhes smras nas/ de'i tshe maud gal
207a1(mdo sde): steng gi nam mkha' la 'phags pa dang / dge slong dpal skyes kyang slob dpon gyi phyir bzhin du 'ongs pa/ bya pha'i phyir bzhin du 'phrul gu 'brang ba dang 'dra bar 'od ma'i tshal gang na ba der
207a2(mdo sde): 'ongs so/ /de'i tshe dge slong gzhon nu dag gis dgra bcom par mi shes pas/ sngon bzhin du dpal skyes la mtho tsam yang spyod lam ma nyams ste cang mi smra'o/ /bcom ldan 'das kyis de lta bur gyur pa
207a3(mdo sde): mthong nas/ dge slong gzhon nu rnams kyis 'di las mi 'byung ba dang / dge slong rgan po'i yon tan grags par bya ba'i phyir/ 'khor mang po'i nang du dge slong dpal skyes la tshur shog ces bka' stsal nas/
207a4(mdo sde): khyod rgya mtsho'i ngogs su phyin tam zhes bka' stsal te/ /dpal skyes kyis gsol pa/ rgya mtsho'i ngogs su mchis so/ /rgya mtsho'i ngogs na ci mthong smros shig ces bka' stsal pa dang /
207a5(mdo sde): dge slong gis ci dang ci mthong ba rgyas par gsol pa dang / bcom ldan 'das kyis legs so legs so zhes bya ba gnang nas/ dpal skyes khyod kyis de dag mthong ba bden no/ /khyod kyis da ni
207a6(mdo sde): 'khor ba'i sdug bsngal yongs su spangs te/ mya ngan las 'das pa'i bde ba thob pas lha dang mir bcas pa'i mchod pa'i gnas su gyur to/ /dge slong khyod kyis bya ba thams cad yongs su
207a7(mdo sde): rdzogs so zhes bka' stsal nas/ dge slong gzhon nu de dag gis bcom ldan 'das kyis de skad ces bka' stsal pa thos nas/ shin tu 'gyod cing mi dga' ba skyes te/ 'di lta bu mkhas pa
207a8(mdo sde): shes rab can/ 'phags pa la bdag cag shes rab med pas 'tshe ba dang / mtho tsam par bgyis so/ /bdag cag kha na ma tho ba'i rnam par smin pa 'byung bar 'gyur ro zhes smras nas/
207b1(mdo sde): dge slong gzhon nu dag /dge slong dpal skyes ga na ba der song ste phyin pa dang / lus smad lnga sa la gtugs ste phyag 'tshal nas 'di skad ces smras so/ /skyes bu dam pa dag ni snying rje dang lhan cig skyes
207b2(mdo sde): te/ btsun pa khyod skyes pa yang snying rje chen po dang lhan cig tu skyes pa lags na/ bdag cag la thugs brtse ba'i slad du bdag cag khyod la 'thol 'tshangs bgyi'o zhes smras pa dang / dge slong des kyang
207b3(mdo sde): bdag gi lus la yang mi dga' ba'i bsam pa med kyi/ tshangs par gyur cig ces smras so/ /de nas dge slong dpal skyes kyis dge slong gzhon nu de rnams shin tu 'gyod cing gnong bkur ba'i
207b4(mdo sde): sems dang ldan par rtogs nas/ dge slong de dag la dam pa'i chos bstan to/ /de dag gis 'khor ba la rgyab kyis phyogs pa'i chos thos nas brtson pa dang 'bad pas nan tan byas te/
207b5(mdo sde): kun nas nyon mongs pa'i zag pa kun zad nas dgra bcom par gyur to/ /de nas khyim bdag dpal skyes kyang rgyal po'i khab tu shin tu grags par gyur to/ kun gyis ngo mtshar ya mtshan du gyur
207b6(mdo sde): nas/ khyim bdag rgad po ci yang mi shes pa yang / sangs rgyas kyi bstan pa la rab tu byung nas dgra bcom par gyur te/ de lta bu'i dam pa'i chos kyang ston zhes brjod do/ /de'i tshe na rgyal po'i
207b7(mdo sde): khab de na gnas pa'i mi dag phal cher bsam pa dag pa'i sems bskyed nas/ kha cig ni bu dang / bu mo dang / bran pho dang / bran mo la stsogs pa rab tu byung bar gnang ngo / /kha cig ni bdag
207b8(mdo sde): nyid rab tu byung bar gsol nas/ thams cad rab tu dga' ste/ rjes su yid rang bar gyur to/ /de bas na rab tu byung ba'i yon tan ni tshad med grangs med de/ dpal skyes lta bu lo brgya lon nas
208a1(mdo sde): rab tu byung nas/ de lta bu'i yon tan chen po dang ldan par gyur na/ gzhon nu dar la bab par rab tu byung na 'bras bu chen po mchog dam pa rnyed pa lta ci smos/ chos la brtson
208a2(mdo sde): pa dag ni rab tu byung bar bya'o/ /rab tu byung ba'i yon tan bsngags pa'i le'u ste/ bco lnga pa'o// // bam po lnga pa/ tshul khrims
208a3(mdo sde): bsrung ba dag ni lus dang srog stor yang bla'i nam du yang tshul khrims nyams par mi byed do/ /de ci'i phyir zhe na/ tshul khrims ni byang chub tu 'jug pa'i rtsa ba zag pa med pa'i mchog /mya ngan
208a4(mdo sde): las 'das par bde bar 'gro ba'i lam mo/ /tshul khrims dag par bsrungs pa'i bsod nams ni tshad med dpag tu med do/ /dper na rgya mtsho chen po ni tshad med mtha' med do/ /
208a5(mdo sde): tshul khrims bsrungs pa'i bsod nams kyang tshad med mtha' med do/ /dper na rgya mtsho ni lha ma yin dang / ru sbal dang / chu srin dang / chu'i ris su gtogs pa'i sems can chen po'i
208a6(mdo sde): gnas su gyur pa ltar/ tshul khrims kyang de dang 'dra ste/ theg pa gsum la gnas pa'i skye bo chen po mang du gnas so/ /dper na rgya mtsho chen po'i nang na gser dang / dngul dang / bai DU r+ya
208a7(mdo sde): la sogs pa rin po che mang po yod pa bzhin du/ tshul khrims kyi rgya mtsho yang de dang 'dra ste/ mi rtag pa'i gzhi dang byang chub kyi phyogs kyi chos sum bcu rtsa bdun dang / bsam gtan dang /
208a8(mdo sde): ting nge 'dzin la stsogs pa'i rin po che mang po yod do/ /dper na rgya mtsho chen po'i gting yang rdo rje yin la/ tha ma yang rdo rje'i ra bas bskor te chu bo bzhi 'bab kyang / mi 'grib mi lud
208b1(mdo sde): pa ltar/ tshul khrims kyi rgya mtsho yang de dang 'dra ste/ 'dul ba rdo rje lta bus ni gting byas/ chos mngon pa'i ris ni mtha' bskor/ mdo sde bzhi chu bo lta bur 'bab kyang / 'phel ba yang med/
208b2(mdo sde): 'grib pa yang med do/ /rgya mtsho ci'i phyir mi lud ce na/ mtshams med pa'i sems can dmyal ba pa'i mes rgya mtsho skams pas na/ de'i phyir rgya mtsho'i chu mi lud do/ /chu bo rtag tu 'bab
208b3(mdo sde): pas mi 'grib bo/ /tshul khrims kyi rgya mtsho yang bag yod pas mi skye ste/ yon tan dang ldan pas mi 'grib bo/ /de bas na gang tshul khrims srung ba de'i yon tan ni rab tu mang
208b4(mdo sde): bar rig par bya'o/ /bcom ldan 'das mya ngan las 'das nas/ yul an ta zhes bya ba na/ dge slong bsod snyoms pa dgon pa la gnas par dga' ba/ spyod lam dang ldan pa
208b5(mdo sde): zhig yod do/ /dge slong bsod snyoms pa ni sangs rgyas kun gyis bsngags kyis/ phal gyi nang na gnas pa ma yin no/ /de ci'i phyir zhe na/ dge slong bsod snyoms pa ni 'dod pa nyung
208b6(mdo sde): zhing chog shes pa te/ ci yang mi stsogs shing za cig pa/ bla khab med pa/ chos gos gsum pa la sogs spyod do/ /btsun pa'o/ /gtso bo'o/ /dge 'dun gyi nang na gnas pa'i
208b7(mdo sde): dge slong ni 'dod pa mang ba/ chog mi shes pa/ ser sna byed pa/ ci la yang chags pas grags pa chen po thob par mi 'gyur ro/ /dge slong snyoms pa de yon tan spyod par ldan te/
208b8(mdo sde): dge slong gi 'bras bu thob nas mngon par shes pa drug dang / rig pa gsum dang / rnam par thar pa brgyad la gnas te/ spyod lam kun mdzes pas kun tu grags par gyur to/ /de'i tshe yul
209a1(mdo sde): an ta zhes bya ba na/ dge bsnyen dkon mchog gsum la shin du dad pa/ srog mi gcod pa/ ma byin par mi len pa/ 'dod pas log par mi g.yem pa/ brdzun du mi smra ba/
209a2(mdo sde): smyo ba'i khu ba chang mi 'thung ba'i khrims lnga bsrung ba/ yon tan dang ldan pa zhig yul de na 'dug pa las/ dge bsnyen des dge slong bsod snyoms pa de/ tshe cig gi bar du 'tsho ba sbyar ba'i bsod
209a3(mdo sde): nams ni myong bar 'gyur ro snyam nas/ gal te bdag gis khyim du spyan drangs te/ lam du grang ba dang tsha bas nyon mongs te/ bsgom pa'i bar chad du yang 'gyur la/ phyis rnam par smin pa myong
209a4(mdo sde): ba na yang bdag gis bsams shing don du gnyer dgos pa thob par 'gyur ro/ /gal te 'tsho ba gnas su skyes na/ phyis rnam par smin pa yang don du gnyer mi dgos par thob par 'gyur ro snyam
209a5(mdo sde): bsams nas/ dge bsnyen de dad pa'i sems kyis zhal zas ro brgya dang ldan pa'i dri bsung dang kha dog tu ldan pa sna tshogs bshams te/ nyin cig bzhin du skyel te/ /dge slong la bzang ngan
209a6(mdo sde): rnam pa bzhis brtag dka' ba ni/ ji ltar a mra'i 'bras bu smin nam ma smin brtags dka' ba bzhin no/ /dge slong kha cig spyod lam shin tu mdzes shing gom pa dal gyis 'gro ba gnya'
209a7(mdo sde): shing gang las mi lta yang nang 'dod chags dang / zhe sdang dang / gti mug tu bcas la chos ma yin pa spyod cing tshul khrims nyams pa yang yod de/ de ni a mra'i 'bras bu phyi rol smin la
209a8(mdo sde): nang ma smin pa dang 'dra'o/ /dge slong kha cig ni phyi rol gyi spyod lam rtsing la spyod lam dang mi ldan na yang dge sbyong gi spyod pa dang yon tan du ldan te/ bsam gtan dang / ting nge 'dzin dang /
209b1(mdo sde): shes rab tu ldan pa yod de/ de ni a mra'i 'bras bu nang smin la phyi rol ma smin pa dang 'dra'o/ /dge slong kha cig ni spyod lam rtsing la nyes pa byed cing / tshul khrims kyang nyams la/ nang yang
209b2(mdo sde): 'dod chags dang zhe sdang dang / gti mug dang / ser sna dang phrag dog dang bcas pa yod de/ de ni a mra'i 'bras bu phyi rol yang ma smin la nang yang ma smin pa dang 'dra'o/ /dge slong kha cig ni spyod lam
209b3(mdo sde): mdzes shing tshul khrims dang yang ldan la/ nang yang dge sbyong gi yon tan tshul khrims dang / ting nge 'dzin dang / shes rab tu ldan pa yang yod de/ de ni a mra'i 'bras bu phyi nang gnyis ka
209b4(mdo sde): smin pa dang 'dra'o/ /bsod snyoms pa'i dge slong de phyi nang gnyis ka dang ldan pa yang de dang 'dra ste/ yon tan dang spyod pa yongs su rdzogs pas thams cad kyis rim gro dang / bkur sti byed
209b5(mdo sde): do/ /de'i tshe yul de na khyim bdag cig dkon mchog gsum la shin tu dad pa zhig la bu khye'u zhig yod de/ des 'di snyam du bsams so/ /bdag gi bu 'di rab tu byung gi ston pa mkhas
209b6(mdo sde): pa zhig btsal lo/ /de ci'i phyir zhe na/ dge ba'i bshes gnyen la bsten pa ni dge ba yang 'phel bar 'gyur ro/ /sdig pa'i grogs po la bsten pa ni sdig pa'i chos skye bar 'gyur te/
209b7(mdo sde): dper na rlung gi rang bzhin ni mi ldog mod kyi/ tsan dan gyi tshal lam/ tsam pa ka'i tshal nas 'ongs na/ rlung de las dri bsung zhim pa bro'o/ /gal te mnam zhing brtsogs pa'i rlung ro sum
209b8(mdo sde): pa'i phyogs nas 'ongs na/ rlung de yang mnam mo/ /dper na gos gsar pa yang spos kyi snod du bcug na gos de la yang spos bro'o/ /gal te mnam pa bsum pa'i nang du bcug na gos de
210a1(mdo sde): yang mnam mo/ /dge ba'i bshes gnyen la bsten na dge ba yang phyir zhing 'phel gyi sdig pa'i grogs po la bsten na sdig pa skye zhing 'phel bar 'gyur gyis/ de bas na bdag gi bu 'di
210a2(mdo sde): yang dge slong btsun pa 'di la 'bul te rab tu byung ngo snyams bsam nas/ dge slong de gang na ba der song ste 'di skad ces smras so/ /bdag gi bu 'di rab tu byung ba dad na/ btsun pas thugs brtse
210a3(mdo sde): bar dgongs te rab tu byung bar gsol/ gal te mi gnang na slar yang khyim du khrid de mchi'o/ /de nas dge slong gis 'phrul gyi spyan gyis brtags na/ khye'u 'di rab tu byung na tshul khrims dag
210a4(mdo sde): par srung zhing sangs rgyas kyi chos 'phel bar rtogs nas rab tu byung ste/ dge tshul du byas so/ /de'i tshe na 'tsho ba sbyor ba'i dge bsnyen de la khyim bdag mdza' bo zhig yod de/ khyim
210a5(mdo sde): bdag des dus kyis ston mo zhig sbyar nas/ dge bsnyen dang de'i chung ma dang / bu dang bu mo dang / bran pho dang / bran mo dang / khyim gang gi mi kun bos so/ /phyir nyin mgron du 'gro ba las/
210a6(mdo sde): dge bsnyen de 'di snyam du bsams so/ /bdag cag kun mgron du 'gro na khyim 'di sus bsrung / gal te nan gyis 'ga' zhig bzhag na/ de'i sgor phab ste skal ba chad par 'gyur
210a7(mdo sde): gyi de la su zhig 'dug par dga' na/ mgron las slar log ma thag tu drin gzo zhing lan bya'o zhes smras pa dang / dge bsnyen de'i bu mo zhig yod pa des pha ma la 'di skad ces smras so/ /
210a8(mdo sde): khyim mi 'di dag thams cad mgron du mchi bar bgyi ste/ bdag gis khyim bsrung ngo zhes smras nas/ phas kyang shin tu legs so legs so/ /khyod kyis khyim bsrung na/ khyod kyi ma dang
210b1(mdo sde): mi 'dra ba med de ster ba 'am nyes pa byung gis mi dogs so zhes smras nas/ khyim gang gi mi kun mgron du 'dong ngo / /bu mos kyang sgo rnams dam du bcad/ des gcig pu khyim du 'dug go /
210b2(mdo sde): de'i nyin par dge bsnyen de brel bas bsod snyoms bskyel ba brjed nas/ de'i tshe dge slong de 'di snyam du nyi ma yang yol la khad pa dang / khyim pa don mang bas brjed pa lta srid dam/ zan
210b3(mdo sde): mi za ba'i mi rigs kyi len du btang ngo snyam bsams nas/ dge tshul de bsod snyoms len du btang ngo / /dge tshul de la slob dpon gyis bsgo ba/ khyod spyod lam shin tu bsdams te/
210b4(mdo sde): bcom ldan 'das kyis gsungs pa ltar grong nas bsod snyoms longs shig ci ltar bung ba rnams me tog gi kha dog dang dri bsung la mi gnod pa bzhin/ chags par ma byed par khyim nas bsod snyoms
210b5(mdo sde): longs shig gzugs dang / sgra dang dri dang ro dang / reg bya la ma chags par dbang po rnams bsrungs shig /gal te tshul khrims bsrungs na gdon mi za bar 'bras bu thob par 'gyur gyis/
210b6(mdo sde): lha sbyin lta bu mdo sde mang po kha don shes kyang / nyes par byas ste tshul khrims nyams te/ mtshams med pa'i sems can dmyal bar skyes so/ /ko ka li ka lta bur skur pa 'debs shing
210b7(mdo sde): tshul khrims nyams pa de yang sems can dmyal bar skyes so/ /tsu'u ban ta lta bu tshigs su bcad pa gcig las mi shes mod kyis/ tshul khrims bsrungs pas dgra bcom par gyur to/ /
210b8(mdo sde): tshul khrims ni mya ngan las 'da' ba'i sgor 'jug cing shin tu bde ba'i rgyur 'gyur te/ dper na bram ze'i chos kyi zla ba gsum 'am/ zla ba bzhi'i bar du chos ston byed de/ de yang bram
211a1(mdo sde): ze mkhas pa/ rig pa dang ldan pa/ tshul khrims bsrungs pa/ tshangs par spyod pa dag 'bod kyis thams cad ni ma yin no/ /gang ston mo la 'ongs pa lag pa'i khrig ma la ke'u
211a2(mdo sde): le'i rgyas 'debs so/ /bram ze cig yon tan dang ldan yang rang bzhin gyis sred pa can zhig yin pas/ sbrang rtsi dang mngar ba la chags pas khrig ma la rgyas btab pa bldags te mi snang bar
211a3(mdo sde): byas so/ /phyir nyin ston mo 'dus nas sgo bas rgya bltas na/ kun tu rgyu de la rgya med par gyur nas/ sgo bas kyang nang du ma btang bas/ khyod kyi rgya ga re zhes dris na/ mngar bas bldags
211a4(mdo sde): te med par byas so zhes smras so/ /de ltar kun du rgyu de mngar ba cung zad tsam la chags pas/ zla ba bzhi'i ston mo kha zas kha dog dang dri bsung dang ldan zhing / dri zhim po rnam pa sna tshogs
211a5(mdo sde): dang / yon tan rin po che mang po yang shor gyis/ khyod kyang de lta bu'i cung zad la chags pa'i phyir tshul khrims kyi phyag rgya nyams par ma byed cig /lha dang mi'i 'dod pa lnga'i ro zhim po dang /
211a6(mdo sde): zag pa med pa dang / byang chub kyi phyogs kyi chos sum bcu rtsa bdun dang / mya ngan las 'das pa'i bde ba dang / chos rin po che tshad med pa dag stor bar gyur ta re/ dus gsum gyi sangs
211a7(mdo sde): rgyas kyi tshul khrims nyams shing dkon mchog gsum dang / slob dpon dang / dge 'dun gyi rigs sun par ma byed cig ces bsgo ba dang / slob dpon gyi rkang pa la mgo bos phyag
211a8(mdo sde): 'tshal te/ de'i khyim du song ngo / /der phyin pa dang / sgo brdungs na bu mos su yin zhes bsgo'o/ /dge tshul gyis bdag slob dpon gyi bsod snyoms len du 'ongs so zhes smras pa
211b1(mdo sde): dang / bu mo de rab tu dga' nas de ni re ba rnyed do snyam nas sgo phyes te/ dge tshul nang du 'ongs pa dang / bu mo yang lo bcu drug las ma lon te/ mnga' byad legs pa dang / blta na sdug pa/
211b2(mdo sde): mdzes pa bzang ba zhig ste/ 'dod chags kyis bslu'o snyam ste/ dge tshul de'i mdun du bslu ba rnam pa mang po byas te/ shin tu 'dod pas dge tshul de la btegs so/ /dge tshul des
211b3(mdo sde): 'di snyam du bu mo 'di rlung nad langs sam/ smyos sam/ 'on te bu mo 'di 'dod chags kyis gdungs te/ 'dod chags kyi mes nga'i tshul khrims tshig par byed dam snyam bsams nas/ shin tu
211b4(mdo sde): bsdams te mdangs kyang ma gyur par 'dug go/ /bu mo des lus smad lnga sa la gtugs nas phyag byas te/ dge tshul la 'di skad ces smras so/ /bdag rtag tu re ba yang deng gi dus grub bo/ /
211b5(mdo sde): bdag khyod la smra ba zhig yod de/ rtag tu dran pa la skabs ma rnyed do/ /khyod kyang rtag tu bdag la dgongs pa 'dra na/ bdag gi re ba bskang du gsol/ khyim 'di'i nang na rin po che dang gser dang
211b6(mdo sde): dngul dang / bang mdzod mang po ni rnam thos kyi bu'i gter dang 'dra bar yod kyang bdag po med kyis/ khyod khyim dang bcas pa'i bdag po mdzad du gsol/ bdag khyod kyi khol mo bgyis te/
211b7(mdo sde): bkur sti dang rim gro bgyis/ 'di las mi 'gal zhing bdag gi re ba bskang du gsol/ dge tshul gyis bsam pa/ bdag gi sdig pa'i las ci zhig bskyed na/ 'di lta bu'i rkyen dang phrad
211b8(mdo sde): par gyur/ bdag lus dang srog yal ba yang bla'i/ dus gsum gyis sangs rgyas kyis bcas pa'i tshul khrims nyams par mi bya'o/ /sngon dge slong dag smad 'tshong ma'i nang du phyin kyang
212a1(mdo sde): me'i nang du mchongs kyang bla'i/ tshul khrims nyams par mi byed do/ /gzhan yang dge slong dag ni mi rgod kyis bcom nas/ rtswa la btags te rlung gis bshud cing nyi mas bsregs
212a2(mdo sde): pa dang / srin bu mang pos za yang tshul khrims bsrung ba'i phyir rtswa gcod cing mi 'gro'o/ /bya gag gis nor bu med par dge slong gis mthong yang / tshul khrims bsrung ba'i phyir sdug bsngal myong
212a3(mdo sde): bar byed kyang gtam mi zer ro/ /gru zhig pa las dge slong gis shing leb la 'jus yang / tshul khrims bsrungs ba'i phyir shing leb de dag dge slong grogs po gral mtho ba la phul nas/ rgya mtshor
212a4(mdo sde): shi ba la stsogs pa de dag 'ba' shig sangs rgyas kyi nye gnas su tshul khrims bsrungs pa yin gyis/ bdag cag bsrungs pa ma yin nam/ de bzhin gshegs pa yang de 'ba' zhig gi ston
212a5(mdo sde): pa yin gyi bdag cag gi ston pa ma yin nam/ dper na tsam pa ka'i me tog zar ma dang lhan cig tu btsir na dri zhim po zar ma'i mar bro bar 'gyur te/ bdag kyang de lta ma yin nam/
212a6(mdo sde): dge ba'i bshes gnyen gyis yongs su zin na/ ci'i phyir deng 'dir sdig pa mi dge ba'i chos byed par 'gyur/ lus dang srog yal yang bla'i/ nam du yang tshul khrims nyams shing
212a7(mdo sde): sangs rgyas dang / chos dang / dge 'dun dang / pha ma dang / slob dpon dang / bla ma'i rigs sun par mi bya'o/ /yang bsams pa/ gal te bdag bros na ni bu mo de 'dod chags kyis gdungs
212a8(mdo sde): pas khrel dang ngo tsha yang med de/ pha rol tu bdag zin nas bdag la skur pa 'debs par 'gyur te/ grong mi dag gis mthong na sun 'byin par 'gyur gyis/ bdag ni nges par khang pa 'di
212b1(mdo sde): nyid du tshe 'phos par bya'o snyam bsams nas/ bu mo de la 'di skad ces smras so/ /sgo dag dam du chod cig bdag ni khang pa gcig gi nang du bya ba cung zad yod pa de byas nas khyod dang phrad par bya'o
212b2(mdo sde): zhes bsgo nas/ bu mo phyir sgo bcod du song ba'i 'og tu dge tshul khang pa cig gi nang du zhugs nas sgo gtan dam du bcug ste/ nang nas spu gri rnyed pas rab tu dga' ste lus la gyon pa'i gos rnams
212b3(mdo sde): phud nas rdang la bzar te thal mo sbyar nas grong khyer ku sha gang na sangs rgyas mya ngan las 'das pa'i gnas logs su pus mo sa la btsugs nas/ 'di skad ces yi dam bcas so/ /bdag
212b4(mdo sde): gis ni sangs rgyas dang / chos dang / dge 'dun spong ba ma lags/ mkhan po dang / slob dpon spong ba ma lags/ tshul khrims spong ba ma lags kyis/ tshul khrims bsrungs ba'i slad du lus
212b5(mdo sde): 'di spong ngo / /bdag gar skyes kyang sangs rgyas kyi bstan pa la rab tu byung ba dang / tshangs par spyod pa rnam par dag pa dang / zag pa zad pa dang / 'bras bu grub par gyur cig ces smon lam btab
212b6(mdo sde): nas/ rang gi 'gul ba bcad nas tshe 'phos so/ /khrag gis g.yogs nas lus kyang khrag gis dmar por gyur te/ de'i tshe na bu mos bsam pa/ ring bar thogs snyam nas sgo'i
212b7(mdo sde): drung du song ste bos na cang mi zer ro/ /bu mos sgo phyes te bltas na tshe 'phos zin pa mthong nas/ bsam pa bzhin du ma gyur pas/ 'dod pa'i sems kyang zhi ste/ bu mo shin tu mi dga'
212b8(mdo sde): bas gdungs pas skra yang bshig gdong yang dred de/ sa la 'gre zhing ngu'o/ /bu mo'i pha ma ston mo las phyir log nas sgo brdungs nas bos na cang mi smra bas/ mi zhig nang du btang ste sgo 'byed du
213a1(mdo sde): bcug na/ bu mo de lta bur gyur pa mthong ba dang / bu mo la smras pa/ khyod ci nyes/ gcig gis kyal ka byas te khyod kyi rigs sun par byas sam zhes dris na/ bu mo cang mi smra bar
213a2(mdo sde): 'di snyam du bsams so/ /bdag gi drang por smras na ni rab tu ngo tsha ba zhig na/ gal te dge tshul gyis bdag la kyal ka byas shes smras na ni/ 'phags pa la skur pa 'debs pas sems
213a3(mdo sde): can dmyal bar ltung ste/ sdug bsngal mang po myong bar 'gyur gyis/ mi slu bar drang por smra'o/ /snyam du bsam nas/ bdag cig pu khang pa bsrung zhing mchi ba las/ dge tshul de slob
213a4(mdo sde): dpon gyi bsod snyoms len du 'ongs na/ bdag gi 'dod chags kyi mes tshig pas dge tshul btegs te tshul khrims bsrungs pa zhig pas/ sems 'gyur du ma btub ste/ dge tshul des
213a5(mdo sde): thabs byas nas khang ba'i nang du zhugs te tshe 'phos par gyur to/ /bdag gi lus brtsogs pa 'dis snod yongs su dag pa ma rung par byas pa'i steng du kha na ma tho ba'i nyes pa bgyis pas
213a6(mdo sde): bdag mi dga'o/ /de skad ces smras pa bu mo'i pha mas thos nas ngo mtshar du gyur to/ /de ci'i phyir zhe na/ kun nas nyon mongs pa'i chos nyid kyis de dang 'dra bar rtogs pa'i phyir ro/ /
213a7(mdo sde): bu mo la smras pa/ chos thams cad ni mi rtag pa yin gyis/ mya ngan ma byed cig ces bsgo nas khang par zhugs ste bltas na/ dge tshul gyi rus bu tsan dan dmar po ltar khrag gis bsgos pa mthong
213a8(mdo sde): nas/ phyag byas te/ sangs rgyas kyi tshul khrims bsrungs ba'i phyir/ lus dang srog la yang mi blta ba legs so/ /zhes bsngags so/ /de'i tshe rgyal po'i yul khrims gyis dge slong
213b1(mdo sde): dag khyim pa'i khyim du tshe 'phos na gser gyi dong rtse stong blar 'bul lo/ /de'i dge bsnyen de yang gser gyi dong rtse stong khyer nas pho brang du song ste/ rgyal po chen po bdag la nyes pa byung gi dong tse 'di
213b2(mdo sde): dag bzhes shig ces gsol pa dang / rgyal po des bka' stsal pa/ khyod ni nga'i yul phyogs na dkon mchog gsum la dad cing dam pa'i chos la mos pas rang bzhin gyis drang la/ spyod
213b3(mdo sde): pa nyams 'og tu chud pa ni khyod cig pur zad na khyod la nyes pa ci zhig byung / dge bsnyen gyis bdag gi bu mo 'di ni smad de/ dge tshul gyis ji ltar tshul khrims bsrungs pa'i yon tan ni
213b4(mdo sde): bsngags nas/ ji ltar gyur pa rgyas par gsol to/ /rgyal pos bka' stsal pa/ dge tshul tshul khrims bsrangs ba'i phyir lus dang srog la ma bltas par zad kyis/ khyod la nyes
213b5(mdo sde): pa med kyis dong tse khyer la phyir khyim du song shig / nga yang khyod kyi khyim du dge tshul de la mchod pa zhig byed du 'ong ngo zhes bka' stsal nas/ gser gyi rnga brdungs te 'khor thams cad la
213b6(mdo sde): zhabs 'bring du chos shig / dge bsnyen de'i khyim du dong ngo zhes bkar btags so/ /de nas rgyal po de'i khyim du gshegs te dge tshul gyi rus bu tsa dan dmar po ltar khrag gis bsgos pa
213b7(mdo sde): gzigs nas phyag 'tshal te/ yon tan bsngags nas rin po che sna tshogs kyis brgyan pa'i shing rta la rus bu gzhag nas/ gang na thang bde ba kun gyis mthong ba'i gnas su song ste/
213b8(mdo sde): spos kyi shing gis bsregs nas mchod pa byas so/ /bu mo de yang 'jig rten na dkon par shin tu bzang mo zhig ste/ bu mo de yang gnas mtho ba kun gyis mthong bar bzhag ste/ 'khor mang
214a1(mdo sde): po thams cad kyis legs par mthong bar byas ste/ mi mang po la 'di skad ces bka' stsal to/ /bu mo 'di ltar gzugs byad legs shing bzang ba mdzes pa 'di la 'dod chags dang
214a2(mdo sde): ma bral ba su zhig chags par mi 'gyur na/ dge tshul 'di 'bras bu yang ma thob ste/ skye ba dang 'jig par bcas pa'i lus can 'dis kyang / tshul khrims kyi phyir lus dang srog gtong phod pa ni
214a3(mdo sde): ngo mtshar che'o zhes bsgrags nas/ de'i slob dpon yang spyan drangs te 'khor mang po la dam pa'i chos ston du bcug nas/ 'khor de'i nang du 'dus pa thams cad kyis chos bstan pa thos
214a4(mdo sde): nas/ kha cig ni rab tu byung zhing tshul khrims bsrung bar gsol/ /kha cig ni bla na med pa'i byang chub tu sems bskyed de/ thams cad rjes su yi rangs nas mngon par dga'o/ /
214a5(mdo sde): dge tshul gyis tshul khrims bsrungs pa'i le'u ste bcu drug pa'o// // de'i tshe bcom ldan 'das mnyan yod na/ rgyal bu rgyal byed kyi tshal mgon med zas sbyin gyi
214a6(mdo sde): kun dga' ra ba na/ dge slong chen po'i dge 'dun dang / thabs gcig tu bzhugs te chos ston to/ /de'i tshe na yul de na khyim bdag chen po phyug pa/ nor mang ba/ gser dang / dngul
214a7(mdo sde): dang / rin po che sna bdun dang / glang po che dang / rta dang / ba lang dang / lug dang / bran pho dang / bran mo dang / las byed pa'i mi rab tu mang ba/ bang mdzod rab tu mang ba zhig la khye'u ni med
214a8(mdo sde): kyis/ bu mo lnga yod de/ de yang mnga' byad mdzes pa shes pa'i blo dang ldan pa sha stag go/ /de'i tshe khyim bdag de'i chung ma sbrum pa las khyim bdag de tshe 'phos par gyur to/ /
214b1(mdo sde): de'i tshe rgyal po'i yul chos kyis/ bu pho med na longs spyod ci bdog pa thams cad rgyal pos bzhes te/ rgyal pos kyang blon po cig de'i nor phyug dang / longs spyod ci yod pa thams
214b2(mdo sde): cad brtsis nas/ blar bzhes par bka' stsal pa dang / bu mo de dag gis bsams pa/ bdag cag gi ma rum mi bde ba pho 'am/ mo 'am/ gtol med de/ bu mo zhig btsas na ni nor
214b3(mdo sde): phyugs kyang rgyal pos bzhes par zad na/ gal te khye'u zhig byung na nor bdag dngos yin no snyam bsams nas/ rgyal po la 'di skad ces gsol to/ /bdag cag gi pha gum pas bu
214b4(mdo sde): ma mchis pa'i slad du nor phyugs rgyal pos bzhes pa 'di da ltar bdag gi ma rum mi bde ba/ bye brag ma bye ba'i bar du bzhag cing / gal te bu mo zhig lags na bzhes pa yang sla ste/
214b5(mdo sde): khye'u zhig lags na nor bdag dngos yin no/ /rgyal po rab gsal rgyal de yang drang zhing chos kyis srid 'tsho bas bu mo de dag gis gsol pa bzhin byas so/ /de nas ring po ma lon par zla ba
214b6(mdo sde): dgu tshang nas bu pho zhig byung ste/ de rna ba yang med/ mig kyang med/ sna yang med/ lce yang med/ rkang lag kyang med de/ pho mtshan 'ba' zhig yod pa'i sha gong gong po zhig byung bas
214b7(mdo sde): de'i ming yang ma 'ji byi la zhes bya bar btags so/ /de nas bu mo de dag gis khye'u zhig byung ngo zhes gsol pa dang / rgyal pos bsams pa/ mig dang / rna ba dang / sna dang / lce dang /
214b8(mdo sde): rkang lag la stsogs pa yod pas ni nor bdag tu mi 'gyur gyis/ gang pho mtshan dang ldan pa de nor bdag tu 'gyur te/ bu 'di yang pho mtshan yod pas pha'i nor bdag tu 'gyur ro snyam bsams
215a1(mdo sde): nas/ bu mo dag nor phyugs dang / longs spyod ci bdog pa thams cad khyod kyi ming po dbang ste mi bzhes so zhes bka' stsal to/ /de'i tshe bu mo chen po cho rigs mthun pa la bag
215a2(mdo sde): mar btang ste/ bu mo des khyim thab la bkur sti bskyed nas stan bting ba dang / mal byed pa dang / phyag dar dor ba dang / kha zas sbyar ba dang / bsu ba dang / bskyel ba dang / phyag 'tshal ba
215a3(mdo sde): dang / gsong por smra ba la stsogs te/ las su bya ba thams cad la ji ltar bran mo dag rje mo'i las byed pa bzhin du bu mo de yang khyim thab de'i bkur sti byed pas/ khyim thab kyis chung ma
215a4(mdo sde): la 'di skad ces smras so/ /khyo shug ces bya ba bdag cag tu ma zad de/ kun la yang srid la/ khyod 'ba' zhig ci'i phyir 'di ltar byed ces smras so/ /chung mas smras pa/ bdag gi
215a5(mdo sde): pha la nor phyugs grangs med pa zhig yod do/ /gum pa'i 'og tu bu mo lnga yod kyang nor thams cad rgyal pos bzhes par chad pa las ma'i rum mi bde bar zla ba tshangs nas ming po btsas na/
215a6(mdo sde): mig kyang med/ rna ba dang / sna dang / lce dang / rkang pa dang / lag pa yang med de/ skyes pa'i mtshan 'ba' shig yod pas nor bdag tu gyur to/ /de bas na dbang po ci yod kyang skyes pa'i
215a7(mdo sde): mtshan ma gcig tsam mi phod de/ bdag khyod la bkur sti byed pa yin no/ /khyim bdag des chung mas smras pa thos nas/ ngo mtshar du gyur te/ chung ma dang 'grogs nas bcom ldan
215a8(mdo sde): 'das gang na ba der song ste phyin pa dang / bcom ldan 'das la 'di skad ces gsol to/ /bcom ldan 'das ci'i slad tu khyim bdag gi bu de mig dang / rna ba dang / sna dang / lce dang /
215b1(mdo sde): lag pa dang / rkang pa yang ma mchis te/ btsas ma thag tu phyug po'i khyim du nor gyi bdag por gyur/ bcom ldan 'das kyis khyim bdag la bka' stsal pa/ khyod kyis 'di dag
215b2(mdo sde): zhu ba leg kyi shin tu legs par nyon la yid la zung shig / khyod la bstan to zhes bka' stsal nas/ khyim bdag gis de bzhin du 'tshal lo zhes gsol to/ /bcom ldan 'das kyis
215b3(mdo sde): bka' stsal pa/ sngon 'das pa'i dus na khyim bdag cig la khye'u spun gnyis shig yod do/ gcig ni sbyin pa zhes bya/ gcig ni tshul khrims zhes bya/ khye'u spun gnyis chung ngu nas
215b4(mdo sde): chu gang dang khrel ltos che la tshig bden par smra ba/ rtag tu sbyin pa la dga' ba/ dbul 'phongs pa la mgon byed do/ /de ltar dad pa che zhing dge bas yul mis kyang bsngags te/ rgyal
215b5(mdo sde): pos kyang zhal che bar bcug nas/ nyes pa dang mnyes pa dpyod do/ /de'i tshe na rgyal po'i yul khrims kyis yul mi dag la gcig cig bskyis kyang zhal che ba'i drung du lhags nas/ dpang 'dzugs
215b6(mdo sde): kyis/ gtan tshigs gzhan mi byed do/ /de'i tshe tshong pa zhig rgya mtshor 'gro ba las de'i nu bo tshul khrims zhes bya ba la nor dbyig mang po zhig bskyis te ci dgos pa spyod do/ /de'i tshe na tshul khrims
215b7(mdo sde): de la bu gcig pu zhig yod pa yang gzhon la chung bas/ tshul khrims kyis bu de yang khrid cing sbyin par byas pa'i nor rdzas kyang khyer nas pho bo'i gan du song nas/ 'di skad du tshong pa 'dis
215b8(mdo sde): bdag la nor 'di snyed cig snga skyin du 'tshal te/ rgya mtsho las nam slar 'khor na stsal bar bgyis pas/ gal te bdag gum na yang bu la bstsal bar bgyis kyis gcen mkhyen par
216a1(mdo sde): mdzod cig / pho bos kyang de bzhin du bya'o zhes smras so/ /de nas ring por ma lon par khyim bdag tshul khrims ni tshe'i dus byas so/ /tshong pa de yang rgya mtsho'i nang du gru zhig nas/
216a2(mdo sde): tshong pa de 'ba' zhig shing leb cig la 'jus nas/ phyir yul du phyin pa dang / de'i tshe khyim bdag gis tshong pa de gru zhig nas nor ni 'khyams te cig pur 'khor te/ bdag gi nor rdzas 'di
216a3(mdo sde): snyed cig chags mod kyis/ bdar med do snyam bsams so/ /de nas yang tshong pa des gzhan la bskyi gnya' byas nas/ phyir rgya mtshor zhugs pa dang / nor bu rin po che mang du rnyed de/ bde
216a4(mdo sde): bar phyir khyim du 'khor nas 'di snyam du sems so/ /khyim bdag gi bu 'dis sngar yang bdag la bu lon mi ded pas na/ mi 'di chung ches bas gal te brjed de mi dran nam/ 'on te bdag la
216a5(mdo sde): ci yang mi bdog pas bu lon mi ded pa/ bdag bgam mo snyam bsams nas/ rta bzang po zhig zhon nas gos rin po che chen po gyon nas tshong dus su song ngo / /khyim bdag gi bu des kyang tshong
216a6(mdo sde): pa des gos bzang po gyon zhing rta bzang po zhon pa mthong nas bsam pa/ 'di ni longs spyod dang ldan par gyur pa la/ bu lon bda'o snyam bsams nas/ mi zhig la bu lon chags pa rnams
216a7(mdo sde): da phyir mi sbyin nam zhes spring na/ des kyang de bzhin du bya'o zhes smras so/ /de nas tshong pa des bsams pa/ khyim bdag 'di la nor dbyig mang du bskyis pas bdag la longs spyod ci bdog
216a8(mdo sde): pa thams cad gtugs kyang mi 'khor te/ bdag gis thabs shig bya'o snyam bsams nas/ tshong pa des nor bu rin po che cig thogs te/ zhal che ba de'i chung ma'i gan du song nas 'di
216b1(mdo sde): skad ces gsol to/ /btsun mo mkhyen par mdzod cig bdag gis sngon khyim bdag tshul khrims las nor cang zad cig bskyis te/ da khyim bdag gi bu bdag la bu lon ded na/ nor bu rin po
216b2(mdo sde): che srang khri ri ba 'di bzhes te/ zhal che ba la bdag cag gnyis 'dir 'ongs nas mthong ngo zhes gsol par gyis shig ces gsol to/ /chung mas smras pa/ bdag gi khyim thab 'di ni shin tu drang ste
216b3(mdo sde): brdzun mi zer bas na mi btub tu nges na/ 'on kyang gsol bar bya'o zhes nor bu blangs te/ khyim thab nub mo slar 'khor ba dang / tshong pas gsol pa bzhin du rgyas par smras so/ /
216b4(mdo sde): khyim thab kyis smras pa/ bdag gi chu gang dang khrel ltas kyis 'tsho ste/ brdzun mi smra bas rgyal pos kyang zhal che bar bcug go/ /gal te bdag gis brdzun smras na/ da ni rigs gsha'
216b5(mdo sde): ma ma yin no zhes smras so/ /phyir nyin yang tshong pa 'ongs nas/ chung mas kyang de bzhin du gtam rgyas par smras te/ nor bu phyir byin pa las/ tshong pa des nor bu rin po che srang stong phrag nyi
216b6(mdo sde): shu ri ba cig yang phul te/ 'di skad du don cung zad kyi phyir tshig gcig smras pas srang stong phrag sum bcu rnyed par 'gyur ro/ /pha rol po nam tsam po yin te rgyal por gyur na yang dong tse
216b7(mdo sde): gcig tsam yang thob par mi 'gyur ro zhes smras nas/ 'di ni rigs pa ma yin no snyam ste/ nor bu rin po che la chags pas tshong pas bcol ba la bsgrub par khas blangs te/ dgongs
216b8(mdo sde): su khyim thab phyir 'khor ba dang / khar tsang bdag gis gsol pa de de rung ba 'dra na de bzhin du mdzad du gsol pa/ khyim thab kyis smras pa/ de ni rigs pa ma yin te/ bdag ni brdzun
217a1(mdo sde): mi zer bas zhal che bar bcug go/ /gal te brdzun zhig smras na yang / tshe 'di la 'jig rten pa kun gyis yid ches par mi 'gyur/ tshe phyi ma la yang bskal pa grangs med pa'i bar
217a2(mdo sde): du sdug bsngal myong bar 'gyur ro zhes bsgo'o/ /de'i tshe de na khyim bdag de la khye'u 'gro mi nus pa gog pa tsam zhig yod de/ khyim bdag gi chung mas khyim bdag la 'di skad ces smras so/ /bdag
217a3(mdo sde): khyod dang khyo shug tu gyur pas srog la bab pa zhig smras na yang phyir bzlog tu mi ri na/ 'di lta bu'i don chung ngu gcig la yang tshig brtul te ngo bzlog na bdag gson te yang mi rung / bdag gis
217a4(mdo sde): gsol pa bzhin du ma gyur na/ bu yang bsad la de'i 'og tu bdag kyang 'chi'o/ /khyim thab kyis de skad smras pa thos nas/ dper na mi brnangs pa skyug tu med la mid du med pa ltar/
217a5(mdo sde): bdag la bu cig pur zad de/ gal te shi bar gyur na nor gyi bdag po yang med par 'gyur/ gal te bud med kyi smras pa bzhin du byas na yang / 'jig rten pa kun gyis smra bas yid mi
217a6(mdo sde): ches te/ ma 'ongs pa'i dus su yang sdug bsngal mang po 'byung bar 'gyur ro snyam bsams nas/ ma rangs bzhin du chung mas smras pa bzhin du byas pas/ chung ma yang rab tu dga' nas/
217a7(mdo sde): tshong pa la smras pa/ kho mo'i khyim thab kyis kyang gnang gi/ de bzhin du gyis ces bsgo'o/ /tshong pa yang rab tu dga' nas/ phyir khyim du song ste/ glang po che chen po gcig rin po che
217a8(mdo sde): sna tshogs kyis brgyan nas gos rin po che gyon te/ glang po che la zhon te tshong dus su 'ongs so/ /khyim bdag gi bu des de lta bu mthong nas dga' ste/ yid la da ni mi 'di longs spyod mang po
217b1(mdo sde): dang ldan gyis gda'o snyam bsam nas/ drung du song ste sar 'phags pa 'di skad ces smras so/ /khyim bdag la mkhyen tam bdag gi bu lon chags pa rnams stsol cig ces smras na/ khyim bdag
217b2(mdo sde): de dngangs pa skad byed de/ khyod kyi bu lon chags pa mi dran no/ /bu lon ci zhig chags su mthong zhes smras so/ /khyim bdag gi bus smras pa/ lo dang / zla ba'i ngo che ge mo zhig la bdag gi
217b3(mdo sde): pha la nor bskyis te bdag gi lag nas nor khyer ba zhal che ba yang shes na/ ci'i phyir snyon zhes smras so/ /tshong pas smras pa/ bdag gis ni khyod kyi nor bskyis pa mi dran no/ /mthong ba
217b4(mdo sde): zhig yod na mthong ba'i thad du gtug tu 'dong ngo zhes smras nas/ zhal che ba'i thad du phyin te/ mi 'dis sngon bdag gi pha la nor 'di snyed cig bskyis te/ khu bos kyang mthong na mi 'di bdag
217b5(mdo sde): gi pha la nor ma 'tshal tam zhes dris na/ khu bos bdag la gtol med ces smras so/ /tsha bo dngangs nas de'i tshe bdag gi nor ci bskyis pa/ khu bos lag pas bsngos te mi 'di la byin
217b6(mdo sde): par mi dran nam/ khu bos smras pa de lta bu med do zhes smras so/ /de nas khye'u de khu bo la khros nas khyod drang ba'i phyir/ zhal che bar rgyal pos bcug ste/ yul mi thams cad kyis drang po zhes
217b7(mdo sde): byas nas/ bdag bu tsa la yang 'di ltar byed na/ gzhan dag thog tu mi bab cing gtams las bcad pa lta ci smos te/ 'di bden nam brdzun te/ mngon no zhes smras so/ /bcom ldan
217b8(mdo sde): 'das kyis khyim bdag la bka' stsal pa/ de'i tshe zhal che ba de shes par 'dod na/ gzhan yin no snyam ma sems shig /de ni ma 'ji byi la dbang po rnams ma tshang ba 'di yin no/ /
218a1(mdo sde): de'i tshe brdzun cig byas pas sems can dmyal ba chen por skyes nas/ sdug bsngal sna tshogs myong bar gyur te/ dmyal ba las thar nas skye ba lnga brgya'i bar du dbang po ci yang med
218a2(mdo sde): pa'i sha'i gong gong por skyes so/ /de'i tshe sbyin pa la dga' ba'i dbang gis rtag tu phyug po'i khyim du skyes nas/ nor gyi dbang du skyes so/ /dge ba'i las dang sdig pa'i las ni yun ring du
218a3(mdo sde): lon kyang med cing zhig par mi 'gyur ro/ /de bas na khyod rnams brtson 'grus lus dang / ngag dang / yid bsdams ste sdig pa mi bya'o/ /de'i tshe 'khor mang po rnams kyis bcom ldan 'das
218a4(mdo sde): kyis gsungs pa thos nas la la ni 'bras bu dang po nas 'bras bu bzhi pa'i bar thob par gyur/ la la ni bla na med pa'i byang chub tu sems bskyed de/ rjes su yi rangs nas mngon par
218a5(mdo sde): dga'o/ /khyim bdag dbang po med pa'i le'u ste bcu bdun pa'o// // de'i tshe na bcom ldan 'das mnyan yod na/ rgyal bu rgyal byed kyi tshal mgon med zas sbyin gyi
218a6(mdo sde): kun dga' ra ba na/ dge slong gi dge 'dun la chos ston cing bzhugs so/ /de'i tshe yul de na khyim bdag gi chung ma zhig la bu mo zhig btsas nas/ bu mo gzhan pas 'phags pa bzhin
218a7(mdo sde): blta na sdug pa mdzes pa zhig ste/ thog ma btsas nas ras dkar po 'jam pos bkris te byung ngo / /de la pha ma ya mtshan du gyur te/ mtshan mkhan la bstan nas/ mtshan mkhan gyis
218a8(mdo sde): bltas nas bsod nams chen po dang ldan par rtogs nas ming yang dkar mor btags so/ /bu mo dkar mo ci tsam du skyes pa bzhin du ras kyang lus kyi tshad du skyes so/ /bu mo de phyir cher
218b1(mdo sde): skyes nas/ yul mi las mang du chung mar slang ba dang / pha mas kyang bu mo bag mar btang ba'i rgyan rnams brdung snyam nas mgar ba gnyer te gser dngul btsal lo/ /bu mos gser dngul btsal
218b2(mdo sde): ba mthong nas 'di ci zhig bya zhes pha ma la dris pa dang / /'di ni khyod bag mar btang ba'i rgyan rnams brdung ngo zhes smras so/ /bu mos smras pa/ bdag ni rab tu byung bar dad kyi/ bag mar mchis par
218b3(mdo sde): mi dga'o/ /pha mas kyang bu mo'i yid dang sbyar nas de ma thag tu ras phyung ste/ chos gos drub par bsham pa las/ bu mos ras 'dis ci zhig bya zhes dris pa dang / khyod kyi chos gos drub bo zhes smras
218b4(mdo sde): so/ /bu mos smras pa/ bdag la chos gos gyon pa yod kyi drub mi dgos so/ /bcom ldan 'das gang na bzhugs par khrid de 'dong ngo zhes smras pa dang / pha mas kyang bcom ldan 'das gang na bzhugs par
218b5(mdo sde): khrid de dong ngo zhes smras nas/ bcom ldan 'das kyi spyan sngar khrid de sangs rgyas gang na ba der phyin pa dang / bcom ldan 'das la mgo bos phyag 'tshal te/ rab tu byung bar gsol lo/ /bcom ldan
218b6(mdo sde): 'das kyis legs par 'ongs so zhes bka' stsal pas/ skra dang kha spu rang byi ste lus la gyon pa'i ras dkar po yang chos gos smad lngar gyur nas/ dge slong ma skye dgu'i bdag mo la gtad do/ /
218b7(mdo sde): dge slong ma des brtson 'grus brtsams pas ring por ma lon par dgra bcom par gyur te/ kun dga' bos bcom ldan 'das la gsol pa/ dge slong ma dkar mos sngon bsod nams ci zhig
218b8(mdo sde): bsags pas khyim bdag gi khyim du skyes te/ lus la ras kyang mchis la rab tu phyung nas ring por ma lon par dgra bcom par gyur lags bcom ldan 'das kyis kun dga' bo la bka' stsal pa/
219a1(mdo sde): sngon 'das pa'i dus na sangs rgyas bsod skyabs 'jig rten du gshegs te/ nye gnas dang bcas su sems can gyi don la gshegs pa las yul mi thams cad kyis mchod pa rgyas par byas
219a2(mdo sde): so/ /de'i tshe dge slong cig 'gro ba mang po'i don du yul mi thams cad sangs rgyas la chos nyan pa dang / sbyin pa byed par bskul lo/ /de'i tshe bud med 'di ni ke zhes bya ba rab tu dbul 'phongs pa zhig ste/
219a3(mdo sde): khyo shug gnyis la gos su ras yug cig las mi bdog ste/ khyo don gnyer du 'gro na ras khyos gyon te/ chung ma sgren mor rtswa'i nang du 'dug go/ /chung ma don gnyer na ras chung mas gyon te/ khyo rtswa phung
219a4(mdo sde): gi nang na sgren mor 'dug go/ /phyis kun gyi don byed pa'i dge slong de de'i sgor 'ong nas bud med de dang phrad te/ khyod sangs rgyas la phyag 'tshal du song shig /yon phul cig ces sbyin pa'i yon tan
219a5(mdo sde): bsngags so/ /ser sna byed pa'i rnam par smin pa bstan nas/ sangs rgyas 'jig rten du 'byung bar dka' ba dang / chos thos par dka' ba dang / mi'i lus thob par dka' ba'i gtam rgyas
219a6(mdo sde): par byas nas/ chos nyan du song shig ces bskul ba dang / bud med des smras pa btsun pa cung tsam gzhes shig /bdag slar mchi'o zhes smras nas/ khang pa'i nang du song ste khyo la 'di skad ces
219a7(mdo sde): smras so/ /sgo na dge slong cig khyod sangs rgyas la phyag 'tshal du song shig /chos nyon cig sbyin pa gyis shig ces bsgo'o/ /bdag cag tshe snga ma la sbyin pa ma byas pas 'di ltar dbul 'phongs
219a8(mdo sde): par gyur to/ da yang ci zhig gi tshe phyi ma'i tshogs su 'gyur bar bya/ khyos smras pa 'di la sbyin par 'os na/ bdag cag dbul 'phongs te ci yang med na ci zhig sbyin par bya/ chung mas smras pa/
219b1(mdo sde): tshe snga ma yang sbyin pa ma byas pas 'di ltar dbul bar gyur na/ da yang sbyin pa ma byas na tshe phyi ma la gar 'gro ste/ bdag ni sbyin pa zhig byed kyis/ gnong shig /khyos bsams pa/ 'di la ni nor khud
219b2(mdo sde): pa zhig yod pa lta ste/ sbyin pa gyis shig ces smras pa dang / chung mas bdag gis ras 'di sbyin par dga' zhes smras so/ /khyos smras pa bdag cag khyo shug gnyis la ras 'di las med do/ 'dis
219b3(mdo sde): don gnyer zhing 'tsho bar zad na da sbyin par byas na gnyis ka bsdod dam ci/ chung mas smras pa/ mi zhig skyes pa la tshe 'phos pa yod pas 'dis ma sbyin yang tshe 'phos la/ byin pa yang tshe 'phos pas mnyes na
219b4(mdo sde): sbyin pa byas te tshe 'phos na tshe phyi ma la re ba yod pas/ sbyin pa byas nas tshe 'phos kyang bla'o/ /khyod kyang dga' ba bzhin du sbyin pa gyis shig ces bsgos nas/ chung ma phyi rol tu song ste dge slong de la 'di
219b5(mdo sde): skad ces smras so/ /btsun pa cung zad ma gzigs shig /bdag sbyin pa bgyi'o zhes smras pa dang / dge slong gis khyod sbyin pa byed na/ mngon gsum du lag gis byin cig /sbyin pa'i tshigs bcad
219b6(mdo sde): bya'o zhes bsgo'o/ /bud med des smras pa/ lus la ras 'dis las med de/ 'gro na gos gzhan med de bud med kyi lus la brtsogs pa mnam po 'di gzigs par mi 'os kyis/ nang nas 'bul
219b7(mdo sde): lo zhes smras pa dang / nang rol nas ras phud de dge slong de la phul lo/ /dge slong des sbyin pa'i tshigs bshad byas nas/ ras de thogs ste sangs rgyas gang na ba der song ste phyin pa dang / bcom ldan
219b8(mdo sde): 'das kyis dge slong de la bud med kyis phul ba'i ras 'on cig ces bka' stsal to/ /dge slong des kyang ras de sangs rgyas la phul nas/ bcom ldan 'das kyis phyag gis bzhes so/ /ras rnying
220a1(mdo sde): shing dri mas gos pas rgyal po'i 'khor rnams ras dri ma can phyag tu bzhes pa la 'phya'o/ /bcom ldan 'das kyis 'khor mang po'i bsams pa mkhyen nas 'di skad ces bka' stsal to/ /
220a2(mdo sde): ngas bltas na 'khor 'di'i nang na sbyin pa rnam par dag pa ni 'di las 'da' ba med do zhes bka' stsal to/ /'khor mang po rnams ngo mtshar du gyur to/ /de nas rgyal po'i btsun mo rab tu dga' ste
220a3(mdo sde): lus la gyon pa'i gos dang / rgyan rnams phud pas bud med la bskyal lo/ /rgyal pos kyang gos dang rgyan phud nas de'i khyim thab la bskyal te/ khyo shug gnyis 'khor gyi nang du shog shig ces bsgo'o/ /
220a4(mdo sde): sangs rgyas bsod skyabs kyis 'khor mang po la chos bshad pas phal cher rnam par grol bar gyur to/ /bcom ldan 'das kyis kun dga' bo la bka' stsal pa/ de'i tshe de'i dus na
220a5(mdo sde): bud med dbul mo de n-i dge slong ma dkar mo 'di yin no/ /de'i tshe bsams pa thag pas ras byin pa'i dbang gis bskal pa dgu bcu rtsa gcig gi bar gang nas gang du skyes kyang rtag tu ras dang bcas
220a6(mdo sde): su skyes te/ brel 'phong med cing yid bzhin du 'byor par gyur to/ /sangs rgyas de la dam pa'i chos thos nas rnam par grol bar smon lam btab pas/ 'dir nga dang phrad de dgra bcom
220a7(mdo sde): par gyur to/ /de bas na khyod kyang chos nyan pa dang / sbyin pa byed pa la brtson 'grus gyis shig /ces bka' stsal nas/ 'khor mang po bcom ldan 'das kyis de skad ces gsungs
220a8(mdo sde): pa la rjes su yid rangs nas mngon par dga'o/ /dbul mos ras phul ba'i le'u ste/ bcwa brgyad pa'o// // de'i tshe btsun pa ka t+ya ya na chen
220b1(mdo sde): po yul a pa de na 'dug pa las/ yul de na khyim bdag longs spyod dang ldan pa ser sna can snying rje med pa zhig la bran mo rgan mo zhig yod de/ bran mo de ngan las thams cad byed kyang gos
220b2(mdo sde): ni lus mi g.yog / zas ni khar mi myong ste rtag tu brdung brtsogs pas rgan mos ma bzod nas/ srog 'dor du 'gro bo snyam nas bum pa thogs te chu 'chur song ba dang / chu 'gram du skad
220b3(mdo sde): chen po phyung ste ngus so/ /ka t+ya ya na der 'ongs te/ rgan mo ci'i phyir 'di ltar mi dga' zhes 'dris pa dang / 'phags pa bdag rgas pa'i steng du las ni che/ bgo ba dang bza' ba
220b4(mdo sde): med/ dbul 'phongs pas ci'i phyir mi 'gum snyam bsam mi dga' ste ngu'o/ /ka t+ya ya nas smras pa/ rgan mo khyod dbul po btsong na ci nyes/ rgan mos smras pa/ dbul ji ltar btsong
220b5(mdo sde): su zhig dbul nyo zhes smras pa dang / ka t+ya ya nas dbul btsong du rung ngo zhes lan gsum gyi bar du bsgo ba dang / dbul ji ltar btsong du rung zhes dris pa dang / ka t+ya ya nas smras pa/ ci ste dbul
220b6(mdo sde): btsong yang dag na ngas bstan pa bzhin du gyis shig ces bsgo ba dang / 'phags pa'i de bzhin du bgyi'o zhes gsol to/ /ka t+ya ya nas smras pa/ khyod sngar khrus gyis shig bkrus pa'i 'og tu sbyin
220b7(mdo sde): pa gyis shig / rgan mos smras pa/ bdag la lhan pa rgyu yang med na ci zhig sbyin par bya bum pa 'di ni jo mo'i yin te/ dbang ma mchis so/ /ka t+ya ya nas smras pa/ khyod lhung bzed kyi nang na chu gtsang
220b8(mdo sde): mas khong la nga la 'bul shig / ngas sbyin pa'i tshigs su bcad pa bya'o/ /ka t+ya ya nas chu blangs ste sbyin pa'i tshigs bshad kyang byas/ bslab tshigs kyang byas/ sangs rgyas kyi mtshan brjod du
221a1(mdo sde): bcug ste/ yon tan rnam pa sna tshogs bsngags nas rgan mo khyod la 'dug pa'i gnas yod dam/ rgan mos smras pa/ bdag la 'dug pa'i gnas ma mchis te/ 'thag pa dang gtun brdungs pa dang /
221a2(mdo sde): las byed pa'i gnas nyid la nyal lo/ /bar 'ga' ni lud phung gi steng du yang nyal lo/ /ka t+ya ya nas smras pa/ khyod ngan las byed pa la 'gyod pa dang / mi dga' bar ma byed par brtson 'grus su las byos la/
221a3(mdo sde): jo mo bsnyal ba'i 'og tu dal gyi jo mo'i sgo phye ste/ sgo'i phag gam grab gtsang zhig tu rtswa gtsang ma bting ba la 'dug nas gzhan ma sems par sangs rgyas yid la byos la dran pa gyis shig /de nas
221a4(mdo sde): rgan mos kyang bstan pa bzhin du byas nas ring po ma lon par mtshan mo 'dug bzhin du/ tshe 'phos nas sum bcu rtsa gsum gyi lhar skyes nas/ de'i jo mo nang par sngar langs nas/ khyim gyi nang na bran
221a5(mdo sde): mo tshe 'phos pa mthong nas/ khros te rgan mo 'di khyim gyi nang du ma btang na ci'i phyir 'dir tshe phos/ shes gshegs nas rkang pa la rtswa dag gis btags te bsha' nas dur khrod du bskyal lo/ /de'i tshe na
221a6(mdo sde): lha'i sras po zhig la lha'i bu mo lnga brgyas bskor te rtse bar dga' ba las tshe 'das nas rgan mo de lha'i sras mo de'i gnas su skyes so/ /lhar skyes pa dag dbang po rnon pos ni bdag ci'i rkyen kyis
221a7(mdo sde): skyes pa shes so/ /dbang po rtul po de dag gis mi shes te/ rgan mo des ci'i phyir lhar skyes pa mi shes kyi bde ba 'ba' zhig la chags so/ /de'i tshe shA ri'i bu sum bcu rtsa gsum na 'dug pa des khyod ci'i
221a8(mdo sde): rkyen kyis lhar skyes pa shes sam dris pa dang / bdag gis mi shes so zhes smras nas/ shA ri'i bus lha'i mig gis bltas te/ ji ltar lhar gyur pa mthong bar byas so/ /de nas lha'i sras mo lnga brgya tsam dang /
221b1(mdo sde): dur khrod du lhags te/ rus bu la lha'i me tog gis gtor/ spos kyi mchod pa byas so/ /lha'i 'od kyis grong khyer de dag snang ba chen pos snang bar gyur nas/ de'i jo mo la stsogs pa ya mtshan du gyur te/ mi mang po
221b2(mdo sde): yang bltar dong ba las/ lha mang po rgan mo'i rus bu la mchod pa byed par mthong nas lha rnams la khyod ci'i phyir khyod rus bu 'di la mchod pa byed/ 'di ni gson po'i tshe na yang brtsogs pas kun gyis
221b3(mdo sde): mi 'dod na/ da tshe 'phos pa'i rus bu lta ci smos zhes smras so/ /de'i tshe na lha'i sras mo rnams kyis ji ltar lhar skyes pa'i gtam rgyas par byas nas/ ka t+ya ya na gang na ba der song ngo / /ka t+ya ya nas
221b4(mdo sde): lha'i sras mo de dag la sbyin pa dang / tshul khrims dang / mtho rigs su skyes pa la stsogs te/ dam pa'i chos kyi gtam rgyas par byas nas/ mi gtsang ba'i chos dang 'byung ba'i chos
221b5(mdo sde): bstan pas/ lha'i sras mo de dag rdul dang bral/ dri ma dang bral te chos la chos kyi mig rnam par dag par gyur nas phyir lha'i gnas su dong ngo / /'khor mang po rnams
221b6(mdo sde): kyang chos bstan pa thos nas so so nas 'bras bu dang po nas 'bras bu bzhi pa'i bar du thob par gyur nas/ rjes su yi rangs nas mngon par dga'o/ /bran mo dbul mos
221b7(mdo sde): ka t+ya ya na la dbul btsongs pa'i le'u ste/ bcu dgu pa'o// // 'di skad bdag gis thos pa'i dus gcig na/
221b8(mdo sde): bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /
222a1(mdo sde): de'i tshe yul de na khyim bdag rab tu phyug pa/ longs spyod che ba/ nor bu rin po ches bang mdzod gang ba zhig yod do/ rigs mnyam pa las chung ma blangs nas/ de'i chung ma la bu
222a2(mdo sde): khye'u gser mdog lta bu zhig btsas te/ mtshan mkhan gyis bltas te/ de'i ming gser lha zhes btags so/ /khye'u de btsas pa na khye'u de'i khyim du khron pa chu zheng gab pa/ chu zheng khru brgyad pa
222a3(mdo sde): gting zab khyad kyang khru brgyad pa cig rang byung ste/ khron pa de nas chu bcus na mi'i yid bzhin du 'byung ste/ gang gos 'dod pa la gos 'byung / bza' ba dang btung ba 'dod pa la bza' ba dang
222a4(mdo sde): btung ba 'byung / gser dang dngul dang rin po che 'dod pa la/ gser dang dngul dang rin po che 'byung ste/ ji dang ji 'dod pa de dag thams cad yid bzhin du 'byung ngo / /khye'u gsos bskyed de cher skyes
222a5(mdo sde): pa dang / rig pa'i gnas kyang lobs nas khyim bdag de rab tu dga' ste/ khye'u de'i chung ma btsal lo snyam bsam nas/ khye'u de'i chung ma yang khye'u de dang 'dra bar gser gyi mdog can bzang
222a6(mdo sde): ba/ mdzes pa/ phal bas lhag par btsal bar sems te/ yul kun tu mna' ma btsal lo/ /de'i tshe na yul tsam pa na khyim bdag rab tu phyug pa zhig la bu mo gser gyi 'od ces bya ba zhig yod
222a7(mdo sde): de/ bu mo de yang gser gyi mdog can shin tu mtsher ba/ pags pa shin tu srab pa/ rus pa shing tu phra ba zhig ste/ thog ma btsas pa'i tshe yang khyim nas khron pa chu zheng dang / gting 'dra bar khru brgyad
222a8(mdo sde): pa cig rang byung ste/ khron pa de las kyang rin po che sna tshogs dang / gos dang / bza' ba dang / gtung ba la sogs pa ji dang ji 'dod pa de dag rang byung ngo / /khyim bdag de yang 'di snyam du bdag gi
222b1(mdo sde): bu mo bzang mo 'di ni/ bu pho 'di dang 'dra bar lus gser gyi mdog can shin tu 'tsher ba/ bzang ba/ mdzes pa gcig la btang ngo snyam mo bsam pa gcig dang phrad de/ bu mo'i gtam yang khye'us thos
222b2(mdo sde): khye'u'i gtam yang bu mos thos nas khyim bdag gnyis gnyen par bya bar thams so/ /ston mo bya bar thams nas bu mo mnyan yod du khrid de/ mnyan yod du gser lha'i khyim du phyin nas/ gser lhas sangs
222b3(mdo sde): rgyas dang dge 'dun rnams spyan drangs te/ bcom ldan 'das kyang dge 'dun dang bcas te/ bshos la gshegs nas/ gser lha khyo shug gnyis la dam pa'i chos rgyas par bstan nas/ gser lha khyo shug
222b4(mdo sde): dang / khyim bdag khyo shug gnyis kyis/ bcom ldan 'das las chos thos nas bskal pa khri phrag nyi shu'i sdig pa mi dge ba shin tu 'bar ba kun zhi nas/ sems rnam par dag pas chos rtogs te/
222b5(mdo sde): rgyun tu zhugs pa'i 'bras bu thob par gyur to/ /de nas bcom ldan 'das gtsug lag khang du gshegs pa dang / gser lha dang / gser 'od khyo shug gnyis kyang pha ma la rab tu byung bar gsol nas/
222b6(mdo sde): pha mas kyang gnang ste/ gnyis ka sangs rgyas gang na ba der song ste phyin pa dang / sangs rgyas kyi zhabs la spyi bos phyag 'tshal te/ bdag cag gnyis rab tu byung ngo zhes gsol pa dang / bcom ldan
222b7(mdo sde): 'das kyis legs par 'ongs so zhes bka' stsal nas/ skra dang kha spu rang byi ste/ gos ngur smrig gyon pa'i dge slong du gyur to/ /gser lha ni dge slong gi dge 'dun gyi nang du song ngo / /
222b8(mdo sde): gser 'od ni skye dgu'i bdag mo la gtad de/ gnyis ka ring por ma lon par dgra bcom par gyur nas/ rig pa gsum dang / mngon par shes pa drug dang / rnam par thar pa brgyad
223a1(mdo sde): la sogs te/ yon tan thams cad dang ldan par gyur to/ /de nas dge slong de dag the tsom du gyur nas tshe dang ldan pa kun dga' bos/ bcom ldan 'das la 'di skad ces gsol to/ /bcom ldan
223a2(mdo sde): 'das dge slong gser lha dang / gser 'od gnyis sngon ci bgyis na/ thog ma btsas pa na/ 'di ltar nor bu rin po che dang longs spyod chen po dang ldan te/ khron pa las kyang thams cad kyi re ba yongs su
223a3(mdo sde): gang bar gyur/ bcom ldan 'das kyis bka' stsal pa/ sngon 'das pa'i bskal pa dgu bcu rtsa gcig gi pha rol na/ sangs rgyas rnam par gzigs zhes bya ba 'jig rten du gshegs nas/ de mya ngan
223a4(mdo sde): las 'das pa'i 'og tu de'i bstan pa la zhugs pa'i dge slong dag grong khyer dang / ljongs rgyu zhing sems can gyis don byed de/ de dag la khyim bdag /rigs che zhing mtho ba kun gyis chos gos
223a5(mdo sde): dang / bsod snyoms dang / mi brel bar byed do/ /de'i tshe khyim bdag dbul po khyo shug gnyis 'di snyam du bsams so/ /bdag cag gnyis pha ma yod pa'i tshe/ nor bu rin po che dang / longs spyod
223a6(mdo sde): dang ldan te/ bang mdzod yongs su gang yang 'phags pa'i dge 'dun dang ma phrad/ da 'di ltar 'phongs brel te ci yang mi bdog nas/ rtswa phung gi steng na nyal zhing bre gang / phul gang yang mi bdog
223a7(mdo sde): pa'i tshe/ 'phags pa'i dge 'dun gshegs nas/ khyim bdag phyug po de kun chos gos dang / bsod snyoms 'bul na/ bdag cag ni ci yang dbul du med do snyam bsams te/ rab tu mi
223a8(mdo sde): dga' nas ngus ngus so/ /khyim thabs ngus pa'i mchi ma chung ma'i lag par ltung nas/ chung mas khyo la ci'i phyir ngu zhes smras pa dang / khyod mi shes sam grong khyer 'di na 'phags pa'i dge
223b1(mdo sde): 'dun gshegs te/ khyim bdag phyug po kun/ de dag la mchod pa byed na/ bdag cag 'ba' zhig ci yang dbul du med do/ /da 'dir ma phul na skye ba phyi ma la gar 'gro snyam ste mi dga'o/ /
223b2(mdo sde): chung mas smras pa/ khyod song la bdag cag gi mdzod khang rnying du tshol cig dang / ci yang lus pa cung zad yod kyang srid kyis/ gal te sna 'ga' zhig rnyed na 'bul lo zhes smras nas/ mdzod
223b3(mdo sde): khang rnying du btsal na gser gyi dong tse lus pa cig rnyed do/ /chung ma la yang me long cig yod de khyo shug gnyis kyis bum pa gsar pa gcig kyang nyos nas bum pa'i nang du chu gtsang mas bkang ste/
223b4(mdo sde): gser gyi dong tse gcig nang du gcug ste/ me long gis kha bcad nas chu'i bum pa thogs te dge 'dun la phul lo/ /dge 'dun gyis kyang bzhes nas/ chu de la kha cig gis ni 'thung / kha cig gis ni kha
223b5(mdo sde): lag bkrus/ kha cig gis ni lhung bzed bkrus te/ khyim bdag khyo shug gnyis kyis de ltar dge 'dun gyis spyod pa mthong nas rab tu dga' mgu rangs nas phyir khyim du song ngo / /de nas ring por ma lon
223b6(mdo sde): par nad kyis btab nas khyo shug gnyi ga tshe 'phos te sum bcu rtsa gsum gyi lhar skyes so/ /kun dga' bo de'i tshe de'i dus na dbul po khyo shug gnyis chu'i bum pa 'bul ba de ni gser lha khyo shug gnyis yin no/ /
223b7(mdo sde): sngon chu bum pa gang dang / gser gyi dong tse cig dang / me long cig phul bas skye ba thams cad du bzang zhing mdzes pa dang / mdog gser gyi kha dog tu rtag tu mtsher bar gyur to/ /'di ltar
223b8(mdo sde): bskal pa dgu bcu rtsa gcig gi bar du de dang 'dra bar gyur te/ de'i tshe na shin tu dang ba'i sems kyis phul bas/ da 'dir 'khor ba'i mthar phyin te dgra bcom par gyur to/ /kun dga' bo de bas
224a1(mdo sde): na bsod nams kyi phyogs su gyur pa'i las ni gang yang mi byar mi rung ngo / /dbul po des sbyin pa cung zad byas pa'i/ bsod nams kyi phung po dpag tu med pa 'di lta bu thob par gyur to/ /
224a2(mdo sde): de'i tshe bcom ldan 'das kyis de skad ces bka' stsal nas/ kun dga' bo dang / 'khor mang po rnams sbyin pa'i bsod nams kyi tshogs bsags pa'i sems skyes te/ rjes su yi rangs nas/ mngon
224a3(mdo sde): par dga'o/ /gser lha'i le'u ste nyi shu pa'o// // 'di skad bdag gis thos pa'i dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin
224a4(mdo sde): gyi kun dga' ra ba na bzhugs so/ /de'i tshe na yul de na khyim bdag phyug po zhig rigs mnyam pa las chung ma blangs nas/ bu med pas shin tu mi dga' ste/ lha kun la gsol ba btab pa las/
224a5(mdo sde): phyi zhig na chung ma sems can dang ldan par gyur te/ zla ba tshangs nas khye'u zhig btsas nas/ khye'u de yang shin tu mdzes shing sdug pa zhig ste/ pha ma dang gnyen bshes kun dga' nas btsas
224a6(mdo sde): ston byas pas/ chu bo zhig gi 'gram na 'dus te btsas ston zos so/ /chu 'gram na btsas ston zos pa'i tshe kun gyis khye'u blta ba'i phyir/ cig gis pang par blangs nas/ yang gcig gis
224a7(mdo sde): pang par byin no/ /de bzhin du gcig nas cig tu brgyud pa'i tshe gcig gis le lo byas nas/ khye'u shor te chur lhung nas chus khyer ro/ /khye'u bsod nams kyi mthus/ las ma zad pas
224a8(mdo sde): tshe ma 'phos par nya zhig gis mid nas/ nya'i lto ba na gson por 'dug go/ /chu bo de'i mjug na yang grong zhig yod de/ grong der yang khyim bdag phyug po bu med pa zhig yod do/ /khyim bdag de'i bran
224b1(mdo sde): zhig chu de'i 'gram na nya bshor ba las/ nya bu yod pa de zin nas lto bkas pa dang / lto ba nas khye'u zhig byung nas bran des khyer te jo mo la phul lo/ /khyim bdag gi chung mas khye'u blangs te bltas na/ khye'u mtshan
224b2(mdo sde): dang ldan pa bzang po zhig nas/ rab tu dga' ste bdag cag gis lha kun la gsol ba btab pa'i rtags ni 'di yin no snyam nas ma ma la gtad de gsos so/ /de'i tshe grong ltag ma'i khyim bdag gis/ grong 'og ma'i
224b3(mdo sde): khyim bdag gis nya'i khong nas bu zhig rnyed do zhes thos nas de gdon mi za bar bdag gi bu chur lhung ba yin no snyam ste/ de'i thad du song nas 'di ni nga'i bu yin gyis phyir byin cig ces smras so/ /des smras pa
224b4(mdo sde): 'di ni khyod kyi bu ma yin te/ bdag la bu med pas lha kun la gsol ba btab nas/ lhas byin pa'i bu yin te/ nya'i lto ba nas rnyed do zhes smras so/ /khyim bdag de gnyis rtsod nas rgyal po zhal che bar
224b5(mdo sde): gsol te/ de la khye'u'i phas ni bdag gi bu yin te/ chu 'gram na chur lhung ba 'di yin no zhes smras so/ /khyim bdag cig gis ni khye'u bdag gis nya zin pa'i lto ba nas rnyed de/ khyod kyi bu ma yin no zhes smras
224b6(mdo sde): nas/ rgyal pos de gnyis kyi tshul dang sbyar nas/ khye'u 'di gnyis kas thun mong du gsol la/ cher skyes nas khyod gnyis kyi bu'i chung ma re re long shig /chung ma gnyis las bu gang las byung ba so
224b7(mdo sde): sor khyer cig ces bcad do/ /de nas khyim bdag gnyis kyis kyang rgyal pos zhal che bar bcad pa bzhin du khye'u thun mong du gsos nas cis kyang mi brel bar byas so/ /de nas khye'u cher skyes nas pha
224b8(mdo sde): ma gnyis la 'di skad ces gsol to/ /bdag btsas ma thag tu chur lhung ba dang / nyas mid pa la sogs pa sdug bsngal sna tshogs myong yang / bdag cag ma gum pas bdag ni rab tu byung bar dad kyi
225a1(mdo sde): gnong shig ces smras so/ /khye'u de'i pha ma gnyis kyang bu sdug ches pas ngo ma chod nas/ rab tu byung bar gnang ba dang / khye'u des sangs rgyas gang na ba der song nas der phyin pa dang / bcom ldan 'das
225a2(mdo sde): kyi zhabs la mgo bos phyag 'tshal te/ bdag sangs rgyas kyi bstan pa la rab tu byung ngo zhes gsol te/ de la bcom ldan 'das kyis legs par 'ongs so zhes bka' stsal nas skra dang kha spu rang byi ste/ dge slong
225a3(mdo sde): du gyur to/ /ming yang rig gnyis pa zhes bya bar btags te/ dge slong rigs gnyis pa la bcom ldan 'das kyis dam pa'i chos gsungs pas/ sdug bsngal kyi mthar phyin te/ de nyid du dgra bcom par
225a4(mdo sde): gyur to/ /de la dge slong dag the tsom skyes te tshe dang ldan pa kun dga' bos bcom ldan 'das la 'di skad ces gsol to/ /dge slong rigs gnyis pa 'di sngon dge ba'i rtsa ba ci bsags pa na chur lhung ste nya'i lto
225a5(mdo sde): bar mchis kyang gum par ma gyur/ bcom ldan 'das kyis kun dga' bo la bka' stsal pa/ khyod rtag par nyon cig /sngon sangs rgyas rnam gzigs zhes bya ba 'jig rten du gshegs te/ skye bo mang po la
225a6(mdo sde): chos ston to/ /de'i tshe khyim bdag cig kyang 'khor der 'ongs te/ bcom ldan 'das kyis sbyin pa byin pa'i bsod nams dang / tshul khrims bsrung ba'i yon tan la sogs pa rgya cher bstan pa thos nas shin
225a7(mdo sde): du dga' mgu rangs te/ bsam pa dag pa'i dad pa skyes nas/ sangs rgyas de la srog gcod pa la sogs pa'i bslab pa'i tshigs gsum mnos nas dong tse gcig phul lo/ /de'i dbang gis gang nas gang du skyes
225a8(mdo sde): kyang longs spyod dang rin po cher ldan te/ phongs pa med par gyur to/ /kun dga' bo de'i tshe de'i dus na khyim bdag de ni dge slong rigs gnyis pa 'di yin te/ sangs rgyas la dong tse phul bas bskal pa dgu
225b1(mdo sde): bcu rtsa gcig gi bar longs spyod chen po dang ldan par gyur/ /da ltar gyi tshe 'di la yang pha ma gnyis kyi khyim na longs spyod bdog pa dang ldan par gyur to/ /srog mi gcod pa'i bslabs tshigs mnos nas chur
225b2(mdo sde): lhung ste nya'i ltor song ste yang ma shi'o/ /dkon mchog gsum la skyabs su song bas nga dang phrad nas dgra bcom par gyur to/ /de'i tshe kun dga' bo dang / 'khor mang po rnams/ bcom ldan 'das kyis
225b3(mdo sde): bstan pa la yi rangs te mngon par dga'o/ /rigs gnyis pa'i le'u ste nyi shu gcig pa'o// // bam po drug pa/ 'di skad bdag gis thos pa'i dus cig na/ bcom ldan 'das yangs pa can na/ a mra'i
225b4(mdo sde): tshal na bzhugs so/ /de'i tshe bcom ldan 'das kyis tshe dang ldan pa kun dga' bo la 'di skad ces bka' stsal to/ /rdzu 'phrul gyi rkang pa bzhi thob nas bskal pa cig gi bar du 'jig rten na gnas par 'gyur ro/ /
225b5(mdo sde): ngas kyang rdzu 'phrul gyi rkang pa bzhi shin tu bsgom pas/ de bzhin gshegs pa 'jig rten na sku ji srid kyi bar du bzhugs pa'i rigs shes lan gsum gyi bar du smras na/ de'i tshe kun dga' bo bdud kyis
225b6(mdo sde): bslus pas/ bcom ldan 'das kyi bka' thos bzhin du cang mi smra bar 'dug go/ /yang bcom ldan 'das kyis kun dga' bo la dben par song ste/ shin tu soms shig ces bka' stsal nas/
225b7(mdo sde): kun dga' bos 'dug pa las langs te tshal zhig tu song ngo / /kun dga' bo song ba'i 'og tu bdud kyi rgyal po sdig to can 'ongs nas/ bcom ldan 'das la 'di skad ces gsol to/ /bcom ldan 'das
225b8(mdo sde): yun ring por 'jig rten na bzhugs te/ gdul ba'i rigs pa yang gang gA'i klung gi bye ma snyed btul nas/ 'khor ba las yongs su bzlog pa'i don kyang mdzad pa lags/ da sku nas kyang bsgres
226a1(mdo sde): kyis mya ngan las 'da' bar gshegs pa'i rigs so zhes gsol to/ /de nas bcom ldan 'das kyis sa nyung zad cig blangs te/ phyag gi sen mo'i steng du bzhag nas/ bdud sdig can la sa chen po'i
226a2(mdo sde): sa mang ngam/ sen mo'i steng gi sa mang zhes bka' stsal nas/ bdud sdig to can gyis gsol pa/ sa chen po'i sa ni rab tu mang gi sen mo'i steng gi sa ni mang ba ma lags so/ /bcom ldan 'das kyis bka' stsal pa/
226a3(mdo sde): ngas btul ba'i sems can ni sen mo'i steng gi sa dang 'dra'o/ /gang ma btul ba ni sa chen po dang 'dra'o/ /bcom ldan 'das kyis bdud sdig to can la bka' stsal pa/ da ste zla ba gsum na nga yongs su mya ngan
226a4(mdo sde): las 'da'o zhes bka' stsal pa/ bdud sdig to can gyis thos nas rab tu dga' mgu rangs te phyir dong ngo / /de'i tshe kun dga' bo tshal gyi nang na gnyid log nas rmi lam du shing chen po nam mkha'i khams kun
226a5(mdo sde): g.yog pa la yal ga dang / lo ma dang / me tog dang / 'bras bu shin tu rgyas pa/ 'gro ba thams cad la phan pa'i don du 'gyur ba/ shing de la yon tan brjod kyis mi lang ba rnam pa sna tshogs dang ldan pa zhig
226a6(mdo sde): rmis te/ ring po ma lon par rlung chen po langs te/ yal ka dang lo ma kun grug nas/ rdul bzhin du thor nas kyang stobs chen po'i gnas su med par gyur te/ 'gro ba thams cad shin tu mya ngan
226a7(mdo sde): byed pa snyam rmis nas/ sad pa dang mi bde zhing skrag par gyur nas 'di snyam du sems so/ /bdag gis lha dang mi thams cad la phan pa'i don du 'gyur ba'i shing chen po yon tan thams cad dang ldan pa
226a8(mdo sde): zhig rmis nas/ ring por ma lon par rlung chen pos gtor te med par byas pa 'di/ bcom ldan 'das ni shing chen po dang 'dra bar thams cad kyi skyabs su gyur na/ bcom ldan 'das mya ngan las 'da' bar mi
226b1(mdo sde): dgongs sam snyam bsams nas shin tu skrag ste/ bcom ldan 'das gang na ba der 'ongs nas/ zhabs la spyi bos phyag 'tshal te/ bcom ldan 'das la 'di skad ces gsol to/ /bdag tshal na mchis pa las rmi
226b2(mdo sde): lam 'di lta bu zhig rmi na/ ji bcom ldan 'das mya ngan las 'da' bar mi dgongs lags sam/ bcom ldan 'das kyis kun dga' bo la bka' stsal pa de de bzhin no/ /khyod kyis smras pa bzhin te/ nga da ste zla ba gsum na mya
226b3(mdo sde): ngan las 'da'o/ /gang rdzu 'phrul kyi rkang pa bzhi thob pa ni bskal pa cig gi bar du gnas te/ nga yang rdzu 'phrul gyi rkang pa bzhi shin tu sgoms nas da de bzhin gshegs pa'i sku tshe ci srid bzhugs pa'i rigs shes khyod la dris
226b4(mdo sde): na/ lan gsum gyi bar du dris kyang khyod smrar ma btub ste/ khyod song ba'i 'og tu bdud kyi rgyal po sdig to can 'ongs nas/ mya ngan las 'da' bar gsol ba btab pa las kyang de bzhin du gnang ngo / /kun dga' bos de skad ces
226b5(mdo sde): bka' stsal pa thos nas/ rab tu mi dga' zhing mya ngan gyis gdungs ste/ lus mi bzod par gyur to/ /nye gnas rnams gcig la gcig sbran te/ thams cad mya ngan gyis gdungs nas/ bcom ldan 'das gang na ba
226b6(mdo sde): der song ngo / /de la bcom ldan 'das kyis kun dga' bo dang / nye gnas rnams la bka' stsal pa/ rtag ces bya ba su yin/ thams cad la rtag pa med de/ khyod kyi phyir bya ba kun mdzad de/ bstan pa yang bstan
226b7(mdo sde): zin pas/ khyed rnams mya ngan ma byed par brtson 'grus su nan tan gyis shig ces bka' stsal nas/ de'i tshe tshe dang ldan pa shA ri'i bus de skad du bcom ldan 'das mya ngan las 'da'o zhes thos pa dang / mya ngan du
226b8(mdo sde): gyur te de bzhin gshegs pa mya ngan las 'da' ba ni ha cang yang myur ches so/ /lha dang bcas pa'i 'jig rten thams cad mdongs shing mgon med par gyur to zhes smras te/ bcom ldan 'das la 'di skad ces
227a1(mdo sde): gsol to/ /bdag ni bcom ldan 'das mya ngan las 'das pa mthong bar mi bzod de ci nas kyang bdag mya ngan las 'da'o zhes lan gsum gyi bar du gsol to/ /bcom ldan 'das kyis bka' stsal pa/ de ste khyod
227a2(mdo sde): dus la bab par shes na/ 'phags pa thams cad ni zhi bas mya ngan las 'da'o zhes bka' stsal to/ /shA ri'i bus kyang bcom ldan 'das kyis gnang ba'i lung thob nas gos tshags bgos te/ bcom ldan 'das la
227a3(mdo sde): lan brgya tsam bskor te/ tshigs su bcad pa rnam pa mang pos bstod nas/ sangs rgyas kyi zhabs dang phyag nas bzung ste/ lan gsum gyi bar du spyi bo la gtugs nas/ thal mo sbyar te 'di skad du bdag gis nang
227a4(mdo sde): gi tha mar yang / bcom ldan 'das mthong ngo zhes smras nas bsti stang dang bcas pas mchi phyag 'tshal te/ nye gnas dge tshul kyun te dang / rgyal po'i khab sngon skye ba'i gnas gang na ba der song ngo / /
227a5(mdo sde): der phyin pa dang / dge tshul kyun te de la bsgo ba khyod song la grong khyer dang / grong rdal dang / rgyal po'i pho brang dang / 'gron pa'i gnas dang / yon bdag bshes pa'i gnas kun tu song la de dag la nga mchi
227a6(mdo sde): phyag 'tshal lo bsgo shig / de nas dge tshul kyun te slob dpon gyis bsgo ba bzhin du kun tu song nas/ 'di skad du bdag gi mkhan po shA ri'i bu 'dir gshegs te/ mya ngan las 'da' bar gshegs kyis
227a7(mdo sde): khyod kyis mthong bar 'dod na kun gshegs shig ces bsgo'o/ /de'i tshe rgyal po ma skyes dgra dang / khyim bdag rigs che zhing mtho ba dang / yon bdag rnams dge tshul gyis bsgo ba thos nas
227a8(mdo sde): thams cad mi dga' zhing mya ngan gyis gdungs par gyur te/ thams cad tshig mthun par 'di skad ces smras so/ /btsun pa shA ri'i bu chos kyi gtso bo chen po/ 'gro ba mang po'i bshes gnyen du gyur pa/
227b1(mdo sde): da mya ngan las 'da' ba ni ha cang yang snga ches so zhes smras nas de dag myur bar shA ri'i bu gang na bar lhags te/ phyag byas nas 'di skad ces smras so/ /btsun pa shA ri'i bu chos kyi gtso bo chen po/ 'gro ba mang
227b2(mdo sde): po'i bshes gnyen sku tshe yongs su gtong ste/ mya ngan las 'da'o zhes nas/ bdag cag la sogs pa 'gro ba mang po'i mgon dang dpung gnyen med par 'gyur ro/ /de nas shA ri'i bus 'khor mang po la smras pa/
227b3(mdo sde): thams cad ni mi rtag pa ste/ skye ba yang mthar 'chi la/ 'dus pa yang mthar 'bral bas/ khams gsum ni sdug bsngal ba dang bcas pas na/ gang zhig bde bar 'gyur/ khyod ni sngon dge ba'i rtsa bas sangs rgyas
227b4(mdo sde): 'jig rten du gshegs pa dang yang phrad mod kyis/ mdo sde dang chos thos pa shin tu dka'/ mi'i lus thob pa yang shin du dka' ba yin gyis/ bsod nams kyi tshogs su 'gyur zhing 'khor ba las grol ba'i las la brtson
227b5(mdo sde): par gyis shig ces/ thabs mkhas pa rnam pa sna tshogs kyis 'khor mang po la ji ltar nad pa la sman gtong ba bzhin du rgya cher bstan te/ 'khor mang po la chos bstan nas kha cig ni 'bras bu dang po nas 'bras bu
227b6(mdo sde): gsum pa'i bar du thob par gyur/ kha cig ni rab tu byung nas dgra bcom par gyur/ kha cig ni rang sangs rgyas su grub par yid dam bcas te chos bstan pa thos nas/ phyag 'tshal nas so sor dong ngo / /
227b7(mdo sde): de nas shA ri'i bu de'i nub mo nam gyi cha smad la/ lus dang sems drang por bzhag ste/ sems rtse gcig tu bsam gtan dang po la zhugs so/ /bsam gtan dang po las byung nas/ bsam gtan gnyis
227b8(mdo sde): pa la zhugs/ bsam gtan gnyis pa las byung nas/ bsam gtan gsum pa la zhugs/ bsam gtan gsum pa las byung nas bsam gtan bzhi pa la zhugs/ bsam gtan bzhi pa las byung nas nam
228a1(mdo sde): mkha' mtha' yas skye mched kyi ting nge 'dzin la zhugs/ nam mkha' mtha' yas skye mched kyi ting nge 'dzin las byung nas rnam shes mtha' yas skye mched kyi ting nge 'dzin la zhugs/ rnam shes mtha'
228a2(mdo sde): yas skye mched kyi ting nge 'dzin las byung nas/ cung zad med pa'i skye mched kyi ting nge 'dzin la zhugs/ cung zad med pa'i skye mched kyi ting nge 'dzin las byung nas/ 'du shes med 'du shes med min skye mched kyi ting
228a3(mdo sde): nge 'dzin la zhugs/ 'du shes med 'du shes med min kyi skye mched kyi ting nge 'dzin las byung nas/ 'gog pa'i ting nge 'dzin la zhugs/ 'gog pa'i ting nge 'dzin las byung nas/ mya ngan las 'da' bar zhugs
228a4(mdo sde): so/ /de'i tshe na brgya byin lha'i dbang pos shA ri'i bu mya ngan las 'da' bar shes nas/ lha'i 'khor brgya stong mang po dang so so nas me tog dang / spos la sogs pa mchod pa'i yo byad thogs te/
228a5(mdo sde): phyogs der lhags nas/ steng gi nam mkha' la bar 'tshams med par 'khod de/ mchi ma char bzhin du lhags nas/ me tog gi pus mo nub pa tsam du gtor nas/ 'di skad du btsun pa shA ri'i
228a6(mdo sde): bu'i shes rab ni zab khyad rgya mtsho tsam ste/ ji ltar rig pa'i blo dang ldan pa gsung gi spobs pa ni chu mig dang 'dra ste/ tshul khrims dang ting nge 'dzin dang / shes rab dang ldan/ chos kyi gtso bo chen
228a7(mdo sde): po/ de bzhin gshegs pa'i rjes su chos kyi 'khor lo rgyas par bskor ba/ deng mya ngan las 'da' ba ni shin tu snga ches so/ /grong khyer de'i nang dang phyi rol na 'dug pa'i mi thams cad kyis/ shA ri'i bu
228a8(mdo sde): mya ngan las 'das so zhes thos nas/ thams cad kyi mar dang 'bru mar bsung can spos dang / me tog dang / mchod pa'i yo byad thogs te/ thams cad lhags nas lus kyis mi bzod par mya ngan kyis gdungs
228b1(mdo sde): te/ so so nas thogs pa'i yo byad kyis mchod pa byas so/ /de nas brgya byin lha'i dbang pos/ byi shwa kar ma la bsgo ba khyod kyis rin po che mang pos brgyan pa'i shing rta sbyor cig /shA ri'i bu'i spur bzhag par
228b2(mdo sde): bya'o zhes bsgo'o/ /de nas lha dang klu dang gnod sbyin dang / rgyal po dang / blon po dang / yul mi thams cad kyis cho nges btab ste gang na thang bde bar bskyal lo/ /brgya byin lha'i dbang pos gnod sbyin rnams la
228b3(mdo sde): khyod kyis rgya mtsho'i ngogs nas glang mgo tsan dan long shig ces bsgo nas/ gnod sbyin rnams kyis rgya mtsho'-i ngogs nas tsan dan blangs te/ spungs te/ de'i steng du spur bzhag te mar dang 'bru mar gyis gtor nas
228b4(mdo sde): me gtang ngo / /'khor de dag kun gyis phyag 'tshal te phyir dong ngo / /me shi ba'i 'og tu dge tshul kyun tes slob dpon gyi ring bsrel dang / lhung bzed dang chos gos gsum thogs te/ sangs rgyas gang na ba der song ste/
228b5(mdo sde): zhabs la mgo bos phyag 'tshal te/ pus mo'i lha nga sa la btsugs nas/ bdag gi slob dpon ni mya ngan las 'das ste/ ring bsrel dang chos gos dang / lhung bzed ni 'di dag lags so zhes gsol to/ /
228b6(mdo sde): de'i tshe kun dga' bos dge tshul gyis smras pa thos nas/ mya ngan gyis shin du gdungs te/ bcom ldan 'das la 'di skad ces gsol to/ /shA ri'i bu chos kyi bdag po gtso bo chen po yang mya ngan las 'das na
228b7(mdo sde): bdag cag gis su la gnas bca' zhing skyabs su mchi bar bgyi/ bcom ldan 'das kyis bka' stsal pa/ shA ri'i bu mya ngan las 'das kyang tshul khrims dang / ting nge 'dzin dang / shes rab dang / rnam par grol
228b8(mdo sde): ba dang / rnam par grol ba'i ye shes gzigs pa dang / chos kyi sku mya ngan las ma 'das so/ /shA ri'i bu ni nga da ltar 'ba' shig mya ngan las 'da' bar mthong bar mi bzod de/ sngar mya ngan las 'das pa
229a1(mdo sde): 'dir ma zad kyi/ sngon 'das pa'i dus na nga tshe 'pho ba la mi bzod nas sngar tshe 'phos so/ /kun dga' bos thal mo sbyar te/ bcom ldan 'das la gsol pa/ sngon bcom ldan 'das sku tshe'i snga
229a2(mdo sde): ma la yang sngar gum nas/ phyis gshegs pa'i dngos po rgyas par bstan du gsol/ bcom ldan 'das kyis kun dga' bo la 'di skad ces bka' stsal pa/ sngon 'das pa'i bskal pa tshad med grang med
229a3(mdo sde): bsam gyis mi khyab pa 'das pa'i sngon rol tu/ 'dzam bu'i gling 'dir yul che ge mo zhig na rgyal po zla 'od ces bya ba 'dzam bu'i gling la dbang ba rgyal phran brgyad khri bzhi stong dang / ljongs stong phrag drug bcu'i nang
229a4(mdo sde): na grong khyer brgyad khri phrag brgyad bcu la dbang byed pa zhig byung ngo / /rgyal po de la btsun mo stong phrag nyi shu yod de/ btsun mo che ba ni me tog sbyin pa zhes bya/ btsun mo 'bring po ni spyan chen po zhes bya ste/
229a5(mdo sde): rgyal po de la rgyal bu lnga brgya tsam rnyed do/ /rgyal po'i bu tho bo rgyal tshab ni tshul khrims bzang po zhes bya/ rgyal po bzhugs pa'i pho brang ni 'tsho ba bzang po zhes bya ste/ pho brang de'i chu zheng gab par dpag tshad bzhi
229a6(mdo sde): brgya yod de/ gser dang / dngul dang / bai dUr+ya dang / shel las byas so/ /skyed mos tshal gyi nang na gser dang / dngul dang / bai dur+ya dang / shel gyi shing tshar bzhi yod do/ /kha cig gi yal ga ni gser/
229a7(mdo sde): lo ma ni dngul/ kha cig gi yal ga ni dngul/ lo ma ni gser/ kha cig gi yal ga bai dur+ya/ lo ma ni shel/ kha cig gi yal ga ni shel/ lo ma ni bai dur+ya ste/ rin po che'i rdzing rnams kyang gser dang /
229a8(mdo sde): dngul dang / bai dUr+ya dang / shel las byas pa/ rdzing gi zhabs kyang rin po che sna bzhi'i bye mas brdal ba/ rgyal po'i pho brang nyi tse ni 'khor ra 'khor yug du dpag tshad bzhi bcu'i bar du gser dang / dngul dang /
229b1(mdo sde): bai dur+ya dang / shel gyis chal par bkang ngo / /yul de na gnas pa'i mi rnams bde zhing skyid la longs spyod 'byor pa/ rin po che dam pa bdog par gyur to/ /de'i tshe rgyal po'i pho brang na 'dug pa las rtag tu 'di snyam du
229b2(mdo sde): bsam pa skyes so/ /'jig rten na gnas pa dag btsan zhing che ba la thams cad kyis bkur sti byed par 'gyur ro snyam du bsam ma thag tu 'dod pa lnga'i longs spyod dam pa yid bzhin du grub ste/ 'di ltar 'bras bu mchog
229b3(mdo sde): thob pa yang sngon bsod nams kyi tshogs bskyed pa las gyur te/ dper na zhing pa dag kyang dpyid sa bon mang du btab na/ ston mang du bsdur yod do snyam re ba yod do/ /bdag kyang de dang 'dra ste/ sngon
229b4(mdo sde): bsod nams kyi tshogs bskyed pas 'di ltar 'di lta bu grub par gyur to/ /da ltar gyi dus su sa bon ma bskyed na phyis re ba med do snyam bsams nas/ blon po rnams la da ni bdag gi rin po che dang / longs spyod
229b5(mdo sde): kun sbyin pa'i phyir grong khyer gyi sgo dang tshong dus kyi mdor spungs te/ sems can la yid bzhin du ci bdog pa sbyin par bya'o/ /gzhan yang rgyal phran brgyad khri bzhi stong yod pa las/ bang mdzod ci yod
229b6(mdo sde): pa thams cad 'gro ba mang po la sbyin par bkar btags so zhes bsgo nas gser gyi rgyal mtshan bsgrengs ste/ gser gyi rnga brdungs nas phyogs su rgyas par kun gyis thos shing shes par shin tu bsgrags so/ /de'i tshe yul
229b7(mdo sde): de na dge sbyong dang bram ze dang / dbul 'phong ba dang / mgon med pa dang / rgan pa dang / longs spyod kyis brel ba thams cad sprin bzhin du 'dus te/ gang gos 'dod pa la gos dang / zas 'dod pa la zas/ gser
229b8(mdo sde): dngul dang nor bu rin po che 'dod pa la ni gser dngul dang rin po che/ nad pa rnams la ni nad kyi rkyen sman la sogs pa ci 'dod pa yid bzhin du sbyin no/ /de'i tshe na 'dzam bu'i gling na 'khod pa'i 'gro ba thams cad rgyal po'i
230a1(mdo sde): bka' drin gyis thams cad bde zhing skyid pa'i glu len bro brdung / tshigs su bcad pas bstod do/ /rgyal po'i ming snyan pa thams cad 'og tu bsgrags nas bka' mi nyan pa med do/ /de'i tshe yul gyi mtha' 'khob na rgyal
230a2(mdo sde): po chung ngu byi ma se na zhes bya ba zhig rgyal po zla 'od la phrag dog skyes te/ bde bar nyal du med do/ /gnyid kyang mi bro bas 'di snyam du bsams so/ /rgyal po zla 'od med par ma byas kyi bar du bdag gi ming grags par mi 'gyur gyis
230a3(mdo sde): bdag gis yul phyogs na 'khod pa'i kun tu rgyu dag bos la/ kun tu bsgrub tu gzhug pa'i thabs bya'o snyam bsams nas/ bdag gi yul na 'khod pa'i kun tu rgyu bos nas/ kha zas ro brgya dang ldan pa rnam pa sna tshogs
230a4(mdo sde): sbyar te/ bsti stang dang bcas pas zla ba gsum gyi bar du mchod pa byas nas/ kun tu rgyu rnams la 'di skad ces smras so/ /nga ni mya ngan gyis non to/ nyin mtshan du mi bde na khyod ni chos spyod pa yin te/ mchod pa'i gnas
230a5(mdo sde): yin na nga'i mya ngan med par bya ba'i thabs soms shig / bram ze rnams kyis smras pa/ rgyal po ci'i slad du thugs ngan mdzad pa bdag cag la gsungs shig /ji nus kyis rgyal po'i thugs ngan ma mchis par bgyi'o/ /
230a6(mdo sde): rgyal pos smras pa/ rgyal po zla 'od de yon tan du grags pas de thams cad kyis bsnyen bkur byed na/ nga 'ba' zhig yon tan ma grags te/ rgyal po de med par byas pa dga' na/ khyod la thabs ci yod pa smros shig /
230a7(mdo sde): bram ze rnams kyis de skad ces bsgo ba thos nas/ so so nas gcig la gcig 'di skad ces smras so/ /rgyal po zla 'od 'di ni snying rje dang ldan te/ 'gro ba thams cad la drin gyis khyab cing dbul 'phong pa la yang pha ma lta bur
230a8(mdo sde): gyur pas/ bdag cag ni tshe 'phos la thug kyang de la su zhig gnod pa byed mi nus so zhes smras so/ /'tsho ba la yang ma bltas te so sor gyes so/ /rgyal po byi ma se na de skad ces smras pa thos nas/ lhag par mi dga' ste
230b1(mdo sde): 'di skad ces bkar btags so/ /gang su la yang rung nga'i phyir rgyal po zla 'od kyi mgo bcad de 'ongs na rgyal srid phyed phyed kyang sbyin zhing bu mo yang chung mar sbyin zhes bkar btags pa dang / de'i tshe ri brag gi gong na bram ze le'u
230b2(mdo sde): te tsa zhes bya bas thos te/ rgyal po de gang na ba der 'ongs nas rab tu dga' ste/ de skad du bdag gis ni rgyal po'i dgongs pa bzhin du bsgrub nus so zhes gsol to/ /rgyal pos smras pa/ de ltar bsgrub na nyi ma gang la
230b3(mdo sde): 'gro bar bya/ bram zes smras pa/ bdag gi lam rgyags stsol cig dang / da slan cad zhag bdun na mchi'i zhes gsol pa dang / bram ze de zhag bdun kyi bar du bdag gi lus bsrung ba'i sngags byas nas
230b4(mdo sde): rgyal po la mchi phyag byas te/ lam du zhugs nas song ngo / de'i tshe rgyal po zla 'od kyi yul na ltas ngan rnam pa sna tshogs byung ste/ sa kun gas pa dang / glog 'gyu ba dang skar ma lhung ba dang / nyin
230b5(mdo sde): mtshan du yul rmugs dang / 'brug grag pa dang / ser ba dang / gnam lcags dang / bya mang pos nam mkha' la snying rje rje'i skad zer zhing nam mkha' la rang lhung ba dang / stag dang / gzig dang /
230b6(mdo sde): spyang ki dang / gcan zan dang / ri dgas la sogs pa rgyug mchongs zhing skad mi snyan pa zer ba dang / rgyal phran brgyad khri bzhi stong gi rmi lam du rgyal po chen po'i gser gyi rgyal mtshan chags pa dang / gser gyi rnga ral bar
230b7(mdo sde): rmis so/ /blon po zla ba chen po zhes bya ba'i rmis lam du/ yi dags zhig gis rgyal po'i gser gyi cod pan phrogs pa rmis te/ thams cad kyang lus kyis mi bzod pa tsam gyi mya ngan gyis non par gyur te/ /de'i tshe na grong
230b8(mdo sde): khyer gyi sgo bsrungs ba'i lhas/ bram ze des rgyal po'i mgo slong du 'ong bar rtogs nas/ de myos shing slad par byas te/ grong khyer gyi sgo nas ma btang bas bram ze des grong khyer la lan mang du bskor kyang nang du
231a1(mdo sde): ma chud do/ /de nas gnas gtsang ma'i ris kyi lhas kyang rgyal po zla 'od mgo sbyin pa byas na/ sbyin pa'i pha rol tu phyin pa yongs su rdzogs par bya bar shes nas rmi lam du rgyal po la sbran nas/ rgyal po chen
231a2(mdo sde): po thams cad kyi yid dang mi 'gal bar sbyin pa sbyin no zhes yi dam bcas na/ da ltar slong ba grong khyer gyi sgor 'ongs ste nang du 'ong ba'i dbang med do zhes sbran no/ /sad nas ngo mtshar du gyur te/ blon po zla ba chen po la khyod
231a3(mdo sde): song la/ grong khyer gyi sgo nas su 'ong yang rung / ma bkag par nang du thong shig ces bsgo'o/ /zla ba chen po grong khyer gyi sgor 'ongs pa dang / grong khyer gyi sgo bsrung ba'i lhas lus mngon par bstan te/
231a4(mdo sde): zla ba chen po la 'di skad ces smras so/ /bram ze zhig yul gzhan nas 'ong ste/ sdig pa'i sems kyis rgyal po la mgo slong du 'ongs pas nang du ma btang ba yin no/ /blon pos smras pa/ gal te de ltar bden na
231a5(mdo sde): gnod pa'i ltas chen po yin te/ 'on kyang rgyal po'i bka' bcag du mi rung zhes bsgo'o/ /de nas grong khyer bsrungs ba'i lhas kyang bram ze nang du btang ba dang / blon po zla ba chen po 'di snyam du bsams so/ /
231a6(mdo sde): bram ze 'di ni gdon mi za bar rgyal po'i mgo slong bar 'gyur gyi/ rin po che sna bdun las sna cig kyang / mgo lnga brgya lnga brgya zhig byas te/ mgo 'di dag gis rgyal po'i mgo blu'o snyam bsam nas
231a7(mdo sde): sbyor du bcug go/ /de nas bram ze de rgyal po'i pho brang du 'ongs te skad chen por 'di skad ces smras so/ /bdag ni yul gyi mtha' khob nas mchis te/ rgyang ma nas rgyal po chen po ni thams cad yongs su
231a8(mdo sde): gtong la/ pha rol po'i yid dang mi 'gal bar mdzad do zhes yon tan chen po thos nas/ lam ring po nas dgos pa 'dod pa'i slad du 'dir mchis so/ /rgyal pos de skad smras pa thos nas rab tu dga'
231b1(mdo sde): mgu rangs te/ phyag 'tshal nas/ ngal bar ma gyur tam zhes dris te/ nor ci 'dod pa dang / yul lam rgyal srid dam/ grong khyer ram/ chung ma 'am/ bu pho 'am/ rin po che 'am/ theg pa 'am/ glang po che 'am/
231b2(mdo sde): rta 'am/ rin po che sna bdun nam/ pho brang ngam/ bran mo 'am/ las byed pa'i mi 'am/ ci 'dod pa thams cad sbyin no zhes smras so/ /bram zes smras pa phyi rol gyi longs spyod kyi sbyin pa ni sbyin pa'i bsod nams
231b3(mdo sde): mang du 'gyur mod kyi sbyin pa chen por mi 'gyur te/ gal te lus kyi sha khrag sbyin pa bsod nams kyi mchog yin pas/ bdag ni rgyal po'i dbu 'tshal ba'i slad du lam ring po 'dir mchis kyi/ yid dang mi 'gal bar
231b4(mdo sde): mdzad na sbyin par mdzod cig ces gsol pa dang / rgyal pos de skad smras pa thos nas dpe med par dga' bar gyur to/ /bram zes smras pa bdag la dbu stsal na/ nam stsal bar bka' stsal du gsol/ rgyal pos
231b5(mdo sde): smras pa/ da ste zhag bdun na khyod la mgo sbyin no zhes bsgo'o/ /de nas blon po zla ba chen pos rin po che sna bdun las byas pa'i mgo rnams khyer te 'ongs nas/ bram ze'i mdun du lto ba sa la phab ste 'di skad ces smras so/ /
231b6(mdo sde): rgyal po'i dbu ni sha dang / khrag dang / rus pa ste/ mi gtsang ba yin te ci zhig bya/ rin po che sna bdun gyi mgo 'di dag gis mgo 'di brje'o/ /rin po che sna bdun gyi mgo 'di dag gis khyod tshe gcig tu phyug
231b7(mdo sde): par 'gyur ro/ /bram zes smras pa/ bdag la 'di dag mi dgos kyis/ rgyal po'i dbu dgos kyis bdag gi re ba skong shig /zla ba chen pos thabs rnam pa sna tshogs kyis gsol ba btab kyang ma gtub
231b8(mdo sde): pas/ mya ngan gyis non te khams nas snying bdun du gas te tshe 'phos so/ /de'i tshe na rgyal po des blon po zhig glang po che dpag tshad brgya stong du 'gro ba la bskyon nas rgyal phran thams cad la sbran te/
231c1(mdo sde): zhag bdun na rgyal po zla 'od bram ze la dbu sbyin pa mthong ba thams cad myur du shog shig /de'i tshe rgyal phran brgyad khri snyed po de thams cad de ma thag tu lhags te/ rgyal po'i spyan sngar 'ongs nas/ lto ba sa la phab ste 'di skad ces
231c2(mdo sde): gsol to/ /'dzam bu'i gling gi sems can thams cad rgyal po'i bka' drin gyis thams cad bde skyid de/ gnod pa ma mchis na mi cig gi slad du 'gro ba thams cad yongs su spong ba mi rigs kyi/ bdag cag la thugs brtse ba'i slad du dbu'i
231c3(mdo sde): sbyin pa mi mdzad par gsol/ blon po phrag bcus kyang lus sa la phab ste bdag cag la thugs brtse ba'i slad du dbu'i sbyin pa mi mdzad par gsol to/ /btsun mo stong phrag nyi shus kyang lus sa la phab nas/ rgyal po la 'di skad ces bdag la thugs
231c4(mdo sde): brtse bar dgongs ste/ dbu sbyin par mi mdzad par gsol zhes smras so/ /rgyal bu lnga brgya po rnams kyang ngus nas bdag cag la mgon dang skyabs ma mchis na/ thugs brtse bar dgongs te/ dbu'i sbyin pa ma mdzad cig /bdag cag kyang mi'i rjes su
231c5(mdo sde): bslabs par dgongs zhes smras so/ /de nas rgyal po chen po des blon po chen po dang / btsun mo dang / sras rnams la 'di skad ces bka' stsal to/ /thog ma med pa nas lus 'di 'khor ba na 'khor zhing / yun ring por sems can dmyal
231c6(mdo sde): ba na 'dug pa'i tshe nyi ma gcig la yang lan du ma zhig tshe 'phos nas lus 'di chud zos te/ thal chu dang / lcags kyi khri dang / chu tshan khol ma dang / ngan skyug dang / me'i shing rta dang / me dong la stsogs pa'i sems can dmyal bar yun ring por
231c7(mdo sde): sdug bsngal myong ste/ btso ba dang bsregs pa la sogs pa lus 'di grangs med par chud zos kyang / bsod nams 'ga' tsam yang med do/ /gal te dud 'gro'i skye gnas su skyes pa na/ gcig la cig za zhing 'cha' ba dang / gzhan gyis bsad de
231c8(mdo sde): kun gyis zos pa dang / tshe 'phos nas rul cing myags pa yang grangs med de/ da ltar 'di chud zos kyang bsod nams su gyur pa med do/ /yi dags kyi khams su skyes pa na/ lus la me 'bar te/ 'khor los mgo bcad ma thag tu phyir yang
231d1(mdo sde): sos pa grangs med pa zhig myong ste/ de ltar lus chud zos kyang bsod nams su gyur pa med do/ /gal te mir skyes na yang nor dang bud med kyi phyir khros rngams pas mig bgrad de/ gcig la cig 'tshe zhing gsod pa dang / g.yul ngor lhags nas
231d2(mdo sde): gcig la gcig gsod de/ de ltar lus chud zos pa dang / 'dod chags dang / zhe sdang dang / gti mug gis lus grangs med pa zhig bor yang bsod nams su ma gyur te/ bdag gis lus 'di yongs su btang bar bya'o/ /bdag gi lus 'di mi
231d3(mdo sde): gtsang ba rnam pa sna tshogs kyi phung po ste/ ring por mi thogs par 'jigs cing dral bar 'gyur bas mi rtag zhing brtsogs pa'i mgo 'dis phan pa'i don mthun par gyur na ci'i phyir sbyin par mi bya/ nga'i mgo 'di bram ze de la byin te/ bsod nams de
231d4(mdo sde): bla na med pa'i byang chub bsgrub po/ /nam mngon par sangs rgyas na/ yon tan phun sum tshogs par 'gyur te/ thabs la mkhas pas khyed kyang sdug bsngal las bzla'o/ /ngas sbyin pa byas pa 'dis mngon par 'tshang rgya yi/ bla na med pa'i byang chub
231d5(mdo sde): kyi sems la khyed bar chad dang bgegs ma byed cig / rgyal phran dang / blon po dang / btsun mo dang / sras rnams la de skad ces bka' stsal pa dang / cang mi smra bar 'khod do/ /de nas rgyal po chen po des bram ze la smras pa/ da mgo blangs
231d6(mdo sde): pa'i dus la bab kyis longs shig ces smras so/ /bram zes gsol pa da ltar rgyal po dang / blon po la stsogs pa 'khor mang pos bskor te/ bdag cig pus rgyal po'i dbu bcad pa'i mthu ma mchis kyi/ thugs mi thub po/ /bdag la brtsal bar
231d7(mdo sde): 'tshal na/ rgyab kyi skyed mos tshal du gshegs so zhes gsol to/ /de nas rgyal pos rgyal phran dang / rgyal bu rnams la bsgo ba/ khyod nga la bsnyen bkur byed na/ bram ze 'di la gnod pa'i rgyal ka ma byed cig ces bsgo nas/ bram ze dang 'grogs te/
231d8(mdo sde): rgyal po skyed mos tshal du song ngo / /de nas rgyal po de la bram zes gsol pa/ rgyal po ni sku gzhon te/ ring yang gyad dang mnyam pas na/ tsha ba mi bzod do/ phyir yang 'gyod kyang srid kyi rgyal po'i dbu shing la btags te/ gdod dgum par
232a1(mdo sde): 'tshal lo/ /de nas rgyal pos shing gi yal ga brtan zhing / lo mas kun tu khebs pa zhig la mgo btags nas/ pus mo sa la btsugs te/ bram ze la 'di skad ces smras so/ /khyod kyis nga'i mgo chod la phyir yang nga'i
232a2(mdo sde): lag tu bzhag nas nga'i lag nas longs shig / ngas khyod la mgo sbyin pa'i bsod nams 'di ni bdud dam/ tshangs pa 'dod pa ma yin te/ brgya byin nam/ 'khor los bsgyur ba'i rgyal po 'am/ khams gsum gyi bde ba'i longs spyod 'dod pa'i
232a3(mdo sde): phyir ma yin/ bla na med pa yang dag par rdzogs pa'i byang chub 'dod do/ /'gro ba mang po skyob cing mya ngan las 'das pa'i bde ba la bkod pa'i phyir ro/ /de'i tshe bram zes ral gri phyar te gdab ces byas pa dang / shing gi lha de rab tu mi dga' bar
232a4(mdo sde): gyur nas/ ci'i phyir mi 'di gsod pa'i las byas snyam nas/ bram ze de'i rna drung du thal mo cig bsnun nas/ rkang lag ma tshugs te sa la 'gyel to/ /de nas rgyal po des yar shing gi lha la bltas te smras pa/ sngon 'das pa'i dus na ngas shing 'di la
232a5(mdo sde): mgo dgu brgya dgu bcu rtsa dgu snyed kyis sbyin pa byas te/ da mgo 'dis sbyin pa stong du tshang ste/ sbyin pa'i pha rol tu phyin pa yang yongs su rdzogs kyis/ nga'i bla na med pa'i byang chub kyi sems kyi bar chod ma byed cig /de'i tshe na shing gi lha des rgyal pos
232a6(mdo sde): smras pa thos nas/ bram ze de phyir sor chud par byas te/ bram zes langs nas ral gri thogs te/ rgyal po'i mgo bcad do/ /mgo lag tu lhung nas/ sa chen po yang rnam pa drug tu g.yos/ lha'i pho brang yang 'gul zhig sdeg ste/ mi bde
232a7(mdo sde): bar gyur nas/ ngo mtshar ya mtshan du gyur te/ kun gyis byang chub sems dpas 'gro ba thams cad kyi phyir/ mgo'i sbyin pa byas par mthong nas thams cad 'dus shing 'tshogs te ngo mtshar to/ /zhes mchi ma char bzhin du 'bab ste ngus nas 'di
232a8(mdo sde): skad ces smras so/ /rgyal po zla 'od kyis mgo sbyin pa byas pas/ sbyin pa'i pha rol du phyin pa yang yongs su rdzogs par gyur to zhes kun tu grags par gyur nas/ rgyal po byi ma se nas thos nas mi dga' ste 'khams nas snying gas te tshe 'phos so/ /
232b1(mdo sde): de'i tshe na bram zes rgyal po'i mgo khyer te song ba'i tshe/ rgyal phran dang / blon po dang / btsun mo dang / rgyal bu rnams kyis lus sa la brdabs te cho nges btab nas/ la la khrag tu skyug nas tshe 'phos so/ /kha cig ni ci yang mi dran par
232b2(mdo sde): myos so/ /kha cig ni rang gi skra kun du bal lo/ /la la ni rang gi gos kun batral lo/ /kha cig ni rang gi lag pa gnyis kyis gdong kun phrad phrad nas cho nges btab cing sa la 'gre'o/ /de'i tshe na bram ze des rgyal po'i dbu mi sdug cing mnam
232b3(mdo sde): mo zhes mi 'dod nas sa la bor te song ba dang / de la bram ze kha cig gis khyod shin du gdug pa can yin pa lta thog ma nas dgos pa med na/ bslangs te ci bya zhes spyos so/ /bram ze de lam du zhugs nas phrad pa thams cad kyis spyos nas/
232b4(mdo sde): kha zas mi ster bas shin du nyams thag par gyur la/ lam nas byi ma se na yang tshe 'phos par gtam thos pas thog mar re ba'i sems ltar ma gyur nas mya ngan gyi yi mug ste snying tshal pa bdun du gas nas/ khrag skyugs nas tshe 'phos so/ /
232b5(mdo sde): rgyal po byi ma se na dang / bram ze gnyis tshe 'phos nas mtshams med pa'i sems can dmyal bar skyes so/ /rgyal po zla 'od kyi mya ngan gyis gdungs te tshe 'phos pa rnams ni mtho ris kyi lhar skyes so/ /kun dga' bo de'i tshe de'i dus na rgyal po zla
232b6(mdo sde): 'od de ni da ltar nga yin no/ /rgyal po byi ma se na de ni bdud sdig can yin no/ /de'i dus na bram ze de ni da ltar lha sbyin yin no/ /de'i tshe na shing gi lha mo de ni da ltar maud gal gyi bu yin no/ /de'i tshe na blon po zla ba chen po de ni shA ri'i bu yin no/ /
232b7(mdo sde): de'i tshe yang nga tshe 'phos par mthong bar mi bzod pas sngar tshe 'phos so/ /deng gi dus 'dir yang nga mya ngan las 'da' bar mthong bar mi bzod nas/ sngar mya ngan las 'das pa yin no/ /bcom ldan 'das kyis de skad ces bka' stsal nas/ tshe dang
232b8(mdo sde): ldan pa kun dga' bo dang / 'khor gzhan dag skad mthun par de bzhin gshegs pa'i yon tan ni ngo mtshar rmad do zhes bsngags nas/ bsgom pa la nan tan byas pas kha cig gis ni dge sbyong gi 'bras bu thob par gyur to/ /kha cig ni bla na
233a1(mdo sde): med pa yang dag par rdzogs pa'i byang chub thob par 'gyur ro/ bcom ldan 'das kyis gsungs pa la rjes su yi rangs nas mngon par dga'o/ /rgyal po zla 'od kyis mgo sbyin pa'i le'u ste/ nyi shu
233a2(mdo sde): gnyis pa'o/ / // 'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na
233a3(mdo sde): bzhugs so/ /de'i tshe rgyal po gsal thub la blon po ri dgas zhes bya ba yod de/ rab tu phyug pa longs spyod che ba/ de la bu pho bdun yod do/ /bu pho drug gi ni chung ma lon te/ nang gi tha cung cig chung ma ma lon nas phas 'di snyam
233a4(mdo sde): du bsams so/ /bdag ni rgas 'khogs te/ bu gcig gi chung ma ma lon pa 'di la bzang po zhig btsal lo snyam bsams nas/ de'i tshe na khyim bdag de la bram ze mdza' zhing bshes pa zhig yod de/ de dang phrad nas gtam
233a5(mdo sde): du glengs pa/ bdag gi bu nang gi tha chung 'di da dung chung ma ma lon te/ su la bslangs yang mi shes na/ khyod ni yul kun tu phyin na bu mo bzang zhing mdzes pa/ blo dang ldan pa/ tshe dang dbang thang yod pa lta ci mthong /
233a6(mdo sde): bdag gi bu 'di'i yid du 'ong ba cig khyod kyis btsal dgos so zhes smras pa dang / bram ze des kyang de bzhin du bya'o smras nas/ kun tu rgyu zhing tshol ba las/ yul shi ri ti ta zhes bya ba na bu mo lnga brgya zhig 'grogs te/
233a7(mdo sde): rtse ba las me tog bzang po btus te/ sangs rgyas la mchod pa'i phreng ba byed pa mthong ngo / /bram ze des kyang bu mo de dag gar song ba'i phyi bzhin bltas na bu mo de dag chu chung ngu zhig 'bog lab las/ gzhan thams cad ni lham
233a8(mdo sde): phud kyi bu mo gcig lham ma phud par chu brgal to/ /de nas yang song ba las chu chen po zhig brgal nas/ bu mo gzhan ni gos phud nas chur zhugs/ bu mo de 'ba' zhig gos kyang ma phud par chu brgal to/ /de nas tshal zhig tu
233b1(mdo sde): phyin nas bu mo gzhan ni shing khar 'dzeg cing me tog thogs na/ bu mo de 'ba' zhig gis sa la btus kyang / gzhan pas mang du rnyed do/ /de nas bram ze de bu mo'i drung du song ste/ khyod la the tsom zhig dri na/ khyod kyis lan
233b2(mdo sde): legs par thob shig ces smras so/ /bu mos kyang the tsom yod na dris shig ces smras pa dang / bram zes dris pa/ bu mo khyod chu rgal ba dang bu mo gzhan gyis lham phud nas chu rgal/ bu mo khyod 'ba' shig lham yang
233b3(mdo sde): ma phud par chu rgal na khyod la bsams pa gzhan ci yod/ bu mos smras pa/ khyod kyi the tsom ni ngo mtshar che ba yang ma yin no/ /bdag sa skam po la 'gro ba'i tshe/ rkang pa'i 'og tu ci 'gro mig gis ltar yod pas tsher ma
233b4(mdo sde): 'am/ rdo 'am gyo mo 'am/ mi bde ba'i bag snang na yang 'byol nas 'gro/ chu'i gting na ci yod pa mig gis bltar med de/ gal te tsher ma'am/ sbrul lam srin bu gdug pa can dag la brdzis na rkang pa la
233b5(mdo sde): gnod par 'gyur gyi dogs pas lham ma phud pa yin no/ /bram zes smras pa/ 'o na ci'i phyir gos dang bcas su chu la 'bog /bu mos smras pa/ bud med kyi lus kyi mtshan ma bzang po dang / ngan pa yod pas
233b6(mdo sde): gos brdzes te chur zhugs na gzhan gyis mthong ste/ mtshan ma bzang na ci yang mi zer gyis/ mtshan ngan na 'phya' bar 'gyur bas bdag gis ma brdzes pa yin no/ /bram zes smras pa/ 'o na khyod ci'i phyir shing
233b7(mdo sde): khar ma 'dzeg / bu mos smras pa/ gal te shing khar 'dzegs na shing gi yal ga chag gam ltung na lus la gnod par 'gyur bas/ shing khar ma 'dzegs pa yin no/ /bu mo 'di ni rgyal po rab gsal rgyal gyi gcung
233b8(mdo sde): stobs kyi grogs po zhes pa'i bu mo yin te/ rgyal po'i gcung de sngon nyes pa zhig byas pas yul de nas bskrad de yul 'dir 'ongs nas/ lha 'tshams ma chung mar blang ba las btsas pa'i bu mo yin no/ /
234a1(mdo sde): bram zes smras pa/ bu mo khyod ni shin tu yang mkhas shing 'dzangs pa zhig na/ khyod la pha ma yod dam/ bu mos smras pa yod do/ /'o na 'grogs te khyod kyi khyim du 'dong ngo zhes smras nas/ de'i
234a2(mdo sde): sgor phyin pa dang / bu mo nang du song ste/ pha ma la smras pa/ sgo na bram ze zhig yab dang mjal 'tshal lo zhes mchi'o/ /bu mo de'i pha sgor byung nas gcig la cig bde 'am zhes dris nas/ bu mo de khyod kyi bu
234a3(mdo sde): mo yin nam zhes dris so/ /smras pa bdag gi bu mo yin no/ /'o na bdag po yod dam/ smras pa bdag po med do/ /bram zes smras pa/ mnyan du yod pa na/ blon po ri dgas zhes bya ba khyod kyis shes sam/
234a4(mdo sde): smras pa bdag dang bshes so/ /bram ze des smras pa/ blon po de'i bu nang gi chung ngu / byad gzugs legs shing yid gzhungs pa zhig yod de/ khyod kyi bu mo chung mar slong ngo / /des smras pa de ni rigs che zhing
234a5(mdo sde): mtho ba yin te/ gal te bu mo 'dod na lta khyod kyi bsam pa ltar bya'o zhes smras nas/ bram ze des kyang grogs po phyir 'gro ba la mnyan du yod par bram ze'i thog tu yi ge spring ngo / /bram ze'i thog du yi ge 'ongs
234a6(mdo sde): nas bag ma bsu ba'i rta dang shing rta la sogs pa bshams te/ de nas yul shi ri ti ta rar chas so/ /der phyin du nye ba dang / sngar mi gcig sbron du btang nas/ des kyang bu mo bag mar btang ba'i ston mo bshams
234a7(mdo sde): te/ bu mo bag mar btang ngo / /de dag gis bu mo thob nas/ mnyan yod du 'gro ba na/ bu mo de'i mas mi mang po'i nang du bu mo la 'di skad du/ khyod deng phyin cad rtag tu gos bzang po gyon zhing kha zas zhim po
234a8(mdo sde): zo shig / nyin cig bzhin du rgyun mi chad par me long la ltos shig ces bsgo nas/ bu mos kyang de bzhin du bya'o zhes smras pa dang / gyos po de yi ma rangs te/ 'di snyam du bsams so/ /mi cig skyes pa la skyid
234b1(mdo sde): sdug kyang mi rtag la/ gos bzang po dang / kha zas zhim po rtag tu ga la rnyed/ rtag tu me long la ltos shig pa yang rigs pa ma yin snyam bsams nas/ so sor 'phyi phyag 'tshal nas gyes so/ /de dag thams cad
234b2(mdo sde): 'grogs te lam du zhugs nas phyir yul du dong ba las/ bar na khang pa bzang po bsil ba zhig yod de/ de dag las sngar dong ba dag khang pa de na bsti zhing 'khod do/ /bag ma gsar pa yang phyis der 'ongs nas
234b3(mdo sde): gyos po la 'di'i 'og du bzhugs su mi rung gi/ myur du thang la bzhud do zhes gsol nas/ bag mas smras pa bzhin du thang la byung ngo / /g.yog kha cig 'gror ma gtub ste/ khang pa'i 'og tu 'dug 'dug
234b4(mdo sde): pa las ring por ma lon par ba lang dang rta cig der 'ongs nas/ ka ba la rnyogs pa dang / khang pa rdib nas khang pa'i 'og na 'dug pa dag kha dag go/ /gyos pos sems pa bdag srog dang bral ba las thar bar
234b5(mdo sde): byas pa ni/ mna' ma 'di yin no snyam nas/ mna' ma la lhag par byams pa'i sems skyes so/ /des nas yang song song ba las chu gshong cig tu rtswa dang chur ldan pa zhig tu 'dug pa las/ mna' ma phyis
234b6(mdo sde): 'ongs nas/ chu gshong 'dir bzhugs su mi rung gis myur du 'phos shig ces gsol pa dang / logs shig tu 'phos ma thag tu gru char drag po bab nas sngar btab pa'i chu gshong du bsha' chen po byung ngo / /
234b7(mdo sde): gyos pos bsam pa/ bdag lan gnyis su srog dang bral ba las mna' mas thar bar byas so snyam nas/ chas te song ba las yul du phyin to/ /de nas gnyen rnams lhags te/ dga' ba'i gtam byas
234b8(mdo sde): nas ston mo chen po byas te/ nyi ma gcig gi bar du dga' ba'i rtsed mo byas so/ /mgron kun gyes pa'i 'og tu mna' ma rnams bkug ste/ 'di skad ces bsgo'o/ /kho bo ni rgas te/ las rnams
235a1(mdo sde): kyis skyo nas mna' ma khyed rnams la khyim gyi nor rdzas btang dgos na khyod gang gis bang mdzod kyi ldig mig bcang zhes dris na/ mna' ma chen mo drug char gyis mi nus so zhes gsol na/
235a2(mdo sde): nang gi chung ngus ni bdag gis nus so zhes gsol to/ /de nas khyim bdag gis kyang bang mdzod kyi ldig mig thams cad gtad de mna' mas kyang de bzhin du nyams su blangs nas nangs par ni sngar langs shing
235a3(mdo sde): khang pa'i nang kun phyag bdar byas nas chag chag btab bo/ /de nas kha zas kyi g.yos byas nas sngar gyos sgyug la sogs te/ che rims gyi zan byin no/ /de'i 'og tu bran khol dang / las byed pa rnams la
235a4(mdo sde): zan byin te/ /so sor las la btsud nas/ gdod bdag zas bza'o/ /rtag tu de 'dra bar byed pas gyos pos kyang bdag gi mna' ma 'di ni gzhan dang mi 'dra ste/ tha mal pa ni ma yin no/ /de ci'i phyir
235a5(mdo sde): mo bdag gi mas bsgo ba ltar mi byed snyam bsams nas 'di skad ces smras so/ /khyod khyim nas chas pa'i tshe khyod kyi mas rtag tu gos bzang po gyon la kha zas zhim po zo shig /rtag tu me long la
235a6(mdo sde): bltos shig ces byung ba 'di ci'i tha tshigs ces dris nas/ mna' mas pus mo gnyis sa la btsugs te 'di skad ces gsol to/ /bdag gi mas gos bzang po gyon cig ces bsgo ba ni/ steng du gyon pa'i
235a7(mdo sde): bzhag gos lta bu rtag tu bag bya zhing ma rnyings par gyis shig / mgron nam/ phyi mi dag 'ongs na gos ma ngan cig ces mchi'o/ /rtag tu kha zas zhim po zo shig ces pa ni kha zas zhim po dang bsod pa la bgyi ba ma
235a8(mdo sde): lags kyi/ su bas kyang phyis zos na bkres pas kha zas kun zhim po zhes mchi'o/ /rtag tu me long la ltos shig zer ba ni mkhar ba 'am/ lcags kyi me long la lta ba ma lags kyi/ sngar langs la phyi nang
235b1(mdo sde): gi phyag dar dang / chag chag btab pa dang / khri stan bting ba la sogs pa las su bgyi ba rnams legs par gyis shig ces mchi ste/ bdag gi mas bsgo ba ni 'di lta bu lags so zhes gsol pa dang / mna' ma de la lhag par
235b2(mdo sde): yang byams te/ khyim gyi las thams cad gtad nas thams cad bde zhing skyid par gyur to/ /de'i tshe bya dag cig rgya mtsho'i gling na 'bras za za ba las 'bras kyi snye ma khyer te 'phur nas/ rgyal po'i pho brang gi thad
235b3(mdo sde): kar phyin pa dang / 'bras kyi snye ma dag cig shor ro/ /pho brang gi thad kar lhung ngo / /'bras kyi snye ma de cig gis rgyal po la phul lo/ /rgyal pos kyang 'bras bzang po 'di lta bu dag ni sman du rung nges kyis sa bon du bya'o
235b4(mdo sde): snyam nas/ blon po kun la sha shas su bgos ste/ rmos shig ces bsgo'o/ /de'i tshe khyim bdag des kyang nyung ngu zhig thob nas/ phyir khyim du 'ongs te mna' ma la 'bras 'di rmos shig ces bsgo'o/ /
235b5(mdo sde): mna' ma des bsgo ba de bzhin du bran khol gzhan btang nas/ zhing gang gshin par rmos nas/ de bzhin du legs par skyes te 'bras zhig byung ngo / /gzhan gyis rmos pa la ni las su legs par ma byas pas cig
235b6(mdo sde): kyang ma skyes so/ /de'i tshe na rgyal po'i btsun mo nad kyis btab pa las sman pas dpyad byas nas/ na ba 'di las rgya mtsho'i gling gi 'bras byin na mtsho zhes dpyad byas so/ /rgyal pos kyang rgya mtsho'i gling gi 'bras zhig
235b7(mdo sde): rmed du bcug par dran nas/ rgya mtsho'i gling gi 'bras zhing rmed du bcug pa yod dam med ces dris na/ blon po kha cig gis 'bras rmos pa ma skyes so zhes mchi'o/ /kha cig gis ni 'bras byi bas 'tshal
235b8(mdo sde): te ma mchis so zhes mchi'o/ /de'i tshe na khyim bdag de yang phyir khyim du song nas mna' ma de la sngon 'bras shig rmor bcug pa skyes sam ma skyes/ rgyal po'i btsun mo nad kyis btab ste sman dgos so/ /
236a1(mdo sde): mna' mas gsol pa/ 'bras rmos pa de rab tu legs te/ mi gcig gi sman du ma bas kyis/ yul cig gi mi yang sos pa tsam mchiso/ /khyim bdag des 'bras de las shes cig rgyal po la
236a2(mdo sde): phul nas/ rgyal pos kyang 'bras des btsun mo'i sman dpyad byas nas/ btsun mo yang sos te/ rgyal po rab tu dga' nas bya dga' mang du byin no/ /de'i tshe na shi ri ti ga ta'i rgyal po dang / yul mnyan du yod
236a3(mdo sde): pa'i rgyal po gnyis cig la gcig mi dga' bas rtag tu mi 'dum mo/ /de'i tshe na shi ri ti ga ta'i rgyal pos mnyan yod kyi rgyal po de la blon po 'dzangs pa mkhas zhing blo dang ldan pa yod dam med pa bgam mo snyam
236a4(mdo sde): nas/ pho nya cig yul mnyan yod du btang nas/ pho nya de la rgod ma ma smad gnyis ma dang bu 'dra bar spu mdog cig pa/ bye brag mi phyed pa/ rgod smad gnyis bsgrigs te/ ma ni gang yin bu ni gang yin bye
236a5(mdo sde): brag phyes shig ces spring ngo / /rgyal po dang blon po rnams kyis bltas na gcig gis kyang bye brag ma phyed do/ /de nas khyim bdag de khyim du 'ongs nas/ mna' mas gtam ci gsan zhes zhus na/ gtam 'di lta
236a6(mdo sde): bu dag go zhes mna' ma la rgyas par gtam byas so/ /mna' mas gsol pa/ 'di ni shin du rig par yang sla'o/ /rgod ma ma smad gnyis thogs la lhan cig tu rtswa bzang po zhig byin cig dang / ma gang yin pa de ni
236a7(mdo sde): rtswa mchus phul te bu la stobs so/ /khyim bdag gis mna' mas smras pa bzhin du rgyal po la gsol nas/ rgyal pos kyang rtswa byin te bltas na de bzhin du gyur te/ ma dang bu yang rtogs nas/ pho nya de la ma ni
236a8(mdo sde): 'di'o/ /bu ni 'di'o zhes smras nas/ de bzhin du smras pa bzhin te/ ma nor to zhes smras so/ /de nas pho nya de rang yul du song nas/ rgyal po de la de bzhin du rgyas par gsol to/ /de nas yang pho nya cig btang ste/
236b1(mdo sde): sbrul sbom phra dang / ring thung mnyam la 'dra ba gnyis shig bskur nas/ sbrul 'di gnyis las pho ni gang / mo ni gang yin pa bye brag phyes shig ces bsgo'o/ /rgyal po rab gsal rgyal dang blon po rnams 'dus te dpyad na
236b2(mdo sde): cig gis kyang ma rtogs so/ /de nas khyim bdag des khyim du mna' ma la dris nas/ mna' mas bstan pa/ ras 'jam mo zhig thing la sbrul de'i steng du zhog cig dang / gang mo yin pa de ni cang mi 'gul
236b3(mdo sde): bar nyal lo/ /gang pho yin pa de ni 'dug du mi btub pa'i rigs so/ /cis mngon zhe na/ gang mor gyur pa de ni 'jam zhing yang ba la chags so/ /gang phor 'gyur pa de ni rang bzhin gyis 'khros pas 'jam po la mi
236b4(mdo sde): bzod de/ nyal du mi btub pas/ des rtogs par 'gyur ro/ /khyim bdag des rgyal po la de bzhin du gsol te/ mna' mas smras pa bzhin du byas na/ pho gang yin pa dang mo gang yin pa bye brag legs par byed do/ /
236b5(mdo sde): pho nya de la 'di ni pho yin no/ /'di ni mo yin no zhes bsgo nas/ de bzhin du ma nor to zhes mchi'o/ /de nas rgyal po de shin tu dga' nas/ des nor bu rin po che mang du bya dgar byin no/ /de nas yang shing 'dom do do ba/
236b6(mdo sde): sbom phra mnyam pa/ khyad par med pa/ 'dzer pa dang / sta re dang ste'u'i rjes med pa zhig bskur te/ shing 'di'i mgo mjug gang yin pa bye brag phyes shig ces bsgo'o/ /rgyal po dang blon po rnams 'dus te
236b7(mdo sde): dpyad na/ cig gis kyang ma shes te/ khyim bdag des yang mna' ma la dris pa 'di ni shin du sla ste/ shing 'di'i mgo mjug rtogs par 'dod na chu'i nang du zhog shig dang / rtsa ba ni thur du nub kyi mgo ni phyir 'byung
236b8(mdo sde): ba'i rigs so/ /khyim bdag des kyang rgyal po la de bzhin du gsol to/ mna' mas smras pa bzhin du byas nas/ mgo mjug rtogs par gyur te/ 'di ni mgo'o 'di ni rtsa ba'o zhes bsgo'o/ /pho nyas kyang
237a1(mdo sde): de bzhin te zhes smras so/ /de nas rgyal po rab tu dga' nas/ de la bya dga' mang du byin no/ /pho nya de phyir yul du phyin nas rgyal po de la rgyas par gsol pa dang / rgyal po des pho nya la rin
237a2(mdo sde): po che mang du bskur te/ rgyal po chen po de la blon po 'dzangs pa/ blo dang ldan pa yod kyi/ 'di dag phul la phyin cad 'dum par bya'o zhes smras na/ rgyal po rab gsal rgyal gyis de lta bur gyur pa la rab tu
237a3(mdo sde): dga' ste/ khyim bdag de la khyod kyis de dag ci ltar rtogs shing shes zhes bka' stsal to/ /khyim bdag gis gsol pa/ 'di ni bdag gis rtogs pa ma lags gyi/ bdag gi mna' ma blo dang ldan pa zhig
237a4(mdo sde): mchis pa des rtogs so/ /rgyal pos de skad ces gsol pa gsan nas rab tu dga' ste/ khyim bdag gi mna' ma de da phyin cad nga dang ming sring du bya'o zhes bka' stsal to/ /khyim bdag gi mna' ma de phyis
237a5(mdo sde): sems can dang ldan par gyur to/ zla ba dgu tshangs nas sgong nga sum bcu rtsa gnyis byung ste/ sgong nga re re'i nang nas bu khye'u mnga' byad legs pa/ blta na sdug pa re re byung ngo / /bu de dag cher skyes nas
237a6(mdo sde): dpa' khyad ni zla med de/ gcig gis kyang mi stong thub par gyur to/ /bu de'i pha ma yang bu de dag la rab tu sdug par sems te/ yul mi thams cad kyang de dag la bag byed do/ /phyis yul de na rigs
237a7(mdo sde): mthun pa che zhing mtho ba las chung ma yang blangs so/ /de'i tshe na lha 'tshams ma dad pa'i sems dang ldan pas/ sangs rgyas dang dge 'dun spyan drangs te/ bcom ldan 'das kyis chos bstan pas
237a8(mdo sde): khyim gang gi mi thams cad kyis rgyun tu zhugs pa'i 'bras bu thob par gyur na/ khye'u nang gi tha chung 'ba' zhig gis 'bras bu ma thob bo/ /khye'u de glang po che la zhon nas grong khyer phyi rol tu rtser
237b1(mdo sde): song ba las/ grong khyer de'i phyi rol tu chu chen po zhig 'bab pa la zam pa zhig yod de/ khye'u de zam pa'i steng du phyin pa dang / blon po chen po'i bu zhig kyang shing rta'i nang na 'dug ste/ phyi rol nas nang du 'ongs
237b2(mdo sde): pa dang / zam pa'i steng du phrad pa las gnyis ka cho rigs kyis bsnyems nas/ gcig gis gcig la ma byol lo/ /lha 'tshams ma'i bu 'khros nas/ glang po che la zhon bzhin du blon po chen po'i bu shing
237b3(mdo sde): rta dang bcas pa zam pa'i 'og du bor ro/ /blon po'i bu de lus dang rkang lag smas nas ngus te khyim du 'ongs nas/ pha ma la 'di skad du lha 'tshams ma'i bus bdag ma nongs par 'di ltar gnod pa bgyis nas
237b4(mdo sde): lus kun gnad do zhes gsol to/ /blon po chen po de shin tu mi dga' nas/ bu de dag ni shin tu yang stobs che ba'i steng du rgyal po dang mo nye bas rtsod par dka' na/ 'on kyang de la ni rku lto zhig bya'o/ /snyam nas
237b5(mdo sde): rin po che sna bdun las byas pa'i khar ba sum bcu rtsa gnyis shig byas te/ khar ba'i nang du ral gri re re bcug nas khye'u sum bcu rtsa gnyis po de la re re byin nas 'di skad ces bsgo'o/ /khyod ni gzhon dar la bab
237b6(mdo sde): pas rtse ba'i dus la bab ste/ khyod kyi phyir rtse ba'i rkyen du khar ba 'di dag byas kyis/ khyod rnams thogs la rtses shig ces bsgo'o/ /khye'u de dag kyang shin tu dga' nas khar ba de dag blangs te/ /rgyal po'i
237b7(mdo sde): khrims kyis rgyal po dang phrad na mtshon thogs su mi gnang ngo / /de dag khar ba thogs te rgyal po'i zhabs 'bring la 'khod pa las blon po des rgyal po la 'di skad du phra ma gsol to/ /lha 'tshams ma'i bu sum bcu
237b8(mdo sde): rtsa gnyis po de ni gzhon zhing dar la bab ste/ stobs kyis ni cig gis kyang mi stong thub pa de dag ni rgyal po la gnod pa zhig bgyid par sems so zhes gsol to/ /'on kyang rgyal po de dag la thugs ma ches
238a1(mdo sde): pa med pa las/ blon pos yang gsol pa/ bdag gis sngar gsol ba 'di bden te/ rdzun ma lags par rtag tu gda'o/ /khye'u 'di dag gi lag na thogs pa'i khar ba 'di dag gi nang na ral gri re re
238a2(mdo sde): mchis pas gnod par bgyid du mngon no/ /blon pos gsol pa bzhin du khye'u de dag gi khar ba bltas na mtshon yod par gyur nas/ cig nas kyang gcig bos te bzung nas/ /khye'u de dag gi mgo bcad
238a3(mdo sde): nas khye'u de dag gi mgo sum bcu rtsa gnyis sgrom cig gi nang du bcug nas/ kha legs par bcad ste/ sring mo'i steng du bskur ro/ /de'i tshe na khye'u de'i mas sangs rgyas dang / dge 'dun spyan drangs pa
238a4(mdo sde): las/ rgyal pos sgrom bu bskur te 'ongs nas/ de'i nang nas mchod pa byed pa'i mthud ma zhig yod yang dag snyam nas sgrom kha phyes pa las/ bcom ldan 'das kyis re shig sgrom kha ma 'byed par zhal
238a5(mdo sde): zas gsol lags nas phyes shig ces bka' stsal to/ /de nas zhal zas gsol nas/ bcom ldan 'das kyis khye'u'i ma la chos bstan pa/ lus 'di ni mi rtag pa ste/ sdug bsngal ba/ stong pa/ bdag med pa/
238a6(mdo sde): snying po med pa/ ring por mi thogs pa/ kun nas nyon mongs pas bcings shing glags pa/ sdug bsngal gyis gzir ba ste/ 'dod pa dang bye bral ba'i mya ngan gyis lus 'di chud zos te phan pa med de/ gang mkhas
238a7(mdo sde): pa shes rab can gyis ni don 'di rtogs par 'gyur ro zhes bka' stsal to/ /lha 'tshams mas kyang don rtogs nas lan cig phyir mi ldog pa'i 'bras bu thob par gyur to/ rab tu dga' mgu rangs nas thal mo sbyar te
238a8(mdo sde): bcom ldan 'das la 'di skad ces gsol to/ /bcom ldan 'das bdag la thugs brtse ba'i slad du bdag gis gsol ba 'di bzhi zhig gnang bar mdzad du gsol/ bdag gis gsol ba bzhi la gcig ni dge
238b1(mdo sde): slong nad pa rnams la nad kyi rkyen sman dang / bza' ba dang / btung ba yid bzhin du stsal ba dang / gnyis ni dge slong nad pa'i g.yog bgyid pa'i bza' ba dang btung ba'i yid bzhin du sbyar ba dang / gsum pa
238b2(mdo sde): ni dge slong 'dron po'i yo byad sbyor ba dang / bzhi ni dge slong 'dron du 'gro ba'i rgyags dang yo byad sbyar 'tshal lo/ /de ci'i slad du zhe na/ dge slong nad pa dag ni nad kyi rkyen sman dang / bza' ba dang /
238b3(mdo sde): btung ba dang / mi ldan pa nad 'tsho dka' ste/ gal te na yang tshe'i bar chad du yang 'gyur ro/ /dge slong nad g.yog kyang kha zas med pa'i rkyen kyis bsod snyoms bgyid do/ /bsod snyoms la dus
238b4(mdo sde): ma mchis te/ gal te 'phyis sam 'dod pa ma rnyed na/ nad pa zhe sdang skyes te/ nad 'tsho dka' bas/ de la yang kha zas 'bul bar 'tshal lo/ /shul ring po nas mchis pa'i dge slong yul na 'dris
238b5(mdo sde): bshes ma mchis pas bsod snyoms bgyid do/ /bsod snyoms bgyid pa na khyi 'am ma rungs pas gtses na zhe sdang skyes te/ bzod pa nyams par 'gyur bas de la yang kha zas 'bul bar 'tshal lo/ /
238b6(mdo sde): dge slong 'dron du mchi ba grogs dang ldan pa yang rgyags ma mchis pas grogs po dang bral na/ shul du gcan zan mang po 'am mi rgod ma rungs pa mchis te/ cig pu song na de yang lus kyi bar chad du
238b7(mdo sde): 'gyur bas/ de'i dgos pa yang sbyar 'tshal lo/ /de'i tshe bcom ldan 'das kyis lha 'tshams mas gsol pa bzhi gsan nas/ shin tu legs so zhes bsngags te/ khyod kyis gsol pa/ bzhi po 'di'i
238b8(mdo sde): bsod nams rgya chen po ni/ sangs rgyas la mchod pa byas pa dang / tha mi dad do zhes bka' stsal nas/ dge 'dun dang bcas te/ slar rgyal bu rgyal byed kyi tshal du gshegs so/ /bcom ldan 'das gshegs
239a1(mdo sde): pa'i 'og tu sgrom bu phyes te bltas na/ bu'i mgo sum bcu rtsa gnyis yod par mthong nas/ 'dod pa dang bral ba'i phyir ma dga' bar ni ma gyur to/ /'di skad du kye ma mi cig skyes pa la tshe zad pa yang
239a2(mdo sde): yod de de ring por ma thogs so/ /da yang rgyud lnga gang du sdug bsngal myong bar gyur ces smras so/ /khye'u sum bcu rtsa gnyis kyi ma'i rigs su nye ba rnams de lta bur gyur pa thos nas shin tu mi dga' ste zhe sdang skyes nas/
239a3(mdo sde): 'di skad du rgyal po chen po ni 'di ltar mnyes pa thams cad kun bsad kyis dmag bsogs la dgra bya bar 'dong ngo zhes smras nas/ dmag gi dpung bsogs te rgyal po'i pho brang bskor te/ /de'i tshe na rgyal po de skrag nas
239a4(mdo sde): sangs rgyas gang na ba der bros so/ /de dag gis de skad thos nas dmag gi dpung gis rgyal bu rgyal byed kyi 'tshal bskor te/ /de'i tshe kun dga' bos rgyal po rab gsal rgyal gyis lha 'tshams ma'i bu sum bcu rtsa gnyis
239a5(mdo sde): bsad de/ ma'i rigs su gtogs pa rnams kyis sha gnyer du 'ongs so/ /zhes thos nas pus mo sa la btsugs te/ thal mo sbyar nas bcom ldan 'das la 'di skad ces gsol to/ /bcom ldan 'das ci'i
239a6(mdo sde): rgyu ci'i rkyen kyis mi sum bcu rtsa gnyis rgyal pos gcig char du bkum par gyur/ bcom ldan 'das kyis kun dga' bo la bka' stsal pa/ lha 'tshams ma'i bu sum bcu rtsa gnyis po de da lta 'ba' shig tu rgyal
239a7(mdo sde): pos cig car du bsad par ma zad do/ /mi sum bcu rtsa gnyis po ci'i phyir gcig car tshe 'phos pa khyod la rgyas par bstan gyis legs par nyon la yid la zung shig ces bka' stsal nas/ kun dga' bos kyang de
239a8(mdo sde): bzhin du bgyi'o thos par 'tshal lo zhes gsol to/ /bcom ldan 'das kyis kun dga' bo la bka' stsal pa/ sngon 'das pa'i dus na mi sum bcu rtsa gnyis po 'di gcig la gcig dga' zhing bshes pa dang /
239b1(mdo sde): yid gcug par gyur nas/ de dag gros mthun par pha rol gzhon pa'i ba glang cig brkus so/ /de'i tshe yul de na rgan mo dbul mo bu rtsa yang med pa zhig yod de/ ba glang brkus pa rnams rgan mo de'i khyim du khrid
239b2(mdo sde): de 'ongs nas bsad par byas pa dang / rgan mo yang dga' rangs nas shing la sogs te/ sha mtshod pa'i yo byad sbyar ro/ /mi de dag gis der ba lang gsod pa na/ ba lang de yang gsod par shes pa nas
239b3(mdo sde): 'dun par bzung ste khyod kyis da lta nga bsad pa nas/ ma 'ong pa'i dus su yang ci ste 'bras bu thob na yang mi btang ste/ gsod par shog shig ces dam bcas ma thag du ba lang yang mi rnams kyis bsad kyis
239b4(mdo sde): kha cig gis ni btsos/ kha cig gis ni bsregs te zos nas/ rgan mo yang ba glang gi shas 'drangs nas rab tu dga' ste/ sngon cad kyang de lta ba'i 'gron cig 'ongs nas/ deng las phan thogs pa ni med do zhes smras
239b5(mdo sde): so/ /de'i tshe de'i dus na ba lang de ni rgyal po rab gsal rgyal yin no/ /de'i tshe de'i dus na ba lang brku ba rnams lha tshangs ma'i bu sum bcu rtsa gnyis po 'di yin no/ /de'i tshe na rgan mo ni de dag gi ma yin no/
239b6(mdo sde): rnam par smin pa'i 'bras bu des tshe rabs lnga brgya'i bar du rtag tu gsad par gyur to/ /de'i dus na rgan mo de rjes su yi rangs zhing dga' ba tsam gyis rtag tu de dag gi ma byas nas/ de tsam gyi mya ngan gyis rab tu
239b7(mdo sde): gdungs par gyur te/ da 'di ni nga dang phrad nas 'bras bu thob par gyur to/ /kun dga' bos yang thal mo sbyar te/ bcom ldan 'das la gsol pa/ de dag gis ni bsod nams ci zhig bgyis nas/ rigs che zhing
239b8(mdo sde): mtho ba dang / longs spyod dang ldan zhing nyams rtsal dang ldan par gyur/ bcom ldan 'das kyis bka' stsal pa/ sngon 'das pa'i dus na sangs rgyas 'od bsrungs 'jig rten na gshegs pa'i tshe/
240a1(mdo sde): rgan mo dkon mchog gsum la shin tu dad pa zhig yod de/ spos mang du nyos nas mar dang sbyar te rtag tu mchod rten bskud do/ /lam kha zhig na mchod rten skud pa las/ mi sum bcu rtsa gnyis
240a2(mdo sde): zhig der lhags nas/ rgan mo mchod rten skud pa'i grogs byas te/ rgan mo des kyang mi sum bcu rtsa gnyis po de la khyod kyis kho mo mchod rten skud pa la bstangs pa'i bsod nams kyi gang dang gang du skyes kyang
240a3(mdo sde): mnga' byad legs pa dang / mthu rtsal dang ldan par gyur cig ces smras nas/ de dag kyang rab tu dga' bzhin du mchod rten skud pa'i las byas nas 'di skad ces smras so/ /bdag cag ni rgan mo 'di'i dbang
240a4(mdo sde): gis bsod nams kyi las rnams skyes par gyur to/ /gang dang gang du skyes kyang cho rigs mtho zhing btsan phyug pa dang / longs spyod dang ldan pa dang / rgan mo 'di yang rtag tu bdag cag gi mar gyur te/ bdag
240a5(mdo sde): cag kyang 'di'i bur 'gyur pa dang / rtag tu sangs rgyas dang / chos thos pa dang mi bral te 'bras bu yang myur du thob par shog shig ces smon lam btab bo/ /rgan mos kyang de bzhin du gyur cig ces smras
240a6(mdo sde): pas/ tshe rabs lnga brgya'i bar du cho rigs mtho zhing btsan par gyur to/ /de'i tshe de'i dus na rgan mo de ni da ltar khye'u de dag gi ma yin no/ /de'i tshe de'i dus na mi sum bcu rtsa gnyis po de ni khye'u 'di rnams yin no/ /de'i tshe na
240a7(mdo sde): dmag gi dpung rnams ni sangs rgyas kyis gsungs pa thos nas zhe sdang gi sems kun zhi ste/ 'di skad du rgyal po chen pos kyang ma nyes kyis/ mi 'di dag gi sngon gyi 'bras bu rnam par smin pa ste/ ba lang cig bsad
240a8(mdo sde): pa tsam gyis 'di lta bur gyur to/ /rgyal po rab gsal rgyal 'di ni bdag cag gi rje bo yin no/ /ci'i phyir 'di la 'khu zhing gnod pa byed par sems shes smras nas mtshon cha bor te rgyal po la babs nas nyes pa bshags
240b1(mdo sde): pas rgyal pos kyang gyod ma rmas par btang ngo / /de'i tshe bcom ldan 'das kyis sngon byung ba'i gleng gzhi 'di 'khor bzhi po dag la dam pa'i chos rgyas par bstan to/ /dge ba'i las ni brtson 'grus bya ba'i rigs pa dang
240b2(mdo sde): mi dge ba'i las ni bya bar mi rigs par yang bstan/ 'phags pa'i bden pa bzhi yang rgyas par bstan pas 'khor mang po rnams kyis thos nas thams cad kyis 'bras bu thob par gyur te/ bcom ldan 'das kyis gsungs
240b3(mdo sde): pa la yi rangs nas mngon par dga'o/ /blon po ris dgas kyi bu bdun gyi le'u ste nyi shu gsum pa'o// // bam po bdun pa/ 'di skad bdag gis thos pa'i dus gcig na/ bcom ldan
240b4(mdo sde): 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na yul de'i rgyal po gsal rgyal zhes bya'o/ /de'i lho phyogs na yul gser gyi sa zhes bya ba zhig
240b5(mdo sde): yod de/ rgyal po ni ka byi na zhes bya'o/ /rgyal po de'i sras ni ka byi na chen po zhes bya'o/ /rgyal po de'i yab nongs nas sras rgyal tshab rgyal sar gshegs te/ de yang rang bzhin gyis yid gzhungs la blo gsal te/
240b6(mdo sde): dpa' zhing mthu rtsal chen po dang ldan no/ /de la dmag gi tshogs stong phrag sum bcu rtsa drug yod de/ dmag de gar bab kyang rlung chen po dang 'dra bar phas rgol mi thub pa med do/ /yul dbus kyi rgyal po dang ni ma
240b7(mdo sde): 'drul to/ /phyis tshongs pa dag cig yul gser sar phyin nas ras 'jam po bzang po yug bzhi zhig rgyal po de la phul lo/ /rgyal pos kyang bzhes nas tshong pa de la 'di lta bu nor bzang po gang las 'ongs
240b8(mdo sde): shes dri ba dang / tshong pas kyang 'di ni yul dbus nas mchis so zhes gsol to/ /rgyal po des smras pa/ yul gyi dbus zhes bya ba ni gang / yul gyi dbus kyi ming ni ci zhes bya/ tshongs pas gsol pa/
241a1(mdo sde): yul gyi dbus gyi ming rgyal po'i khab/ zhes kyang bya/ mnyan yod ces kyang bya ste/ de la sogs pa yul gyi ming gzhan yang mang du mchis so/ /rgyal pos smras pa/ rgyal po de dag ci'i phyir
241a2(mdo sde): nga la phyag 'tshal zhing dpya' dbul du mi 'ong / tshong pas gsol pa/ rgyal po de dag kyang so so'i rgyal srid 'dzin cing yul gyi tshis bgyid pas 'dir mi mchi'o/ /rgyal po des bsam pa nga'i mthu dang byin gyis
241a3(mdo sde): gnam mtha' 'og thams cad kyang thul na/ ci'i phyir rgyal po 'di dag nga la phyag 'tshal zhing dpya dbul du mi 'ongs/ da ni nga'i mthu dang byin gyis de dag dbab bo snyam nas/ tshong pa de la smras pa/ yul gyi dbus
241a4(mdo sde): gyi rgyal po'i nang na rgyal po gang che/ tshongs pas smras pa/ mnyan yod kyi rgyal po nang na che'o/ /de nas rgyal po des mnyan yod du pho nya btang ste/ rgyal po gsal rgyal la 'di skad ces spring ngo / /nga'i mthu dang
241a5(mdo sde): byin gyis 'dzam bu'i gling na gtogs pa kun la dbang na/ khyod ci'i phyir pho nya yang 'drul bar mi byed/ de yang khyod kyi steng du pho nya btang ba yin gyis/ khyod nyal ba'i tshe nga'i ming thos na 'dug pa'i rigs so/ /
241a6(mdo sde): 'dug pa'i tshe thos na ldang ba'i rigs so/ /zas za ba'i tshe thos na mid mi khoms par phyir dor ba'i rigs so/ /khrus byed pa'i 'phros thos na skra yang phyir mdud pa'i rigs so/ /sdod pa'i tshe thos na rgyugs pa'i
241a7(mdo sde): rigs so/ da ste zhag bdun na 'dir nga dang phrad du shog shig /de ltar ma byas na dmag drangs nas khyod kyi yul med par bya'o zhes spring ngo / /rgyal po gsal rgyal gyis de skad ces spring ba thos nas/ mi dga' zhing
241a8(mdo sde): dngang ste/ bcom ldan 'das gang na bar song nas de bzhin du rgyas par gsol lo/ /bcom ldan 'das kyis bka' stsal pa/ rgyal pos kyang pho nya de la rgyal po'i nang na nga mi che ste/ nga bas rgyal po che ba
241b1(mdo sde): yod do zhes gyis shig / rgyal po gsal rgyal gyis kyang bcom ldan 'das kyi bka' bzhin du 'jig rten na 'phrul gyi rgyal po zhig 'di na bzhugs kyis khyod nyid der song la khyod kyi rgyal pos spring ba bzhin du gyis shig ces
241b2(mdo sde): bsgo nas/ pho nya de rgyal bu rgyal byed kyi tshal nas song ngo / /de'i tshe na bcom ldan 'das 'khor los bsgyur ba'i rgyal por sprul te/ blon po chen por maud gal sprul nas rin po che sna bdun dang ldan par bzhugs so/ /
241b3(mdo sde): kun dga' ra ba yang rin po cher bsgyur nas/ ra ba'i phyi rol na rin po che'i 'obs rim pa bdun pa dang / 'obs kyi bar na rin po che sna bdun gyi shing bkrigs te/ kha dog rnam pa sna tshogs kyi pad ma grangs med pa lham
241b4(mdo sde): me lhan ne lhang nger 'tsher ba dang / ra ba'i nang na rin po che sna tshogs las byas pa'i pho brang na/ rgyal po shin tu byin che bar bzhugs par sprul to/ /pho nya de sprul pa'i pho brang du 'ongs nas/ rgyal po chen po mthong ba tsam
241b5(mdo sde): gyis 'jigs skrag par gyur te/ 'di skad du bdag gi rgyal po'i byin dang bsod nams kyis ni 'di la mi thub na/ 'on kyang spring ba'i yi ge 'bul lo snyam nas yi ge phul lo/ /'phrul gyi rgyal pos yi ge blangs nas
241b6(mdo sde): rdog pa'i zhab du bcug te/ pho nya la 'di skad ces bka' stsal to/ /nga ni rgyal po chen po ste gling bzhi la dbang ba yin na/ khyod kyi rgyal po glen pa de'i ci'i phyir bka' nyan/ khyod myur du song la ngas 'di skad ces bka'
241b7(mdo sde): stsal to zhes gyis shig / khyod kyi pho nya phyir 'ongs nas nga'i bka' thos pa/ tsam gyis/ nyal ba las thos na ldang ba'i rigs so/ /'dug pa las thos nas 'greng ba'i rigs so/ /'gro ba las thos na rgyug pa'i
241b8(mdo sde): rigs kyi/ de ste zhag bdun na 'dir phyag 'tshal du ma 'ongs te bka' bcag par gyur na/ khrim dang sbyor ro zhes gyis shig /pho nya des bka' stsal pa bzhin du phyir song nas/ bdag gi yul du phyin pa dang /
242a1(mdo sde): gser sa la'i rgyal po la ci mthong ba dang / ci spring ba rgyas par gsol lo/ /rgyal pos de skad spring ba thos nas 'gyod par gyur to/ ci dbang ba'i rgyal phran rnams dang bcas te/ rgyal po chen po'i
242a2(mdo sde): thad du dong ngo snyam ste/ 'on kyang thal byung du 'gro bar mi rigs kyis/ da dung yang lan cig bgam mo snyam nas/ sngar pho nya cig btang nas/ rgyal po chen po la bdag phyag 'tshal du mchi na/ bdag dbang ba'i rgyal phran
242a3(mdo sde): khri phrag sum bcu rtsa drug mchis na/ de dag ril gyis mchi 'am/ phyed tsam mchi ba bka' stsol cig ces mchi'o/ /rgyal po chen pos/ phyir de la rgyal phran phyed dang shog shig ces bsgo ba dang / gser sa la'i rgyal
242a4(mdo sde): po rgyal phran khri brgyad stong dang bcas te/ mnyan yod du rgyal po sprul pa'i spyan sngar lhags nas phyag 'tshal te/ 'di snyam du bsams so/ /rgyal po chen po 'di'i byad gzugs ni bdag bas lhag kyang / mthu stobs
242a5(mdo sde): ni bdag tsam mi phod do snyam du bsams pa dang / 'phrul gyi rgyal pos blon po rin po che la khyod kyi gzhu gser sa'i rgyal po la byin cig ces bka' stsal to/ /rgyal po des blangs zhes byas na ma theg go/ /de nas
242a6(mdo sde): 'phrul gyi rgyal pos blangs te/ mthe'u chung gis gzhu brdungs te/ gser sa'i rgyal po la gzhu 'di khong shig ces bka' stsal na/ gser sa la'i rgyal pos blangs na gzhu rgyud kyang ma sgul to/ /de nas 'phrul
242a7(mdo sde): gyi rgyal pos blangs te drangs na/ gzhu rgyud spring pa tsam gyis stong chen po'i 'jig rten gyi khams kyang 'gul zhing g.yos so/ /de nas mda' blangs te mda' cig phang na/ 'phangs ma thag tu mda' lngar gyur te/
242a8(mdo sde): mda' cig gi rtse mo las 'od zer grangs med pa byung nas/ pad ma shing rta'i 'phangs lo tsam yang re re yod par gyur te/ pad ma re re la yang 'khor los bsgyur ba'i rgyal po rin po che sna bdun dang ldan pa re re
242b1(mdo sde): yod par gyur to/ /'od zer de dag gis stong gsum gyi stong chen po'i 'jig rten gyi khams kyang snang bar byas nas/ lam rgyud lnga'i sems can thams cad la phan pa'i don du ma gyur pa med do/ /lha rnams kyi
242b2(mdo sde): gnas su 'od zer de mthong zhing chos ston pa'i gsung yang grags par gyur nas/ de dag gis lus dang sems yongs su dag ste kha cig ni rgyun du zhugs pa nas dgra bcom pa'i bar du thob par gyur to/ /kha cig
242b3(mdo sde): ni bla na med pa yang dag par rdzogs pa'i byang chub tu sems bskyed do/ /kha cig ni phyir mi ldog pa'i sa la gnas par gyur to/ /mi'i rgyud du gtogs pa'i sems can sangs rgyas kyis 'od zer mthong zhing chos
242b4(mdo sde): bstan pa thos pa rnams rab tu dga' mgu rangs te/ kha cig ni rgyun tu zhugs pa nas lan cig phyir mi ldog pa dang / rab tu byung zhing dgra bcom pa'i 'bras bu thob par gyur to/ /sems can grangs med pa ni
242b5(mdo sde): bla na med pa yang dag par rdzogs pa'i byang chub tu sems bskyed de/ phyir mi ldog pa'i sa la gnas par gyur to/ /yi dags kyi rgyud tu gtogs pa dag ni sangs rgyas kyi 'od zer gyis reg cing chos thos pas
242b6(mdo sde): thams cad kha zas kyis 'drangs ste/ lus dang sems la gdung ba med cing tshim par gyur nas/ thams cad snying rje ba'i sems dang ldan pa skyes te/ sangs rgyas la bsnyen bkur byas te/ yi dags
242b7(mdo sde): las rnam par grol nas lha dang mir skyes so/ /dud 'gro'i skye gnas su gtogs pa'i sems can rnams ni sangs rgyas kyi 'od zer mthong bas 'dod chags dang zhe sdang gi sems kun zhi ste/ gti mug
242b8(mdo sde): gis mdongs pa yang sad par gyur nas/ thams cad sangs rgyas la dga' zhing dad pas/ dud 'gro las rnam par grol te/ lha dang mir skyes so/ /sems can dmyal ba'i sems can la sangs rgyas
243a1(mdo sde): kyi 'od zer gyis reg pas grang ba ni dro bar gyur/ tsha ba ni bsil bar 'gyur/ /sdug bsngal gyis gdungs pa yang rgyun chad par gyur te/ lus dang sems rab tu dga' bas/ sangs rgyas la dad par
243a2(mdo sde): gyur te sems can dmyal ba las thar nas lha dang mir skyes so/ /de'i tshe rgyal po ka byi na chen po dang / gser sa'i rgyal phran rnams kyis rdzu 'phrul 'di lta bu dag mthong nas/ shin tu dad pa'i sems 'ba' shig
243a3(mdo sde): dad pas rdul dang bral/ dri ma dang bral te/ chos la chos kyi mig rnam par dag par gyur te/ rgyal phran khri brgyad stong gi sems tshim par gyur te/ /de ma thag tu sangs rgyas kyi rdzu 'phrul bsdus te/ phyir sangs rgyas
243a4(mdo sde): kyi skur dge slong gi dge 'dun gyis mdun dang / rgyab du bskor te/ bzhugs par bstan to/ /de nas gser sa'i rgyal po de yang bcom ldan 'das la rab tu byung bar gsol pa dang / bcom ldan 'das kyis legs
243a5(mdo sde): par 'ongs so zhes bka' stsal pas/ skra dang / kha spu rang byi ste/ ngur smrig gyon pa'i dge slong du gyur nas/ chos yid la byas pas zag pa zad de dgra bcom par gyur to/ /de nas kun dga' bos bcom ldan 'das
243a6(mdo sde): la gsol pa/ gser sa'i rgyal po 'dis sngon bsod nams ci zhig bgyis na 'di ltar rigs che zhing mtho la/ yon tan 'phags par che zhing / sangs rgyas bcom ldan 'das dang phrad pas/ de ma thag tu zag
243a7(mdo sde): pa zad par gyur/ bcom ldan 'das kyis kun dga' bo la bka' stsal pa/ sems can 'di dag gi spyod pa bzhin du las kyi 'bras bu rnam par smin par 'gyur ro/ /sngon 'das pa'i dus na sangs rgyas 'od srung 'jig
243a8(mdo sde): rten na gshegs te/ sangs rgyas mya ngan las 'das nas/ khyim bdag gcig gis mchod rten brtsigs te/ dge 'dun gyi gnas khang byas nas/ yo byad rnam pa bzhi yang sbyar te yun ring zhig lon pa dang /
243b1(mdo sde): mchod rten de yang zhig /'tsho ba'i yo byad khri stan dang / gos dang / zas kyang rgyun chad par gyur to/ /de nas khyim bdag de la bu dge slong zhig yod pa des mi mang po la chos bshad de phyir yang mchod rten
243b2(mdo sde): gsos nas/ gos dang / mal cha dang / bza' ba dang / btung ba dang / khri stan la sogs pa'i yo byad sbyar te/ mi de dag dang sems yid mthun par 'tsho ba'i yo byad sbyar te/ 'di skad du smon lam
243b3(mdo sde): btab bo/ /bdag cag ma 'ongs pa'i dus su btsan zhing phyug pa dang / tshe ring ba dang / sangs rgyas 'jig rten du gshegs pa dang phrad de/ chos thos nas 'bras bu yang tha mal par ma gyur cig ces
243b4(mdo sde): smon lam btab bo/ /kun dga' bo de'i tshe de'i dus na/ khyim bdag gi bu dge slong de ni/ yul gser sa'i rgyal po ka byi na chen po yin no/ /des chos bstan te/ mchod rten gsos pa dang /
243b5(mdo sde): 'tsho ba'i yo byad bstabs pa ni rgyal phran khri brgyad stong snyed yin no/ /bcom ldan 'das kyis de skad ces bka' stsal nas/ 'khor mang po rnams phyir mi ldog pa'i sems bskyed de/ yid rangs
243b6(mdo sde): nas mngon par dga'o/ /ka byi na chen po'i le'u ste nyi shu bzhi pa'o// // 'di skad bdag gis thos pa'i dus gcig na/ bcom ldan 'das rgyal bu rgyal byed kyi tshal mgon
243b7(mdo sde): med zas sbyin gyi kun dga' ra ba na bzhugs so/ /rgyal po gsal rgyal ni nongs/ rgyal tshab bai dur+ya rgyal sar gshegs te/ /rgyal po'i nang na chos bzhin du rgyal po byed pa ma yin pas/
243b8(mdo sde): glang po che'i rmid pas mi brdzis te/ bsad pa yang grangs med do/ /de'i tshe na rigs che zhing btsun pa'i bu med dag cig gis de lta bu dag mthong nas/ khyim la mi dga' bar gyur te/ thams cad
244a1(mdo sde): rab tu byung nas dge slong mar gyur to/ /rab tu byung ba de dag la la ni shAg gi rigs/ la la ni rgyal rigs yin te/ dpe med par mnga' byad legs par blta na sdug pa/ rigs che ba lnga
244a2(mdo sde): brgya snyed bdog pa yongs su spangs te/ rab tu byung bas yul mi thams cad kyang / de la dga' ste 'tsho ba sbyor ro/ /dge slong ma de dag gcig la cig 'di skad du bdag cag ni rab tu byung yang chos
244a3(mdo sde): kyi bdud rtsi'i ro ma myong ste/ 'dod chags dang / zhe sdang dang / gti mug zhi bar ma byas na mi rung gis/ drug sde ma bsnyen dga' mo'i thad du chos nyan du 'dong ngo zhes smras nas/ de dag gang na
244a4(mdo sde): bar song ste phyin pa dang / phyag 'tshal nas 'di skad du bdag cag ni rab tu byung na yang / chos kyi bdud rtsi'i ro ma myong na/ bdag cag la bstan du gsol zhes smras pa dang / drug sde mos bsams
244a5(mdo sde): pa bdag gis 'di dag chos dang tshul khrims las phyir zlog ste/ 'di dag gi chos gos dang / lhung bzed thob par gyur na re legs snyam nas 'di skad ces smras so/ /khyed rnams ni rigs che zhing mtho ba ste/
244a6(mdo sde): rin po che sna bdun dang / glang po che dang / rta dang / bran pho dang / bran mo dang / las byed pa'i mi dang / zhing dang / mchod pa'i yo byad cis mi brel na ci'i phyir de dag yongs su spangs te/ dge slong mar
244a7(mdo sde): zhugs nas 'di ltar nyon mongs shing sdug bsngal dang bsdos te/ sangs rgyas kyi bslab pa la 'jug par byed/ gnyis na phyir song ste khyim thabs dang / bu dang bu mor ldan pas lhan cig tu yid bzhin
244a8(mdo sde): dga' ste/ rtse zhing tshe 'di la yang dga' skyid pa myong bar byas la/ sbyin pa dang yid bzhin du byas na legs so zhes bsgo'o/ /dge slong ma de rnams de skad ces bsgo ba mi dga' ste dus nas phyir dong ngo / /
244b1(mdo sde): de nas dge slong ma de dag dge slong ma ud pa la'i mdog gang na bar song nas der phyin pa dang / ud pa la'i mdog la phyag 'tshal te/ chos bzhin du snyun gsol nas 'di skad ces so/ /bdag cag khyim na mchis
244b2(mdo sde): pa na khyim gyi las kyis bslus/ da rab tu byung yang 'dod pa'i dbang du gyur nas/ nyon mongs pa las thar bar mi nus na/ bdag cag la thugs brtse ba'i slad du dam pa'i chos bstan du gsol/ ud pa
244b3(mdo sde): las smras pa/ khyod ci dang ci 'dod pa 'das pa 'am ma 'ongs pa 'am/ da ltar gyi dngos po gang yang rung ba dris shig dang bstan par bya'o/ /dge slong ma rnams kyis gsol pa/ 'das pa dang ma 'ongs pa re
244b4(mdo sde): shig zhog la da ltar gyi bstan te/ bdag cag gi the tsom dgrol du gsol/ /ud pa las smras pa/ 'dod chags ni me dang 'dra ste/ ri lung tshig par byed do/ /rtswa khri dang 'dra ste mched par 'gyur ro/ /
244b5(mdo sde): 'dod chags kyi dbang gis/ gcig la gcig 'tshe zhing gnod par byed do/ /de la yun ring nas ngan song gsum du lhung ste thar ba'i dus med do/ /khyim na gnas pa ni sdug pa la chags te/ 'dod pa dang bye bral
244b6(mdo sde): pa dang / skye ba dang / rga ba dang / na ba dang / 'chi ba dang / rgyal po'i khrims kyis gtse ba'i sdug bsngal rgyun mi chad par myong ste/ tshe 'phos nas phyir yang sos pa tsam du lus dang sems gdungs te/
244b7(mdo sde): khyim gyis glags shing / bcings pa ni brtson ra bas kyang dam mo/ /bdag kyang kun tu rgyu ba'i rigs su skyes te/ kho mo'i pha ma yang rigs che zhing btsun pas kho mo yang kun tu rgyu ba'i rigs che ba
244b8(mdo sde): mang du thos pa/ mkhas pa'i rig byed dang ldan pa zhig la bag mar btang nas/ de'i chung ma byed de/ de'i bu yang yod par gyur to/ /phyis gyos sgyug tshe 'phos pa'i 'og tu kho mo la sems can yod
245a1(mdo sde): par gyur nas/ khyim thab la 'di skad ces smras so/ /kho mo la sems can yod de/ zla ba tshang du nye bas gal te 'dir bu btsas na btsog cing mi sdug gis/ kho mo'i pha ma'i
245a2(mdo sde): khyim du btsar 'gro'o zhes byas na/ kho mo la legs so zhes zer te/ khyo shug gnyis 'grogs nas bu zhig kyang khrid de pha ma 'dod par song ba las/ lam phyed tsam du phyin pa dang mngal mi bde bar
245a3(mdo sde): gyur nas shing cig gi drung du nams phyed tsam na bu btsas so/ /kho mo'i khyim thab kyang / logs shig tu nyal ba las mtshan mo sbrul gyis zin to/ /mtshan mo bos na cang mi grag nas/ nam nangs nas
245a4(mdo sde): bltas na khyim thab kyang sbrul gdug pas zin pas tshe 'phos nas/ lus kyang zhig par gyur to/ /de'i tshe na kho mo 'khams te sa la 'gyel ba dang / bu che ba yang pha sbrul gyis bsad pa mthong nas/
245a5(mdo sde): skad phyung te ngus pas bu ngus pa'i skad gyis kho mo yang phyir sangs nas/ bu che ba ni khur du thogs/ bu chung ba ni pang par khyer te ngu zhing song ba las lam yang dben pa zhig ste/ mi 'ga' yang ma
245a6(mdo sde): 'drul bas grogs kyang ma rnyed do/ /bar na chu chen po zhig yod de/ chu de kha tshon yang che la zab pas bu gnyis ga ma theg nas/ bu che ba ni chu'i tshur log tu bzhag /bu chung ngu khyer te pha rol tu
245a7(mdo sde): bskyal nas/ phyir bu che ba bsur 'ong ba dang / bu yang ma 'ong pa mthong nas/ chu'i nang du zhugs te chus khyer ba las kho mos bsnyags pa las stobs chung bas ma zin te chus khyer ro/ /de nas phyir pha rol
245a8(mdo sde): na phyin tsam na bu chung ba yang spyang kis zos te/ khrag cung zad tsam sa la snang ngo / /der yang 'khams nas/ ring shig lon te phyir sangs pa dang / lam du zhugs te song song ba las kun tu rgyu kho
245b1(mdo sde): mo'i pha ma dang nye zhing / gshes pa zhig dang phrad do/ /kun tu rgyu des khyod ci nyes na 'di ltar nyon mongs par gyur ces dris na/ kho mos kyang ci ltar gyur pa'i gtam rgyas par byas pa dang / kun tu rgyu de yang ngus nas
245b2(mdo sde): kho mo'i pha ma'i gtam dris na/ khyod kyi pha ma'i khyim du de bar me shor nas pha ma dang / khyim gang gi mi thams cad mes tshig go zhes zer ro/ /de skad ces smras pa thos nas/ kho mo 'khams te sa la
245b3(mdo sde): 'gyel to/ /de nas kun tu rgyu des bslang ste/ khyim du khrid de kho mo la bu bzhin du byams shing gdungs pa las/ yang kun tu rgyu cig gis chung mar slangs te/ de dang lhan cig rtse dga' yongs su spyad pa las sems
245b4(mdo sde): can dang ldan par gyur te/ zla ba tshang nas bu byung du nye ba na khyim thab gzhan gyis khyim du chang la bos na de'i 'og tu bu btsas te/ sgo dam du bcad nas bu btsir ba las/ khyim thab chang gis myos te/
245b5(mdo sde): sgo brdungs pa dang / sgo 'byed pa med pas/ khros te sgo bcag nas/ nang du 'ongs pa dang / kho mo yang brdegaso/ /bdag gis bu btsas zhes byas na bu yang bsad de mar gyi nang du brngos nas kho mo la zar
245b6(mdo sde): bcug go/ /bu'i sha za ma phod nas ma zos pas yang brdegs te/ nan gyis zar bcug go/ /zos pa'i 'og tu khyim thab kyang sad nas bdag gis bsams pa/ bdag bsod nams med cing
245b7(mdo sde): las ngan no snyam bsams nas/ khyim thab bor te/ yul bA ra na ser bros so/ /yul bA ra na se'i phyi rol na shing cig gi drung na 'dug pa las/ grong de'i khyim bdag gzhon nu zhig gsar du chung ma tshe 'phos
245b8(mdo sde): nas grong khyer gyi phyi rol tu chung ma'i rus bu sbas nas/ khyim bdag de chung ma de la chags pas rus bu'i drung na ngu zhig 'dug pa las/ bdag gi drung du 'ongs te kho mo la khyod cig pu 'di na ci byed ces dris so/ /
246a1(mdo sde): kho mos kyang de bzhin du gtam byas pa las khyim bdag des skyed mos tshal du khrid de chung ma bya'o zhes smras nas/ kho mos de bzhin du rung ngo zhes smras so/ /khyo shug 'dus nas ring por ma lon par khyim
246a2(mdo sde): thab nad kyi btab nas tshe 'phos so/ /de'i tshe na yul chos kyis gson pa'i tshe khyo shug mdza' ba rnams/ khyo'i tshe 'phos na chung ma yang gson por khyo dang lhan cig tu dur du 'dzud do/ /kho mo yang der dur du
246a3(mdo sde): bcug nas nub mo dur brkun 'ongs te dur brus pa dang / dur brkun gyi dpon pos kho mo chung mar byas so/ /ring po ma lon par dur brkun song song ba las rgyal pos bsad nas/ brkun zla rnams kyis rus
246a4(mdo sde): bu bskur te/ kho mo dang lhan cig tu yang dur du bcug go/ /dur na zhag gsum 'dug pa las spyang kis dur brus nas/ kho mo yang dur nas phyung ste/ 'di snyam du bsams so/ /kho mos sdig pa ci zhig byas nas 'di
246a5(mdo sde): 'dra bar lan du ma shi ba las phyir sos par gyur/ sngon na thos na shAg gi rigs kyi sras cig mngon par byang chub nas/ 'tshan yang sangs rgyas shes bya ste/ 'das pa dang ma 'ongs pa kun mkhyen to zhes grags na
246a6(mdo sde): da ni de la skyabasu 'gro'o snyam nas rgyal bu rgyal byed kyi tshal gang na ba de logasu song ba dang / rgyang ma nas de bzhin gshegs pa me tog gi sdong po rgyas pa lta bu 'am/ skar ma'i nang na zla ba lta bur mthong ngo / /
246a7(mdo sde): de'i tshe bcom ldan 'das kyis thogs pa med pa'i ye shes kyis bdag 'dul ba'i dus la bab par shes nas/ bzhengs te kho mo bsu'o/ /kho mo sgren mor 'dug pas ngo tsha ste/ lag pas nu ma bkab nas
246a8(mdo sde): sa la 'dug go/ /de nas bcom ldan 'das kyis kun dga' bo la bka' stsal pa/ bud med 'di la gos skon cig bka' stsal pa dang / kho mos gos gyon nas/ bcom ldan 'das kyi zhabs la mgo bos
246b1(mdo sde): phyag 'tshal te/ bdag la thugs brtse bar dgongs nas/ bdag rab tu byung bar gnong shig ces gsol pa dang / bcom ldan 'das kyis kun dga' bo la bka' stsal te/ bud med 'di skye dgu'i bdag mo la gtad
246b2(mdo sde): de/ rab tu phyung shig ces bka' stsal to/ /de nas skye dgu'i bdag mos kho mo rab tu byung nas/ kho mo la bden pa bzhi'i chos bstan te/ kho mos thos ma thag tu brtson 'grus nan tan byas nas/ dgra bcom
246b3(mdo sde): pa'i 'bras bu thob ste/ 'das pa dang / ma 'ongs pa dang / da ltar gyi bya ba kun rtogs par 'gyur ro/ /dge slong ma de rnams kyis smras pa/ sngon sdig pa'i las ci bgyis na/ de lta bu'i rnam par smin pa myong ba ston
246b4(mdo sde): cig ces smras pa dang / dge slong ma ud pa las khyod rtag par nyon cig /khyod la bstan par bya'o/ /sngon 'das pa'i dus yun ring po zhig na/ khyim bdag shin tu phyug pa zhig la bu med pa las/ chung ma zhig
246b5(mdo sde): blangs te/ chung ma de la shin tu byams pas/ ring po ma lon par chung ma de sems can dang ldan par gyur te/ zla ba tshang nas khye'u zhig btsas te/ khyo shug gnyis de bu la byams shing sdug par 'dzin to/ /
246b6(mdo sde): de nas chen mas 'di snyam du bsamaso/ /kho mo ni rigs che zhing btsun mod kyi bu med pas rigs 'tshob pa med do/ /gal te khye'u 'di skyes nas rigs 'tshob cing / nor dang longs spyod kyi bdag por 'gyur te/
246b7(mdo sde): bdag la mi ster cing / bdag sdug par 'gyur ro snyam du phrag dog skyes te/ bsad par bsam nas khye'u'i tshog mar khab kyis gtsugs te/ rma yang mi snang bar byas so/ /khye'u de yang ring por ma lon
246b8(mdo sde): par tshe 'das pa dang / chun ma 'khams nas chen ma la/ khyod kyis nga'i bu bsad do zhes brgal to/ /chen mas bsnyon nas 'di skad ces mna' bor ro/ /kho mos khyod kyi bu bsad par gyur na/
247a1(mdo sde): kho mo skye ba thams cad du/ kho mo'i khyo sbrul gdug pas bsad par shog shig bu zhig yod na yang chus khyer ba dang / spyang kis za bar shog shig /kho mo'i lus yang nas yang du gson por dur du
247a2(mdo sde): bcug cing / bu'i sha za bar shog shig /pha ma'i khyim du me shor nas thams cad tshig par shog shig /ces smras so/ /de'i tshe na de skad ces mna' bor ba'i chen ma de ni kho mo yin te/ de dag thams
247a3(mdo sde): cad lus kyis myong bar gyur to/ /dge slong ma de dag gis smras pa/ bsod nams ci zhig byas te/ sangs rgyas mthong zhing sangs rgyas kyis gsungs nas rab tu phyung ste/ 'khor ba'i mthar phyin par
247a4(mdo sde): gyur/ ud pa las smras pa/ sngon bA ra na se 'dir ri drang srong lhags shes bya ba na/ rang sangs rgyas dang nyan thos dang / mu stegs can mngon par shes pa lnga dang ldan pa mang du gnas so/ /
247a5(mdo sde): de'i tshe na rang sangs rgyas dag cig bsod snyoms la grong du gshegs pa dang / khyim bdag gi chung ma zhig gis mthong nas rab tu dga' ste/ bsod snyoms phul nas/ mchod pa byas so/ /de nas
247a6(mdo sde): rang sangs rgyas de nam mkha' la 'phags te lus la me 'bar ba dang / chu 'bab pa dang / 'gro ba dang / nyal ba dang / 'dug pa'i rdzu 'phrul bstan nas/ khyim bdag gi chung ma des kho mo yang
247a7(mdo sde): ma 'ongs pa'i dus su 'di 'dra ba thob par gyur cig ces smon lam btab bo/ /de'i tshe na smon lam btab pa'i khyim bdag gi chung ma de ni kho mo yin no/ /de'i phyir de bzhin gshegs pa dang phrad nas
247a8(mdo sde): sems rnam par grol te/ dgra bcom pa'i 'bras bu thob bo/ /'di ltar dgra bcom pa thob mod kyis lcags tsha ba'i thur ma spyi bo nas zugs nas rkang mthil du byung ste/ rtag tu 'di lta bu'i gnod pa byung ngo / /
247b1(mdo sde): de'i tshe rigs che zhing mtho ba'i dge slong ma lnga brgya snyed kyis de skad ces thos nas/ lus dang sems skyi g.ya' ste/ 'dod pa la me mur gyi phung po ltar rtogs nas/ 'dod chags kyi sems yongs su zad de
247b2(mdo sde): khyim gyi sdug bsngal la btson ra bas kyang lhag par rtogs te/ dri ma kun zad nas dus gcig tu ting nge 'dzin tu zhugs te/ dgra bcom par gyur to/ /dge slong ma de dag gis tshig mthun par dge slong ma
247b3(mdo sde): ud pa la la bdag cag ni/ 'dod chags kyis kun nas bcom zhing glags pa las/ khyod kyis chos bstan pas 'khor ba'i mthar phyin par gyur to zhes smras so/ /de la bcom ldan 'das kyis dge slong ma ud pa
247b4(mdo sde): las ni legs par bstan to/ /gang chos ston pa ni gcig gis gcig bstan pa'o 'bras bu thob nas sangs rgyas kyi sras yang dag pa'o zhes bsngags so/ /de skad ces gsung pa la 'khor mang po rjes su yi rangs
247b5(mdo sde): nas mngon par dga'o/ /dge slong ma ud pa la'i le'u zhes bya ste nyi shu lnga pa'o// // 'di skad bdag gis thos pa'i dus gcig na/ bcom ldan 'das rgyal po'i khab bya ka lan ta ka
247b6(mdo sde): gnas pa 'od ma'i tshal na bzhugs so/ /de'i tshe tshe dang ldan pa kun dga' bo 'dug pa las langs te/ gos tshags bcos te pus mo sa la btsugs nas/ thal mo sbyar te/ bcom ldan 'das la 'di skad
247b7(mdo sde): ces gsol to/ /kauN+Di n+ya la sogs pa dge slong lnga po 'di ci'i rgyu/ ci'i rkyen kyis bcom ldan 'das kyis 'jig rten du chos kyi 'khor lo bskor ma thag tu chos kyi bdud rtsi sngar myong ba bstan du gsol/
247b8(mdo sde): bcom ldan 'das kyis kun dga' bo la bka' stsal pa/ dge slong lnga po 'di dag sngon yang nga'i sha sngar zos te bde bar gyur pas 'dir yang chos kyi ro thog mar myong ste/ rnam par grol bar gyur to/ /
248a1(mdo sde): kun dga' bos bcom ldan 'das la gsol pa/ dge slong 'di lnga pos sngon ci bgyis pa bstan du gsol/ bcom ldan 'das kyis kun dga' bo la bka' stsal pa/ sngon 'das pa'i bskal pa tshad
248a2(mdo sde): med/ grangs med/ bsam gyis mi khyab pa 'das pa'i sngon rol tu/ 'dzam bu'i gling 'dir rgyal po shud to lag gar ni zhes bya ba byung ste/ 'dzam bu'i gling gi rgyal phran brgyad khri bzhi stong snyed la dbang
248a3(mdo sde): byed do/ /de'i tshe yul de na lo bcu gnyis kyi bar du char mi 'bab bo zhes ltas mkhan gyis lung bstan nas/ rgyal pos de skad ces thos pa dang / rab tu mya ngan gyis yi mug par gyur te/ 'di ltar mug ge
248a4(mdo sde): chen po byung na/ mi mang po dag la lo de snyed kyi kha zas ci ltar snyed snyam nas/ rgyal phran dang blon po kun bsdus te/ bsgros nas bang ba na 'bru ji snyed yod pa dang / da ltar mi ci snyed yod pa rtsis su sbyar nas/
248a5(mdo sde): lo bcu gnyis kyi bar du mi re la phul re re'i thad du rtsis na yang lo bcu gnyis su mi thub bo zhes dril bsgrags so/ /de nas yang phyi phyir mug ge che ste tshe 'phos pa yang mang nas/ rgyal po des ji ltar byas na
248a6(mdo sde): mi mang du 'tsho bar 'gyur snyam bsams te/ btsun mo dang pho brang slas su bcas te/ skyed mos tshad du chags su song ba las/ bsti ba'i gnas shig du phyin nas/ btsun mo dang / mi mang po kun
248a7(mdo sde): gnyid kyis log pa'i 'og tu nyal ba las langs te/ phyogs bzhir phyag 'tshal te/ 'di lta bu'i yid dam bcas so/ /yul 'dir mug ge byung ste/ thams cad bza' ba med par gyur te/ ltogs
248a8(mdo sde): kyis bdag gis lus 'di btang ste/ tshe 'phos pa'i 'og du nya chen po zhig du skyes nas/ thams cad bdag gi sha za zhing 'drangs par shog shig ces smon lam btab nas shing zhig la 'dzeg ste/
248b1(mdo sde): shing kha nas lus g.yang du btang ngo / /der tshe 'phos nas chu chen por brdzus te skyes pa'i nya chen po dpag tshad lnga brgya zhig du gyur to/ /de'i tshe yul de na shing mkhan mi lnga zhig chu 'gram du shing thur dong ba las
248b2(mdo sde): nya chen po de mthong nas/ nya des mi'i skad du 'di skad ces smras so/ /khyod bkres na nga'i sha la chod la ci 'dod pa zo shig /khyod kyis sngar nga'i sha zos te 'drangs pa dang / 'drangs nas kyang ci theg pa khyim du khyer cig /phyis mngon par sangs rgyas nas
248b3(mdo sde): kyang / thog mar khyod chos kyi zas myong bar bya'o/ /yul mi dag la gang bkres pa thams cad kyis ci dga' bar nga'i sha la long shig ces bsgo shig /de'i tshe na mi lnga pos sha bcad de zos nas
248b4(mdo sde): yul mi la sbran te/ de nas gcig gis gcig sbran te/ 'dzam bu'i gling gi mi thams cad 'dus te/ de'i sha bcad nas zos so/ /rtsib logs ngos cig zad tsam na/ rtsib logs ngos cig
248b5(mdo sde): rang bsgyur te/ steng ma zad tsam na 'og ma yang de bzhin du skye'o/ /de bzhin du ltag 'og bsgyur cing lo bcu gnyis kyi bar du thams cad kyis sha bcad de zos nas/ thams cad de la snying rje ba'i sems
248b6(mdo sde): skyes pas/ de'i sha zos pa de dag thams cad tshe'i dus byas pa yang mtho ris kyi lhar skyes so/ /kun dga' bo de'i tshe de'i dus na/ rgyal po nyar
248b7(mdo sde): gyur pa de ni da ltar nga yin no/ /shing mkhan lnga po thog mar nga'i sha bcad de zos pa de ni/ dge slong kau N+Di n+ya la sogs pa lnga po yin no/ /skye bo mang po phyis nga'i sha zos pa de ni/ lha'i sras po brgyad khri
248b8(mdo sde): dang nga'i nye gnas rnam par grol ba rnams yin no/ /de'i tshe sngar mi lnga po la byin te/ 'tsho ba'i srog skyabs pas 'dir yang sngar chos bstan ste/ chos kyi sku'i yan lag gis/ dug gsum gyi me zhi bar byas so/ /
249a1(mdo sde): kun dga' bo dang / 'khor mang po rnams bcom ldan 'das kyis gsungs pa la rjes su yi rang nas mngon par dga'o/ /shud do lag gar ni'i le'u ste nyi shu drug pa'o// //
249a2(mdo sde): 'di skad bdag gis thos pa'i dus gcig na/ bcom ldan 'das rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe na bcom ldan 'das kun dga' bo dang bsod snyoms la
249a3(mdo sde): gshegs pa las/ lam kha na byis pa dag cig sa la khang bu dang / bang mdzod dang / rin po cher bsngos nas rtse zhing 'khod do/ /de la khye'u gcig gis/ sangs rgyas rgyang ma nas gshegs pa mthong nas rab tu
249a4(mdo sde): dga' ste/ sbyin pa bya bar bsams nas/ bang bar bsngos pa'i sa las snyim pa gang blangs te/ sangs rgyas la 'bul bar gzas pa na/ khye'u chung ches pas ma bslebs nas/ grogs khye'u cig la rgur shig /
249a5(mdo sde): kho bo khyod kyi steng du 'greng ste lhung bzed du blugs so zhes smras nas/ grogs pos kyang de bzhin du bya'o zhes smras te/ khye'u de grogs po'i phrag pa la 'dzegs nas/ sa snyim pa gang sangs rgyas la phul lo/ /
249a6(mdo sde): sangs rgyas kyis kyang lhung bzed smad nas sa phul ba bzhes so/ /bzhes nas kun dga' bo la gtad do/ sa 'di 'jim pa gyis la gtsug lag khang bskus shig ces bka' stsal to/ /kun dga' bo byis pa chung ngus
249a7(mdo sde): dga' ba'i sems kyis da ltar nga la phul ba bzhes nas/ lha khang la bskus pas/ de'i bsod nams kyis/ nga mya ngan las 'das te lo brgya lon pa'i 'og tu rgyal po a sho ka zhes bya bar 'gyur ro/ /khye'u
249a8(mdo sde): cig shos ni de'i blon por gyur te/ 'dzam bu'i gling la dbang byed cing dkon mchog gsum gyi yon tan yang / yul thams cad du bsgrags nas ring bsrel la yang rgyas par mchod pa byed do/ /
249b1(mdo sde): 'dzam bu'i gling du mchod rten brgyad khri bzhi stong cig char byed par 'gyur ro/ /kun dga' bo dga' mgu rangs nas bcom ldan 'das la 'di skad ces gsol to/ /de bzhin gshegs pas bsod
249b2(mdo sde): nams ci zhig mdzad pas ring bsrel la yang mchod rten de snyed cig bgyid par 'gyur/ bcom ldan 'das kyis bka' stsal pa/ rtag par nyon la yid la zung shig dang / khyod la bstan par bya'o/ /sngon bskal pa
249b3(mdo sde): grangs med pa 'das pa na/ 'dzam bu'i gling 'dir rgyal po gsal thub ces bya ba rgyal phran brgyad khri bzhi stong snyed la dbang byed pa zhig byung ngo / /de'i tshe sangs rgyas pur sha zhes bya ba zhig 'jig rten du byung ste/ rgyal po des
249b4(mdo sde): blon po dang bcas su yo byad rnam pa bzhi sbyar te/ sangs rgyas dang / dge slong gi dge 'dun la phul lo/ /de'i tshe na rgyal po dang yul mi rnams ni/ rtag tu sangs rgyas dang phrad de phyag 'tshal ba dang / bsnyen bkur byed de/
249b5(mdo sde): rgyal phran gzhan dag ni bsod nams kyang mi byed par/ mtha' 'khob kyi rgyal phran dang / yul mi dag bsod nams byed du gzhug pa'i phyir/ sangs rgyas kyi sku gzugs bris la/ rgyal phran rnams la sbyin no snyam
249b6(mdo sde): bsams nas/ ri mo mkhan mang po 'dus te/ sangs rgyas kyi sku gzugs ri mor bris shig ces bsgo ba dang / ri mo mkhan dag sangs rgyas kyi spyan sngar song ste/ sangs rgyas kyi mtshan bltas nas ri mo bris
249b7(mdo sde): pa las/ mtshan cig bris na gcig mi 'dra bar gyur to/ ri mo mkhan gyis ri mo bri bar mi nus so/ /sangs rgyas nyid kyis tshon rtsi sbyar te/ sku gzugs bris nas/ de'i ri mo mkhan de la bstan te/
249b8(mdo sde): sku gzugs mtshan dang ldan pa brgyad khri bzhi stong bris nas/ rgyal phran re re la sku gzugs re re bskur te/ sku gzugs de la rgyal po dang / yul mi thams cad kyis me tog dang / spos dang yo byad
250a1(mdo sde): thams cad kyis mchod cing phyag tshol cig ces bsgo'o/ /rgyal phran de dag dang yul mi de dag gis/ de bzhin gshegs pa'i sku gzugs mthong nas rab tu dga' mgu yid rangs nas/
250a2(mdo sde): bsnyen bkur byas so/ /de'i tshe rgyal po gsal thub de ni da ltar nga yin te/ de ltar de bzhin gshegs pa'i sku gzugs brgyad khri bzhi stong bris te/ rgyal phran dang yul mi kun la spel ba'i bsod nams
250a3(mdo sde): kyis/ gang dang gang du skyes kyang mtho ris su brgya byin lha'i dbang por skyes te/ byad gzugs bzang ba dang / mtshan sum bcu rtsa gnyis dang dpe byad bzang po brgyad cu thob ste mngon par sangs rgyas so/ /
250a4(mdo sde): mya ngan las 'das nas kyang ring bsrel mchod rten brgyad khri bzhi stong snyed byed par 'gyur ro/ /bcom ldan 'das kyis de skad gsungs pa la kun dga' bo dang 'khor mang po rnams mngon par dga' nas rjes su yi
250a5(mdo sde): rang ngo / /rgyal po a sho ka'i le'u ste nyi shu bdun pa'o// // 'di skad bdag gis thos pa'i dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi
250a6(mdo sde): kun dga' ra ba na bzhugs so/ /de'i tshe na dge slong dag dbyar so so'i tshul du zhugs nas/ tshul nas byung ba dang bcom ldan 'das gang na ba der lhags so/ /bcom ldan 'das dge slong de dag dang yun ring du ma phrad pas
250a7(mdo sde): de dag la thugs brtse bar dgongs te/ 'khor lo rtsibs stong dang ldan pa'i phyag bteg ste/ dge slong de dag la bsti stang dang bcas pas khyed na bar ma gyur tam/ bsod snyoms kyi ma brel tam zhes bka'
250a8(mdo sde): stsal pa dang / de bzhin gshegs pa yon tan chen po dang ldan pa de dge slong rnams la bsti bstang mdzad par dge slong kun dga' bos mthong nas ngo mtshar du gyur te/ bcom ldan 'das la 'di skad ces gsol to/ /
250b1(mdo sde): bcom ldan 'das ni 'jig rten gyi gtso bo yon tan dpag tu ma mchis pa/ ye shes bsam gyis mi khyab pa lags na/ ci'i slad du thugs smad de dge slong rnams la bsti stang mdzad ces gsol pa dang / bcom ldan 'das
250b2(mdo sde): kyis kun dga' bo la 'di skad ces bka' stsal to/ /sngon bskal pa grangs med tshad med bsam gyis mi khyab pa 'das pa na/ 'dzam bu'i gling 'dir yul bA ra na se na khyim bdag so tshis la mkhas pa zhig yod de/
250b3(mdo sde): nor ci snyed kyang gser du bsgyur nas/ gser gyi bum pa gcig byas nas/ sa'i 'og tu sbas so/ /de bzhin du nor ci snyed kyang longs mi spyod de gser du bsgyur nas phyis ring zhig lon pa dang / gser gyi bum pa snga
250b4(mdo sde): phyir bsogs pa bdun du gyur nas thams cad sa 'og tu sbas so/ /khyim bdag de phyis nad kyis btab nas tshe'i dus byas pa dang / gser gyi bum pa la chags pas sbrul gdug pa zhig du skyes te gser de la bsrung
250b5(mdo sde): ngo / /phyis yun ring zhing lon pa dang grong khyer de yang mi gnas so/ grong khyer de stong par gyur te/ /sbrul de yang lo grangs mang du lon nas tshe'i dus byas pas phyir yang de nyid kyi lus su skyes te gser gyi bum pa la
250b6(mdo sde): 'khri zhing nyal lo/ /de bzhin du lo khri phrag du ma lon pa dang / nang gi skye ba tha ma la lus des skyo ste 'di snyamaso/ /bdag ni gser 'di la chags pas 'di 'dra ba'i lus mi sdug pa myong bar gyis/ da ni bsod nams
250b7(mdo sde): kyi zhing du phul na snyam nas lam dang nye bar song ste/ rtswa 'khor du lus sbas la mi dag 'ong na 'bod do snyam ste/ de'i tshe sbrul gdug pa des mi cig lam nas 'ong ba mthong nas/ sbrul gyis mi de la bos pa dang
250b8(mdo sde): mi des bos pa'i sgra thos nas phan tshun du bltas na ci yang mi snang nas lam du zhugs te song song ba las sbrul gyis yang 'bod de kyai kho bo'i drung du yang bsnyen cig ces smras pa dang / /mi des smras pa/
251a1(mdo sde): khyod kyis kho bo bos te ci zhig bya/ khyod ni shin tu gdug pa can yin pas kho bo bsad du 'ong ngo / /sbrul gyis smras pa/ kho bos gnod pa bya na khyod drung du ma 'ong kyang gnod pa bya nus so/
251a2(mdo sde): zhes smras pa dang / mi de skrag nas sbrul gyi drung du bsten to/ /sbrul gyis smras pa/ kho bo la 'di na gser bum pa cig yod kyis/ khyod la bsod nams shig bya bar bcol bar nus sam/ ci ste ma
251a3(mdo sde): byas na khyod la gnod par bya'o/ /mi des kho bos nus so zhes smras pa dang / sbrul gyis mi de gser gyi bum pa'i drung du khrid de/ gser gyi bum pa cig bskur te 'di skad ces smras so/ /khyod gser 'di khyer
251a4(mdo sde): la dge 'dun rnams la mchod ston gsol cig / mchod ston gsol ba'i nyin par kho bo yang 'ong gis bsus shig ces bsgo'o/ /de nas mi des gser khur te dge 'dun gyi nang du song nas/ dge slong gtsang
251a5(mdo sde): sbyor la gser phul te 'di ni sbrul gdug pa zhig gi gser lags kyi gser 'dis dge 'dun la mchod ston gsol cig ces mchi'o/ /gser 'dis mchod ston sbyar te/ de nas mchod ston nam gsol ba zhag
251a6(mdo sde): dus brtsis nas/ de'i nyin par mi de gzeb thogs ste/ sbrul gdug pa de gang na 'dug pa der song ngo / /sbrul gdug pa des kyang mi de 'ong ba mthong nas rab tu dga' bar gyur to/ /mi des sbrul de gzeb
251a7(mdo sde): kyi nang du bcug nas khyer te song ba las lam du mi cig dang phrad de/ mi des khyod gang nas 'ongs shes lan gsum gyi bar du dris kyang sbrul thogs pa des cang ma smras pas/ sbrul khros nas gdug pa phyung ba las
251a8(mdo sde): yang 'di snyam bsams so/ /mi 'di ci zhig nyes na/ pha rol pos lan gsum gyi bar dris na gtam gyi lan yang mi ster snyam ste/ phyir yang khros nas gdug pa byung ba las phyir dgag ste/
251b1(mdo sde): yang 'di snyam du bsams so/ /mi 'di bdag gi phyir bsod nams byed na/ byas pa gzo ba'i drin yang dran pa byas par gdug pa mi 'byung ngo snyam bsams te/ mi 'dis bdag la phan pa'i don byed kyi nyes pa zhig
251b2(mdo sde): byas na yang bzod par bya'o/ /zhes sa dben par phyin pa dang / re shig sa la zhog shig ces smras nas sbrul des mi de la sems smad de/ da bdag gi nyes pa 'gyod cing gshags so zhes smras na/ phyir yang
251b3(mdo sde): khur te/ dge 'dun gyi gnas su phyin pa dang / dge 'dun dag kyang gdugs tshod kyi dus la bab pas/ mi des dge 'dun la me tog brims te/ sbrul de dang ba'i sems kyi me tog 'grem pa la lta'o/ /
251b4(mdo sde): de nas dge 'dun dag zas kyi bya ba byas nas kha lag bkrus nas de la chos bshad do/ /sbrul de rab tu dga' nas/ gser gyi bum pa drug kyang dge 'dun la phul te/ bsod nams kyi las byas nas de
251b5(mdo sde): nas tshe 'phos so/ /tshe'i dus byas nas de'i bsod nams kyis sum bcu rtsa gsum gyi lhar skyes so/ /kun dga' bo de'i tshe na sbrul gdug pa khur du khyer ba'i mi de ni nga yin no/ /sbrul gdug
251b6(mdo sde): pa de ni shA ri'i bu yin no/ /'das pa'i dus na yang khur du khyer ba las sbrul gyis spyos te/ de la yang sems smad pas da yang dge slong rnams la sems smad pa yin no/ /kun dga' bo la sogs pa
251b7(mdo sde): sangs rgyas kyis gsungs pa la mngon par dga'o/ /gser gyi bum pa'i le'u ste nyi shu brgyad pa'o// // 'di skad bdag gis thos pa'i dus cig na/ bcom ldan 'das rgyal po'i
251b8(mdo sde): khab bya ka lan ta ka gnas pa 'od ma'i tshal na dge slong grangs med pa dang thabs gcig tu bzhugs so/ /de'i tshe yul de na bram ze shin du dbul zhing 'phongs pa ci yang mi bdog pa zhig yod de/ bram ze 'phongs
252a1(mdo sde): ches nas kun la ci ltar bya na tshe 'di la longs spyod dang ldan par 'gyur zhes dris so/ /de la mi zhig gis smras pa/ ci khyod mi shes sam/ sangs rgyas bcom ldan 'das zhes bya ba da ltar 'jig rten du
252a2(mdo sde): gshegs te/ sems can thams cad la phan pa'i don mdzad do/ /de'i nye gnas 'od srung chen po dang maud gal ya na dang / shA ri'i bu dang / ma 'gags pa la sogs pa 'phags pa bzhi yang rtag tu dbul
252a3(mdo sde): 'phongs pa la phan pa'i don byed kyis/ gal te khyod dad pa'i sems kyis 'phags pa de dag la zhal zas kyis mchod na/ 'phags pa de dag gis tshe 'di nyid la ci dang ci 'dod pa de dang de dag dang ldan par mdzad do zhes
252a4(mdo sde): smras so/ /de'i tshe na de la bram zes mi des smras pa thos nas/ rab tu dga' ste kun tu rgyu zhing slong mo dang / gla zos nas nor cung zad cig snyed de phyir khyim du 'ongs nas zhal zas sbyar te 'phags pa'i dge 'dun
252a5(mdo sde): rnams spyan drangs nas/ bshos gsol te 'jig rten 'di la phan par re'o/ /de'i tshe na bram ze de'i chung ma bde ba zhes bya ba des dge 'dun la bshos gsol nas nyin zhag gcig pa'i bslab tshigs mnos so/ /de'i
252a6(mdo sde): tshe na rgyal po gsal rgyal 'chags su song ba las/ phyir 'ong ba'i lam du nyes pa byas pa'i btson zhig lam kha na shing la bcings shing 'dug pa mthong ngo / /btson des rgyal po gshegs pa mthong nas/ ngus te bzas
252a7(mdo sde): zhig bslangs pa dang / rgyal pos kyang sbyin no zhes byas pa dang / phyir pho brang du gshegs pa dang / brjed pa las de'i nub mo nam phyed tsam na btson la kha zas sbyin pa dran te/ kha zas bskyal bar byas nas/
252a8(mdo sde): pho brang nang gi mi ni gcig kyang 'gro 'phod pa med de/ nam ma phyed tsam na kha zas bskur du lam na 'dre gdon dang / srin po'i 'jigs pas srog dang bsdos te 'gro nus pa med do/ /de'i tshe na rgyal pos mi de'i
252b1(mdo sde): sdug bsngal ba dang bkres pas nyen pa dran nas/ de la shin tu snying brtse nas/ nga'i yul 'di nas su zhig btson de la kha zas bskyal du nus na/ gser srang stong sbyin no/ /zhes bsgrags kyang 'gro nus pa ma byung ngo / /
252b2(mdo sde): de'i tshe na bram ze de'i chung ma bde ba des gtam du thos na/ 'jig rten pa su yang rung ste nyin cig pa'i bslab tshig brgyad mnos nas 'dre gdon la sogs pas mi brdzi ste/ gdon thams cad kyis gnod pa byed
252b3(mdo sde): mi nus so zhes thos kyis/ bdag ni rgyal pos gar btang bar kho mo 'gro snyam bsams nas mchis so/ /de nas rgyal pos bde ba la khyod kha zas 'di dag khyer la che ge mo zhig na btson 'dug pa de la byin
252b4(mdo sde): cig dang / gser srang stong byin pa de bcas so de nas bde ba rgyal po'i bka' bzhin du kha zas thogs te/ tshul khrims dran par byas nas/ lam du zhugs te song song ba las/ grong khyer gyi phyir
252b5(mdo sde): rol tu srin mo lam pa dang phrad do/ /de'i tshe na srin mo de'i bu lnga brgya gsar du btsas pas bkres skom gyis nyen te/ bde ba 'ong ba mthong nas/ bza' bar gzas te/ de'i tshe na dge bsnyen ma tshul khrims ma nyams
252b6(mdo sde): pas srin mos mthong nas skrag ste/ dge bsnyen ma khyod khyer ba'i kha zas las cung zad cig bslang ngo zhes smras pa dang / dge bsnyen mas kyang nyung ngu zhig byin te byin pa nyung mod kyi dge bsnyen ma'i mthus mang du sprul pas
252b7(mdo sde): srin mo ma smad shin tu 'drangs par gyur to/ /de nas srin mos dge bsnyen ma la khyod ci ming zhes dris pa dang / kho mo ni bde ba'o zhes smras so/ /'o na kho mo ma smad kyang ltogs pa las khyod kyis gsos kyis/ kho mo 'dug pa
252b8(mdo sde): 'di na gser bum pa gang yod kyis phyir log pa'i lam du khyer cig / khyod phar 'gro na kho mo'i nu mo a lam pa yang lam kha na 'dug ste/ khyod dang phrad kyis kho mo'i 'phrin du khyod bde 'am/ kho mo yang bu lnga brgya
253a1(mdo sde): bde bar btsas so zhes gyis shig / de nas dge bsnyen ma lam du zhugs te song song ba las ring por ma lon par a lam pa dang phrad do/ /a lam pa la phu mo'i phrin spring ba dang / bu lnga brgya bde bar
253a2(mdo sde): btsas so zhes gtam byas nas/ a lam pa dga' ste dge bsnyen ma khyod kho mo'i pha ma'i 'phrin dang gtam snyan pa byas pa legs kyis/ kho mo 'dug pa'i gnas 'di na gser bum pa gang yod kyis phyir log pa'i
253a3(mdo sde): lam du khyer cig / kho mo cag gi ming po cig kyang lam kha na 'dug gi/ de dang 'phrad na kho mo cag spun gnyis kyi 'phrin dang / bu lnga brgya btsas pa'i gtam yang gyis shig ces bsgo nas song ngo / /
253a4(mdo sde): de nas yun ring por ma phyin par sring mo gnyis kyi ming po 'phrad de/ de la bu mo gnyis kyis 'phrin dang / bu lnga brgya bde bar btsas pa'i gtam byas nas de yang rab tu dga' ste/ khyod kho bo'i sring
253a5(mdo sde): mo gnyis kyi gtam dang phrin byas pa legs kyis/ kho bo 'dug pa'i gnas 'dir/ gser bum pa gang yod kyis phyir log pa'i lam tu khyer shig ces bsgo'o/ /de nas dge bsnyen ma chas te
253a6(mdo sde): song song ba las btson de'i drung du phyin te/ kha zas bsnyod nas phyir log pa'i lam du gser bum pa gsum rnyed do/ /rgyal pos kyang gser srang stong bya dgar byin pas/ bram ze dbul mo khyo
253a7(mdo sde): shug gnyis yul de na shin tu phyug cing nor mang bar gyur pas/ lhag par bsod nams byed cing rin po che mang bar gyur to/ /rgyal pos kyang bsod nams las gyur par shes nas blon por bcug ste
253a8(mdo sde): shin tu phyug par gyur te/ lhag par bsod nams byed pa la dad pa'i sems bskyed de/ sangs rgyas dang dge 'dun spyan drangs te/ mchod pa chen po byas so/ /de la bcom ldan 'das kyis chos bstan
253b1(mdo sde): pas sems rnam par grol te/ rgyun tu zhugs pa'i 'bras bu thob bo/ /'khor mang po de rnams dang kun dga' bo la sogs pa sangs rgyas kyis gsungs pa la rjes su yi rangs nas mngon par dga'o/ /
253b2(mdo sde): bram ze mo bde ba'i le'u ste nyi shu dgu pa'o// // bam po brgyad pa/ 'di skad bdag gis thos pa'i dus gcig na/ bcom ldan 'das rgyal po'i khab bya rgod phung po'i ri la dge slong chen po'i dge 'dun
253b3(mdo sde): brgya phrag phyed dang bcu gsum dang thabs gcig tu bzhugs so/ /de'i tshe na bcom ldan 'das kyis tshe dang ldan pa kun shes kauN+Di n+ya la bsnyen bkur byed pa'i g.yog gcig dgos so zhes bka' stsal pa dang / de nas kun shes kauN+Di n+ya
253b4(mdo sde): stan las langs te/ bla gos phrag pa gcig tu bzar nas/ bcom ldan 'das ga la ba de logasu thal mo sbyar te/ phyag 'tshal te bcom ldan 'das bdag gis bsnyen bkur yid bzhin du bgyi zhing chos gos dang lhung
253b5(mdo sde): bzed bzung ngo zhes gsol pa dang / bcom ldan 'das kyis kauN+Di n+ya la khyod kyang rgas 'khogs te/ khyod nyid la yang bsnyen bkur byed pa yang dgos kyis/ kauN+Di n+ya khyod stan la 'dug shig ces bka' stsal to/ /
253b6(mdo sde): de bzhin du 'od srung dang / shA ri'i bu dang / maud gal ya na chen po la sogs te nye gnas lnga brgya snyed kun gyis bcom ldan 'das la bsnyen bkur bgyi'o/ /zhes gsol na yang gcig kyang ma gnang ngo / /de nas tshe dang ldan
253b7(mdo sde): pa ma 'gags pas bcom ldan 'das kyi bsnyen bkur ba'i dge slong gang la bgyi snyam brtags nas bcom ldan 'das kyi thugs kun dga' bo la dgyes pa ni 'di lta ste/ khang bu brtsegs pa'i shar phyogs kyi skar khung nas
253b8(mdo sde): nyi ma'i 'od zer byung ba/ nub phyogs kyi rtsig ngos la shar cing lhan pa bzhin du thugs kun dga' bo la dgongs zhing dgyes par nye gnas kun gyis rtogs nas/ tshe dang ldan pa shA ri'i bu dang / maud gal gyi bu chen po gnyis
254a1(mdo sde): kun dga' bo gang na ba der song ste drung du phyin pa dang kun dga' bo dang lhan cig tu yid mgu zhing bde ba'i gtam rnam pa du ma byas nas/ phyogs cig tu 'khod do/ /phyogs gcig tu 'khod nas shA ri'i bu dang / maud gal ya
254a2(mdo sde): nas tshe dang ldan pa kun dga' bo la 'di skad ces smras so/ /tshe dang ldan pa kun dga' bo bcom ldan 'das la bsnyen bkur bya bar dad dam/ bcom ldan 'das kyang khyod kyis bsnyen bkur bya bar dgyes te/ de bzhin
254a3(mdo sde): gshegs pa la bsnyen bkur byas na khyod la phan pa'i don cher 'gyur ro/ /btsun pa shA ri'i bu bdag ni bcom ldan 'das la bsnyen bkur bya bar mi dad do/ /de ci'i phyir zhe na/ sangs rgyas bcom ldan 'das ni bsgrub
254a4(mdo sde): par dka' bzod par dka'o/ /'di lta ste me 'bar ba ni bsgrub par yang dka'/ bzod par yang dka' ba yin te de ltar de bzhin du sangs rgyas bcom ldan 'das bsgrub par dka' bas na/ bdag bcom ldan 'das
254a5(mdo sde): la bsnyen bkur bgyis par mi dad do/ /de nas tshe dang ldan pa maud gal ya na chen pos kun dga' bo la 'di skad ces smras so/ /kun dga' bo khyod la bcom ldan 'das dgongs shing dgyes pa ni 'di lta ste/
254a6(mdo sde): khang bu brtsegs pa'i shar phyogs kyi skar khung nas nyi ma'i 'od zer byung nas nub phyogs kyi rtsig ngos na shar cing lhan pa bzhin du bcom ldan 'das kyis thugs kyang kun dga' bo khyod kyis bsnyen bkur bya bar
254a7(mdo sde): dgyes kyi/ dad par gyis shig /de bzhin gshegs pa la bsnyen bkur byas na/ khyod la phan pa'i don cher 'gyur ro zhes smras so/ /btsun pa maud gal ya na chen po ci ste/ bdag la bcom ldan 'das kyis
254a8(mdo sde): 'dod pa 'di gsum gnang na bcom ldan 'das la bsnyen bkur bya bar 'dod do/ /'di lta ste bcom ldan 'das gsol ba'i na bza' bdag la 'tshal du mi stsal ba dang / bcom ldan 'das kyis gsol ba'i
254b1(mdo sde): bshos kyi lhag ma bdag mi 'tshal ba dang / bdag dus ma mchis par bcom ldan 'das kyi spyan sngar mchir gnang bar bgyis na ni/ bcom ldan 'das la bsnyen bkur bgyid par dad do/ /de nas tshe dang ldan pa shA ri'i bu dang
254b2(mdo sde): maud gal ya na chen pos tshe dang ldan pa kun dga' bo bsnyen bkur byed par 'dod par byas nas/ bcom ldan 'das gang na ba der song ste phyin pa dang / bcom ldan 'das la 'di skad ces gsol to/ /bdag gis bcom ldan
254b3(mdo sde): 'das la bsnyen bkur bgyi bar tshe dang ldan pa kun dga' bo dad pa bgyis na/ bcom ldan 'das bdag la 'dod pa 'di gsum gnang na/ gdod bdag cag gis bcom ldan 'das la bsnyen bkur bgyid par dad do zhes
254b4(mdo sde): mchi'o/ /bcom ldan 'das kyis bka' stsal pa legs so/ /maud gal ya na dge slong kun dga' bo de ni mkhas pa can te/ tshangs pa mtshungs par spyod pa rnams smad pa'i tshig dang rjes su smad pa'i tshig gis chos kyi
254b5(mdo sde): phyir byung bar mthong bas na/ bdag la tshangs pa mtshungs par spyod pa rnams 'di skad dge slong kun dga' bo ni gos dang zas kyi phyir ston pa la bsnyen bkur byed do zhes smra bar mi 'gyur ba'i phyir/ /maud gal gyi
254b6(mdo sde): bu de ni dge slong kun dga' bo ngo mtshar rmad du byung ba'i chos so/ /dge slong kun dga' bo de ni mkhas pa can te/ dus shes shing rig pa legs te/ dus shes par 'gyur ba ni bcom ldan 'das la 'khor rnam bzhi lta
254b7(mdo sde): bar 'gro ba'i dus la bab pa dang / dus la ma bab pa dang / gzhan yang mu stegs can kun tu rgyu rnams bcom ldan 'das kyi spyan sngar 'gro ba'i dus la bab pa dang dus la ma bab pa dang / gzhan yang mu stegs can kun tu rgyu
254b8(mdo sde): 'di dag ni bcom ldan 'das kyis gsungs pa la lan ldon par spobs so/ /'di dag ni lan ldon par mi spobaso/ /bca' ba dang bza' ba 'di ni bcom ldan 'das la bde zhing bsod par 'gyur/ 'di ni bde zhing bsod par mi 'gyur bar shes
255a1(mdo sde): pa'i phyir maud gal gyi bu dge slong kun dga' bo 'di ni ngo mtshar rmad du byung ba'i chos so/ /de nas shA ri'i bu dang / maud gal gyi bu gnyis kyis tshe dang ldan pa kun dga' bo bcom ldan 'das la bsnyen bkur byed par byas nas dad par byas pa dang / bcom ldan
255a2(mdo sde): 'das kyis kyang kun dga' bo mkhas pa can te/ dus shes shing dus rig go zhes bsngags pas dge slong rnams the tsom skyes nas/ bcom ldan 'das la 'di skad ces gsol to/ /dge slong kun dga' bo 'di ci'i rgyu ci'i rkyen kyis dus tshod la mkhas par gyur/
255a3(mdo sde): bcom ldan 'das kyis shA ri'i bu la bka' stsal pa/ sngon 'das pa'i bskal pa tshad med grangs med pa'i pha rol tu rgyal po chen po 'dzam bu'i gling gi rgyal phran brgyad khri bzhi stong snyed la dbang byed pa zhig byung ngo / /de'i tshe grong khyer ba ru te zhes bya ba na bram ze n+ya gro
255a4(mdo sde): d+ha ces bya ba zhig yod do/ mkhas pa rig pa dang ldan pa dang sman dang gtsug lag dang / skar ma la mkhas pa zhig pas/ rgyal po de'i ston pa byed de rgyal phran brgyad khri bzhi stong snyed kyang de la rgyal po chen po dang 'dra bar bsnyen bkur byed de bsgo ba'i tshig kyang
255a5(mdo sde): nyan to/ /bram ze de phyug khyad kyang rnam thos kyi bu dang 'gran te/ de la bud med pas rtag tu mi chud ste/ sems khongs su chud cing 'dug pa las ji ltar byas na bu yod par 'gyur zhes tshangs pa dang / brgya byin dang dbang phyug dang / nyi zla dang skar ma dang ri dang /
255a6(mdo sde): chu dang / nags kyi lha kun la mchod cing brjod do/ /lo bcu gnyis lon nas chung ma chen mo sems can dang ldan par gyur to/ /bud med mkhas pa dag ni sems can dang ldan ma thag tu bu khye'u 'am bu mo yin par nges par rtogs pas/ de yang khye'u yin
255a7(mdo sde): par shes pas bram ze la gtam smras so/ /bram zes de skad smras pa thos nas rab tu dga' mgu rangs te chung ma'i rim 'gro lhag par ches bskyed do/ /de nas zla ba dgu tshang nas bu khye'u zhig btsas nas/ gser gyi mdog can skra mthon thing du 'dug pa
255a8(mdo sde): bzang ba/ mdzes pa/ mtshan dang ldan pa zhig go/ /de nas btsas ston byas nas mtshan mkhan bkug ste mtshan la bltas nas ming sbyin pa chen po zhes bya bar bdagaso/ /khye'u de ni rims kyi cher skyes nas dbyar rgun dang / ston dpyid kyi gnas kyang so
255b1(mdo sde): sor byas te/ longs spyod byed du bcug go/ /khye'u de yang yid gzhungs zhing mkhas pa'i blo dang ldan pa zhig pas rig byed dang gtsug lag rnam pa bco brgyad la sogs te/ rgyu rtsal gang yang mi shes pa med do/ /phyis sbyin pa chen pos pha ma la
255b2(mdo sde): gsol pa/ bdag phyi rol tu 'chag cing bltad mo ltar 'gro'o zhes pa dang / de'i pha mas kyang bu 'chag du 'gro'o zhes lam srang phyag bdar byed du bcug ste/ rgyal mtshan dang ba dan bsgreng nas me tog gis gtor te/ bdug
255b3(mdo sde): spos kyi bdug pa la sogs pa yo byad mang po bshams nas/ sbyin pa chen po glang po che rin po che sna bdun gyis brgyan pa la bskyon te/ dril bsgrags/ rnga brdungs/ rol mo sil snyan dkrol te/ brgya brgya stong snyed kyis bskor nas/
255b4(mdo sde): grong khyer gyi phyi rol du dong ngo / /yul mi thams cad kyi lam kyi g.yas g.yon du khang bu brtsegs pa'i steng nas mig mi 'dzum par blta zhing 'di'i byin dang gzi brjid ni tshangs pa dang 'dra'o zhes bsgrags go/ /de nas song song ba
255b5(mdo sde): las mu to ba dag gos hrul po gyon zhing snod chag pa dag thogs te/ cung zad bslang ngo zhes 'bod pa sbyin pa chen pos thos nas/ de dag la khyod ci'i phyir 'di ltar nyon mongs shing sdug pa dris so/ /de la kha cig ni 'di skad du bdag
255b6(mdo sde): cag la pha ma dang / phu nu dang bud med dang gnyen bshes ma mchis pas sdug go zhes zer ro/ /de la kha cig ni bdag yun ring du nad kyis btab pas mi sos te sdug zhes zer ro/ /de la kha cig ni bdag bag ma byas pas chom
255b7(mdo sde): pos bcoms te/ ci yang mi bdog pas slong mo byed do zhes zer ro/ /sbyin pa chen pos de skad smras pa thos nas mchi ma bkrug te song ngo / /de nas yang pha zad cig na shan pa dag srog chags bsad nas pags pa
255b8(mdo sde): bshu ba dang / dmyal gtub pa dag mthong ngo / /sbyin pa chen pos e ma ho 'di dag ci byed dris na/ bdag cag ni pha mes rgyud kyi 'di 'dra ba'i gsod pa'i las byed de/ 'di ma byas na mi
256a1(mdo sde): 'tsho'o zhes zer ro/ /de la sbyin pa chen pos ngo mtshar du gyur nas/ lta mi phod par song ngo / /de nas pha zad du phyin pa dang / zhing pa dag cig zhing rmos te/ zhing rmos pa'i shul du srin bu mang du
256a2(mdo sde): byung ba las bya mang po dag sbu dag thu zhing za ba dang de dag ni ci byed ces dris na bdag cag ni zhing rmos te sa klog pa'i shul du sa bon btab nas phyis mang du skyes te/ des mang du 'tsho zhing rgyal po'i phyir yang 'bul
256a3(mdo sde): lo zhes zer ro/ /sbyin pa chen pos de la yang ngo mtshar du gyur nas/ pha zad song ba dang / rngon pa dag bya rgya bres pa dang snyi btsugs nas/ bya rnams bshor ba dang sems can dag bya rgya dang snyis zin nas lus brdabs
256a4(mdo sde): shing then kyang ma shor te snying rje'i skad phyung ste shin tu 'jigs skrag pa dag mthong nas/ khyod ci byed dris na bdag cag kyang rgyud kyi 'di 'dra ba gsod pa'i las byed pas 'tsho'o zhes zer ro/ /sbyin pa chen pos
256a5(mdo sde): de skad smras pa thos nas/ shin tu yi mug ste/ yang pha zad song ba dang / nya pa dag nya rgya btsug pa dang mang du zin te/ thang la phung po spungs nas da dung yang 'gul ba dag mthong nas/ 'di dag ci byed ces dris na/ bdag
256a6(mdo sde): cag rgyud kyis las gzhan med do/ /'di ltar nya bshor zhing 'tsho'o zhes zer ro/ /sbyin pa chen pos 'di lta bu dag mthong nas 'di snyam du bsamaso/ /sems can 'di dag ni dbul zhing 'phongs pas bgo ba dang /
256a7(mdo sde): bza' ba'i phyir 'di lta bu'i kha na ma tho ba'i las gsod pa la stsogs pa byed de/ 'di dag ni tshe 'phos ma thag tu ngan song gsum du lhung ste mun pa nas mun par 'gro zhing thar pa'i dus med do snyam bsams nas phyir
256a8(mdo sde): 'ongs te nyin mtshan du de sems shing mi dga' nas pha'i drung du song ste/ pha la bdag gsol pa zhig mchis kyis gnong shig ces smras so/ /phas kyang bu khyod ci zer smras pa bzhin du bya'o zhes smras so/ /yab
256b1(mdo sde): bdag sngon gyi phyi rol tu 'chag tu mchi mchi ba las/ mi mang pos gos dang zas kyi phyir thams cad nyon mongs te/ gcig la gcig gsod pa dang / brdzun dang dbang za ba dang mi dge ba'i las rnam pa sna tshogs bgyid pa
256b2(mdo sde): mthong nas de dag la sbyin pa bgyid par bsam gyi/ yab kyi bang mdzod chen po las phongs pa dag gi phyir yid bzhin du sbyor du gnong shig /phas smras pa bang mdzod dang rin po che mang du bstsags pa thams cad khyod kyi phyir
256b3(mdo sde): byas par zad na ci'i phyir khyod zer ba ni mi nyan zhes smras so/ /de nas sbyin pa chen pos gnang ba'i lung thob nas/ yul mi thams cad la sbyin pa chen pos sbyin gtong chen po byed kyis/ thams cad 'dus shing shog shig ces bsgrags
256b4(mdo sde): so/ /de'i tshe dge slong dang bram ze dbul 'phongs pa mgon med pa dang / nad pa la sogs pa grong khyer gyi phyi rol na lam thog dag gang ngo / /de dag kyang dpag tshad brgya dang / nyi brgya dang / sum brgya dang / dpag tshad stong gi
256b5(mdo sde): khams nas 'ongs kha cig ni dpag tshad nyis stong sum stong bzhi stong lnga stong nas dpag tshad khri'i bar du lhags te/ de nas sprin bzhin du 'dus te thams cad la yid bzhin du sbyin pa ni gos 'dod pa la gos/ zas 'dod pa
256b6(mdo sde): la zas/ rin po che dang gser dang dngul dang bai dUr+ya dang / mu sa la gar ba dang / bzhon pa dang / theg pa dang / khyogs dang / skyed mos tshal dang / zhing dang / rkang 'gros la sogs te yid bzhin du sbyin pa byas so/ /de ltar
256b7(mdo sde): sbyin pa sbyin pa la zhugs te yun ring zhig lon pa dang bang mdzod sum cha zhig zad pa dang / bang mdzod bsrung mis bram ze la 'di skad ces smras so/ /sras kyis bang mdzod nas sbyin pa byas pas/ sum cha cig ni zad/
256b8(mdo sde): sum cha gnyis las ma lus na/ phan tshun du 'drul ba'i skyes dang tshong ci las bgyid pa dgongs shig ces smras so/ /kho bo ni bu la byams pas ngo mi bzlog gi bang mdzod stong kyang bla'o zhes smras so/ /de nas yang
257a1(mdo sde): ring shig lon pa dang / bang mdzod sum gnyis ni zad sum cha tsam lus pa dang mdzod bsrungs gyis yang bram ze la bang mdzod sum gnyis ni zad sum cha tsam las ma lus na/ phan tshun skyes bskur ba dang /
257a2(mdo sde): tshong zong ci la bya zhes smras so/ /bram ze des smras pa/ kho bo'i bu sdug ches pas ngo mi zlog ste smra mi phod do/ /khyod bdag gi ci legs su byos la zhing mi khom pa ltar tha snyad thogs shig /bang mdzod srungs kyis bram
257a3(mdo sde): ze las lung thob nas mdzod sgo bcad de/ don gnyer du song ngo / /de nas slong ba dag sbyin pa chen po'i thad du lhags nas/ bar 'ga' ni mdzod srung mi rnyed de mdzod sgo mi phyed/ gal te mdzod srung 'ong na yang yid bzhin du mi ster
257a4(mdo sde): bas sbyin pa chen po 'di snyam du bsamaso/ /'di ltar gyur pas 'di ni bang mdzod srung gis thugs mi thub pas pha mas man ngag 'ong gis yong yang bus pha ma'i bang mdzod stongs par bya ba mi rigs kyis/ bdag gi thabs ci zhig
257a5(mdo sde): byas na/ rin po che yid bzhin du rnyed de skye bo mang po la phan thogs par 'gyur bar bsams nas/ mi dag la 'di skad ces dris so/ /'jig rten na las ci byas na rin po che yid bzhin du rnyed de/ nor dbyig mang du rnyed cing zad mi shes
257a6(mdo sde): par 'gyur zhes dris pa dang / kha cig ni zhing mang po rmo na nor gyi dbyig mang por 'gyur zhes zer ro/ /kha cig ni rkang 'gros spel nas spogs byas na nor mang du rnyed do zhes zer ro/ /kha cig ni lam ring po nas tshong spogs byas na nor
257a7(mdo sde): mang du rnyed do zhes zer ro/ /kha cig ni rgya mtshor zhugs te nor bu rin po che blangs na rin po che mang du 'gyur ro zhes zer ro/ /sbyin pa chen pos de dag gis smras pa thos nas zhing rmo ba dang / rkang 'gros spel ba dang / lam ring
257a8(mdo sde): por tshong spogs la 'gro ba ni nga'i cha ma yin gyis/ rgya mtshor 'jug pa 'ba' zhig nga'i cha yin no zhes smras nas rgya mtshor 'jug snyam bsams te/ pha ma la 'di skad ces smras so/ /bdag ni rgya mtsho nas rin po che mang po
257b1(mdo sde): blangs te/ dbul 'phongs pa la sbyin pa yid bzhin bya'o/ /bdag rgya mtshor rin po che len du mchir gnong shig ces smras so/ /de'i pha mas de skad smras pa thos nas 'khams te/ bu la 'di skad ces smras so/ /'jig
257b2(mdo sde): rten na dbul 'phongs pa ni blo med de/ lus srog dang bsdos nas 'gro bar byed de khyod ci 'phongs na de ltar sems khyod sbyin pa byin 'dod na khyim na yod pa'i nor thams cad sbyin par byos shig /rgya mtshor 'gror mi rung ste/
257b3(mdo sde): rgya mtsho'i nang na chu rlabs dba' klong 'khyil ba dang / chu srin dang / klu gdug pa dang / srin mo dang / ri chu'i mdog can las sogs te/ shin tu ya nga ba'i gshed ma mang du yod pas thar bar dka' na/ khyod cis 'phongs na srog
257b4(mdo sde): dang bsdo bar byed/ 'di la ni nyan pa med kyis ma sems par 'dug cig ces bsgo'o/ /sbyin pa chen pos de skad ces bsgo ba thos nas bsams pa bzhin du ma grub pas yi dam bcas so/ /bsams pa 'di ma grub kyis bar
257b5(mdo sde): du pha ma'i mdun du sa la kha sbub du nyal te phyir mi ldang ngo snyam bsams te/ yab yum gyis mkhyen par mdzod cig /bdag ni bsam pa bzhin du ma grub kyi bar du kha sbub du nyal ba 'di las mi ldang ngo zhes smras so/ /de nas
257b6(mdo sde): pha ma mi dga' ste/ gnyen bshes dang 'grogs nas rgya mtsho'i nang du gshed ma yang mang du yod pa'i gtam yang byas/ bdag kyang rmongs pa las lo bcu gnyis kyi bar du lha kun la mchod do/ /khyod lha zhig nga'i bur skyes na
257b7(mdo sde): nged ma bor bar zan zo shig / ces zhag cig zhag gnyis nas zhag drug gi bar du tshig rnam pa sna tshogs kyi gros btab kyang ma nyan te/ sngar ci skad smras pa las ma zlog go/ /bdag gi bu 'di thog ma btsas nas de tsam gyi
257b8(mdo sde): bar du brtsams par bya ba mthar ma grub gyi bar du mi gtong bas rgya mtshor btang na brgyal phyir log kyang srid kyi ma btang na zhag bdun lon nas 'phral du bye brag phye ste/ da ni btang dgos so snyam nas bu'i drung du song ste/
258a1(mdo sde): lag pa nas bzung ste/ longs la zan zo shig yid bzhin du 'gro bar gnang ngo zhes smras pa dang / sbyin pa chen po yang langs ste bza' ba zos btung ba 'thungs so/ /de nas phyi rol tu byung te mi mang po la kho
258a2(mdo sde): bo rgya mtshor rin po che len du 'gro'o/ /khyod su 'gro dga' ba rnams kyang 'grogs ste 'dong gi ded dpon kyang kho bos byas/ yo byad kyang kho bos sbyar ro zhes bsgrags so/ /de'i tshe na mi lnga brgya tsam yang 'gro bar
258a3(mdo sde): khas blangs nas so so nas yo byad sbyar te/ nam 'gro ba'i dus kyang byas nas/ dus bzhin du lam du zhugs ste chas so/ /lam du 'jug pa'i tshe khye'u'i pha ma dang / rgyal po dang rgyal bu dang / blon
258a4(mdo sde): po la sogs te yul mi thams cad kyis kyang bskyal nas rdzongs btab po/ /pha ma yang ngus te phyi phyag byas nas zhag du ma'i lam 'das pa dang / 'brog sa stong du phyin te nub mo'i dgongs lam du mi rgod kyis bcom ste/
258a5(mdo sde): nor rdzas kun phrogs so/ de nas song song ba las grong khyer nga shu par zhes bya bar phyin nas grong khyer de na bram ze ka byi li zhes bya ba dang phrad do/ bram ze de'i khyim du song nas bram ze de la sbyin pa chen pos gser srang
258a6(mdo sde): stong slang bar byas so/ /de'i tshe na bram ze de la bu mo gser gyi mdog can skra mthon ting khar 'dug pa/ rgyal phran brgyad khri bzhi stong snyed kyi rgyal bu thams cad kyis bslangs na yang ma ster ba cig yod do/ /de'i
258a7(mdo sde): tshe na sbyin pa chen po bram ze de'i sgor song ste/ bram ze ka byi li 'dug gam zhes dris pa'i tshe/ bu mos khyim gyi nang nas sbyin pa chen po'i skad thos pa tsam gyis/ phyi sgo na skad grag pa 'di kho mo'i khyim thabs
258a8(mdo sde): yin no zhes smras so/ /de nas bram ze sgor byung nas phrad pa dang / khye'u de la 'di ni nges par gzhan pas 'phags so snyam bsamaso/ /khye'u des gser bslangs pa dang / bram zes kyang sbyin par gnang nas
258b1(mdo sde): lag pa ya cig tu gser thogs lag pa ya cig tu ni bu mo khrid do/ bu mo 'di yang khyed kyi chung mar sbyin gyis long shig ces smras pa dang / sbyin pa chen pos smras pa/ bdag ni rgya mtsho chen por rin po che len
258b2(mdo sde): du 'gro ste/ rgya mtsho'i nang na bgegs shin tu mang bas kho bo 'khor tam mi 'khor btol med de/ khyed kyi bu mo chung mar len pa'i thugs mi thub po/ /bram zes smras pa/ khyod bde bar 'khor na bu mo 'di chung
258b3(mdo sde): mar long shig ces smras pa dang / sbyin pa chen pos kyang 'khor na de bzhin bgyi'o zhes so/ /de nas bram zes kyang gser srang gsum stong dang gzhan yang yo byad ci dgos pa kun sbyar te/ de nas rgya mtsho'i
258b4(mdo sde): ngogs su phyin to/ /de nas gru bcos te gru'i nang du phyin nas de nas thag pa bdun gyis brtod de/ gru'i nang nas 'di skad ces smras so/ /rgya mtsho'i nang na bgegs 'di dag yod de/ 'di lta ste rlung nag po dang srin
258b5(mdo sde): po dang / chu rba rlabs 'khyil ba dang / klu gdug pa dang / chu'i mdog lta bu'i ri dang / chu srin la sogs pa'i bgegs kyang ya nga ba mang du yod kyis khyed 'gror mi dad pa zhig yod na 'di nas phyir log shig
258b6(mdo sde): phyis 'gyod par gyur ta re gal te lus dang srog la mi lta ste/ pha ma dang chung ma dang phu nu dang / gnyen bshes la ma chags na 'dong ngo / /gal te bde bar phyin na rin po che sna bdun gyis bu tsha rabs bdun tshun
258b7(mdo sde): cad phyug par 'gyur te/ longs spyod zad mi shes par 'gyur ro/ /zhes smras nas thag pa gcig bcad do/ /de bzhin du nyi ma bdun gyi bar du nyin re lan re de skad smras nas/ rtod thag re re bcad de rlung dang sbyar
258b8(mdo sde): te/ g.yor zhing bsgrengs bas mgyog khyad mda' bzhin song ngo / /de nas tshong pa dag rin po che'i gling du phyin nas/ sbyin pa chen pos mang du thos pas rin po che brtags pa la shin tu mkhas pas rin po che bzang
259a1(mdo sde): ngan dang / lci yang dang ci tsam ri ba'i rin thang tshun cad tshong pa rnams la bstan nas/ rin po che kha dog 'di lta bu ni yang mod kyis rin che'o/ /rin po che 'di lta bu ni lci yang rin chung gis ma len shig /
259a2(mdo sde): ha cang mang ches na yang gru lci bas 'bying ngo / /ha cang nyung ches na yang nyon mongs pa te song song ba'i don med pas 'di tsam ni ran no zhes bya ba la sogs pa'i tshod kyang bstan nas rin po che grur brdzangs te ci la ma rag
259a3(mdo sde): nas da phyir 'dong ngo zhes chas pa dang / sbyin pa chen po gru'i nang du zhugs tu ma btub nas/ tshong pa rnams la kho bo ni klu'i rgyal po'i pho brang nas yid bzhin gyi nor bu rin po che ma thob kyi bar du phyir mi log go zhes
259a4(mdo sde): smras so/ /de nas tshong pa rnams ngus nas mya ngan gyis yi mug nas 'di skad ces smras so/ /bdag cag tshong pa rnams ni skyes bu ded dpon khyod kyi g.yog du 'dod te/ da khyod kyis 'dir bor te mi 'gro na bdag cag
259a5(mdo sde): kyang phyir khyim du mi phyin te/ thams cad khyam par 'gyur ro/ /sbyin pa chen pos smras pa/ tshong pa khyod ma nyes par kho bos yul du phyin pa'i smon lam btab bo zhes pog phor lag tu blangs te/ phyog bzhir
259a6(mdo sde): mchod nas 'di skad ces smras so/ /bdag ni rin po che blangs te/ sems can 'phongs pa la phan gdags par ma zad kyis/ da ltar sbyin pa byed pa'i bsod nams de sangs rgyas su 'grub pa'i phyir ro/ /bdag
259a7(mdo sde): gis smras pa 'di bden pa te smon lam bzhin du bgrang na tshong pa 'di dag rin po che dang bcas su nye zho med par 'dzam bu'i gling du bde bar phyin par shog shig / ces smon lam btab nas thag pa bcad de g.yor zhing bsgreng
259a8(mdo sde): nas phyir 'dzam bu'i gling du bde bar song ngo / /de dag song ba'i 'og tu sbyin pa chen po chur zhugs te song ba las zhag bdun gyi bar du pus mo tsam las ma nub bo/ /de nas yang zhag bdun gyi bar du brla drung tsam las ma nub bo/ /de nas yang zhag bdun song ba las rked
259b1(mdo sde): pa tsam las ma nub bo zhag bdun gyi bar du phrag pa tsam du phyin to/ /de nas zhag bdun gyi bar du ni rkyal lo/ /de nas ri shig gi drung du phyin pa dang / shing la 'jus te ri la 'dzegs nas/ zhag bdun gyis ri'i
259b2(mdo sde): rtse mor phyin to/ /ri'i rtse mor zhag bdun song song nas yang zhag bdun gyis shod du chu 'gram du phyin to/ /chu 'gram du phyin pa dang / chu'i nang nas pad ma gser gyi mdog can yod pa la sbrul gdug pas pad
259b3(mdo sde): ma'i rtsa ba la khril shing 'dug par mthong ngo / /de nas byang chub sems dpa' skyil mo dkrung bcas te 'dug nas sems rtse gcig tu byams pa'i ting nge 'dzin la zhugs te/ sbrul gdug pa 'di dag kyang sngon
259b4(mdo sde): zhe sdang dang phrag dog byas pa'i rkyen gyis 'di lta bu lus mi sdug pa myong ngo snyam lhag par de la snying brtse ba bskyed pas sbrul gdug pa kun zhi nas/ byang chub sems dpa' pad ma'i steng nas gom pa bor te song
259b5(mdo sde): song ba las zhag bdun gyis sbrul gdug pa de dag brtol to/ /de nas yang song song ba las srin po dang phrad nas srin po de dag mi'i dri tshor bas kun du tshol lo/ /de nas byang chub sems dpa' sems rtse gcig tu
259b6(mdo sde): byams pa'i sems kyis brtag pas srin po de dag 'jam pa'i tshig gis skyes bu khyod gang nas 'ongs/ gang du 'gro zhes dris so/ de la sbyin pa chen pos kho bo ni yid bzhin gyi nor bu rin po che tshol du 'ongs pa yin
259b7(mdo sde): no zhes smras so/ /de nas srin po de dag rab tu dga' ste/ 'di ni bsod nams chen po dang ldan pa zhig go snyam bsam nas/ 'di ni da dung klu'i pho brang las shin tu ring ste/ nam yang mi phyin pas nyon mongs par 'gyur
259b8(mdo sde): gyis mthu zhig gis bstangs te bskyal lo/ /snyam nas nam mkhar khyer te dpag tshad bzhi brgya'i pha rol na phyin pas yang sa la bzhag go/ /sbyin pa chen po de nas song song ba las ring por ma lon par dngul gyi mkhar zhig
260a1(mdo sde): mthong nas klu'i gnas zhig yin snyam ste nye bar song ngo / /mkhar de'i phyi rol 'obs rim pa bdun gyis bskor te/ 'obs kyi nang na sbrul gdug pa 'jigs su rung bas gang ngo / /sbyin pa chen pos
260a2(mdo sde): de dag mthong nas/ sbrul gdug pa 'di dag ni sngon zhe sdang che ba'i las kyis 'di lta bu'i lus 'jigs su rung ba myong bar gyur to snyam ste/ de la bu cig pa dang 'dra ste/ byams shing snying rje'i sems kyis/ de
260a3(mdo sde): ltar byams pa'i sems bskyed pas sbrul gdug pa yang zhi bar gyur nas de dag brdzis nas klu'i mkhar du song ngo / /mkhar de la klu gnyis kyis bkris te/ klu'i mgo mkhar sgo la brten te/ klu de gnyis kyis
260a4(mdo sde): sbyin pa chen po de mthong nas mgo bteg te gdug pa 'byin pa las/ sbyin pa chen pos byams pa'i sems bskyed pas gdug pa yang zhi mgo smad pas sa la nyal lo/ /sbyin pa chen pos klu'i mgo la brdzis
260a5(mdo sde): nas mkhar gyi nang na song ba dang / mkhar gyi nang na klu zhig rin po che sna bdun gyi bzhal med khang na 'dug pa mthong ngo / /klu'i rgyal po des byang chub sems dpa' mthong nas/ dngangs te 'di snyam du sems so/ /
260a6(mdo sde): nga'i gnas 'di 'obs rim pa bdun gyis bskor te 'obs kyi nang na sbrul gdug pas gang bas klu dang gnod sbyin ma yin pa gzhan gang yang 'dir 'ong ba'i thugs mi thub na/ 'di lta bu su yin snyam ste 'dug pa las
260a7(mdo sde): langs nas bsu ste/ bsti bstang dang bcas pas phyag byas nas rin po che'i khri la bzhag ste/ kha zas rnam pa sna tshogs byin no/ /kha zas zos nas khyod 'dir ci la 'ongs ci ltar phyin dris so/ /byang chub
260a8(mdo sde): sems dpa'as smras pa/ 'dzam bu'i gling gi mi rnams ni dbul 'phongs pas nor dang / zas dang / gos kyi phyir gcig gis gcig rnam pa sna tshogs kyis 'tshe zhing gnod pa byed do/ tshe 'phos ma thag
260b1(mdo sde): tu ngan song gsum du lhung ngo / /bdag ni 'di la snying brtse ste/ de dag gi mgon bya ba'i phyir lam ring po nas nyon mongs pa dang bsdos te/ rgyal po chen po khyod la yid bzhin gyi nor bu rin po che slong du 'ongs so/ /
260b2(mdo sde): yid bzhin gyi nor bu rin po ches sems can thams cad la phan gdags pa'i bsod nams kyis mngon par rdzogs par 'tshang rgya bar 'tshal gyis/ bdag gi yid dang mi 'gal bar rin po che stsal du gsol/ /
260b3(mdo sde): klu'i rgyal pos smras pa/ yid bzhin gyi nor bu rin po che ni shin du rnyed par dka' ba yin te/ khyod don 'di'i phyir 'ong na/ 'dir zla ba gcig 'dug ste bdag gi mchod pa yang bzhes la bdag la chos bstan na/ yid
260b4(mdo sde): bzhin gyi nor bu rin po che yang sbyin no zhes byas pa dang / byang chub sems dpas kyang de bzhin du bya'o zhes smras so/ /de nas klu'i rgyal pos nyin cig bzhin du kha zas ro brgya dang ldan pa rnam pa sna tshogs sbyar te
260b5(mdo sde): phul nas/ rol mos byang chub sems dpa' mchod do/ /byang chub sems dpa'as kyang de la dran pa nye bar gzhag pa'i chos kyi yan lag zla ba cig gi bar du bstan nas/ phyir 'gro'o zhes byas pa dang / klu'i
260b6(mdo sde): rgyal po dga' nas spyi bo'i gtsug phud nas yid bzhin gyi nor bu rin po che bkrol te phul lo/ /skyes bu chen po 'gro ba la phan pa'i don du brtan pa khyod gdon mi za bar 'tshang rgya'o/ /nam mngon par sangs
260b7(mdo sde): rgyas pa na bdag kyang khyod kyi nye gnas mchog tu gyur cig ces smras so/ /de nas klu'i rgyal po la nor bu rin po che 'di la mthu stobs ci yod dris na/ smras pa/ nor bu 'di ni dpag tshad nyis stong 'khor
260b8(mdo sde): ra 'khor yug tu dgos pa thams cad char bzhin du 'bebaso/ /byang chub sems dpas bsam pa/ nor bu rin po che 'di mthu stobs che mod kyi/ 'on kyang bdag gi bsam pa'i don chen po 'grub nus pa
261a1(mdo sde): ma yin no/ /snyam bsams nas klu'i rgyal po 'khor dang bcas pas bskyal te song ngo / /de nas yang song song ba dang / rgyang ma nas bai dUr+ya sngon po'i mkhar cig mthong ngo / /mkhar de'i drung du phyin
261a2(mdo sde): pa dang / mkhar de yang 'obs rim pa bdun gyis bskor te 'obs kyi nang na sbrul gdug pas yongs su gang ngo / /byang chub sems dpas sbrul gdug pa de dag la snying brtse zhing byams pa'i sems bskyed pas/
261a3(mdo sde): sbrul gdug pa zhi nas sbrul de dag brdzis te song ngo / /mkhar sgor phyin pa dang / klu gnyis shig mkhar sgor nyal ba dang / byang chub sems dpa' snying brtse zhing byams pa'i sems kyis klu'i gdug pa zhi nas
261a4(mdo sde): mgo la brdzis nas mkhar gyi nang du song ngo / /de'i tshe na mkhar de na klu'i rgyal po gcig rin po che sna bdun gyi gzhal med khang na 'dug pas/ rgyang ma nas byang chub sems dpa' mthong nas/ 'di snyam du bdag gi
261a5(mdo sde): gnas 'di la 'obs rim pa bdun gyis bskor te/ 'obs kyi nang na sbrul gdug pas gang ba klu dang gnod sbyin min pa gzhan 'ong ba'i thugs mi thub na/ mi 'di lta bu su yin/ gang nas 'ongs snyam nas ya
261a6(mdo sde): mtshan du gyur te/ bsus nas bsti bstang dang bcas pas phyag byas te rin po che'i gdan la bzhag go/ /de nas kha zas ro brgya dang ldan pa rnam pa sna tshogs sbyar te phul lo/ /byang chub sems dpa' kha
261a7(mdo sde): zas zos pa'i 'og tu khyod 'dir ci la 'ongs/ don ci yod ces dris so/ /byang chub sems dpa'as smras pa/ bdag ni klu'i rgyal po khyod la yid bzhin gyi nor bu rin po che slong du 'ongs so/ /klus smras
261a8(mdo sde): pa/ rin po che shin du rnyed par dka' ste/ khyod 'dod yang dag na kho bos gsol pa bzhin du zla ba gnyis 'dug ste/ bdag cag la byang chub sems dpa'i spyod pa bstan nas/ bdag gi mchod pa bzhes
261b1(mdo sde): na rin po che yang sbyin no zhes byas pa dang / sbyin pa chen pos de bzhin du bya'o zhes smras so/ /de nas klu'i rgyal pos zla ba gnyis kyi bar du kha zas ro brgya dang ldan pa rnam pa sna tshogs sbyar te/ phul
261b2(mdo sde): nas rol mo sna tshogs kyis mchod do/ /byang chub sems dpas kyang de dag la rdzu phrul gyi rkang pa bzhi'i chos kyi rnam grangs zla ba gnyis kyi bar du bstan te/ phyir 'gro bar bsam nas klu'i rgyal pos yid
261b3(mdo sde): bzhin gyi nor bu rin po che bkrol te phul nas/ skyes bu chen po yi dam la brtan pa khyod gdon mi za bar 'tshang rgya'o/ /nam mngon par sangs rgyas pa na/ bdag kyang khyod kyi nye gnas bgyi'o zhes smras pa dang / de
261b4(mdo sde): bzhin du gyur cig smras so/ /nor bu rin po che 'di la mthu stobs ci tsam yod ces dris pa na/ nor bu rin po che 'di ni dpag tshad bzhi stong 'khor ra 'khor yug tu ci 'dod pa thams cad char bzhin du 'bebs so/ /byang
261b5(mdo sde): chub sems dpa' yang 'di snyam du rin po che 'di'i mthu stobs che mod kyi bdag gi bsam pa grub nus pa ma yin no snyam nas/ klu'i rgyal po'i mkhar gyi sgo'i phyi rol tu byang chub sems dpa' bskyal lo/ /de nas
261b6(mdo sde): yang song song ba las/ rgyang ma nas gser gyi mkhar rab tu 'tsher ba zhig mthong nas/ byang chub sems dpa' de'i drung du song ste phyin pa dang / mkhar de yang 'obs rim pa bdun gyis bskor te/ 'obs kyi
261b7(mdo sde): nang na sbrul gdug pas yongs su gang ba mthong ngo / /byang chub sems dpa' yang byams pa'i sems bskyed pas/ sbrul gdug pa zhi nas de la brdzis te song ngo / /mkhar de la yang klu gnyis shig 'khyil te
261b8(mdo sde): mgo sgo'i phyi rol du bstan te nyal ba dang / byang chub sems dpa' mthong nas mgo bteg te gdug pa phyung ba las byang chub sems dpas snying rje zhing byams pa'i sems bskyed pas gdug pa zhi nas de'i mgo brdzis
262a1(mdo sde): te mkhar gyi nang du song ste/ mkhar de'i nang na klu'i rgyal pos rin po che'i gzhal med khang nas byang chub sems dpa' rgyang ma nas mthong nas/ 'di snyam du bdag gi gnas 'di ni 'obs rim pa bdun
262a2(mdo sde): gyis bskor te 'obs kyi nang na sbrul gdug pas gang bas klu dang gnod sbyin ma gtogs par gzhan gang yang 'ong ba'i thugs mi thub na/ mi 'di su yin gang nas 'ongs snyam nas ngo mtshar du bzung ste/ rgyang
262a3(mdo sde): ma nas bsus te sti bstang dang bcas pas phyag 'tshal te/ rin po che'i gdan la 'dug du bcug go/ /de nas kha zas ro brgya dang ldan pa rnam pa sna tshogs sbyar te/ phul nas kha zas zos pa'i 'og
262a4(mdo sde): tu khyod su zhig gang nas 'ongs shes dris so/ /de la byang chub sems dpas bdag ni 'dzam bu'i gling nas mchis te/ 'dzam bu'i gling gi sems can bsod nams chung bas nor dang zas skom gyi phyir gcig
262a5(mdo sde): la cig rnam pa sna tshogs pas 'tshe zhing gsod do/ /mi dge ba bcu'i las rdzogs par byas pas tshe 'phos ma thag tu ngan song gsum du lhung ste/ sdug bsngal mang po myong bar 'gyur bas/ bdag de dag la
262a6(mdo sde): snying brtse ste mgon bya ba'i phyir rgyal po chen po khyod la yid bzhin gyi nor bu rin po che slong du 'ongs so/ /klu'i rgyal pos smras pa/ yid bzhin gyi nor bu rin po che ni rnyed sla ba ma yin te/ skyes bu khyod bdag
262a7(mdo sde): la re ste 'ongs na bdag gi gnas 'dir zla ba bzhi 'dug ste/ bdag gi mchod pa bzhes na rin po che yang 'bul lo/ /zhes byas pa dang / byang chub sems dpa'as yang de bzhin du bgyi'o/ /zhes smras nas/
262a8(mdo sde): klu'i rgyal pos zla ba bzhi'i bar du kha zas ro brgya dang ldan pa rnam pa sna tshogs sbyar te phul nas/ rol mos kyang mchod do/ /de la byang chub sems dpa'as chos kyi rnam grangs rgya cher phye zhing bstan pas
262b1(mdo sde): klu'i rgyal pos dga' nas klu gzhan dang gnod sbyin gzhan la mi ltos par yo byad thams cad kyang yid bzhin du sbyar ro/ /de lta bu'i tshul du zla ba bzhi byas nas/ byang chub sems dpa' 'gro bar chas
262b2(mdo sde): pa dang / klu'i rgyal pos gtsug gi phud bu nas yid bzhin gyi nor bu rin po che bkrol te/ byang chub sems dpa' la phul nas/ skyes bu chen po yi dam la brtan pa khyod gdon mi za bar 'tshang rgya'o/ /nam
262b3(mdo sde): mngon par sangs rgyas pa na bdag kyang nye gnas mchog tu gyur te/ bsnyen bkur bar shog shig ces smon lam btab bo/ /byang chub sems dpa'as kyang de bzhin du gyur cig ces smras so/ /nor bu rin
262b4(mdo sde): po che 'di la mthu stobs ci tsam zhig yod ces dris so/ /klu'i rgyal pos smras pa/ nor bu rin po che 'di dpag tshad brgyad stong 'khor ra 'khor yug tu rin po che char bzhin du 'bebs te/ ci 'dod pa thams
262b5(mdo sde): cad 'bebs so zhes smras pa dang / byang chub sems dpa' gdod dga' nas/ 'di snyam du 'dzam bu'i gling gi khyon ni dpag tshad bdun stong las med de/ nor bu rin po che 'dis ni bdag gi re ba bskong ngo
262b6(mdo sde): snyam bsam nas/ snga phyir rnyed pa'i nor bu rin po che gsum char gos kyi mthar phyung ste mkhar gyi sgor phyin pa dang / klu'i rgyal po 'khor dang bcas pas bskyal nas so sor dong ngo / /byang chub sems dpa'
262b7(mdo sde): pha zad zhig du phyin nas/ nor bu rin po che rnams lag par thogs te/ 'di skad ces smon lam btab bo/ /nor bu 'di yid bzhin gyi nor bu rin po che yin yang dag na/ bdag mkha' la phur bar gyur ces
262b8(mdo sde): smras so/ /de skad ces smras ma thag du nam mkha' la 'phur te/ rgya mtsho'i bgegs las thar nas/ rgya mtsho'i ngogs su phyin par gyur te/ de na cung zad bsti zhing ngal bsos pa'i lam du gnyid log pa dang
263a1(mdo sde): de'i tshe na rgya mtsho'i klu phran rnams 'di skad ces bsgros so/ /rgya mtsho 'di na rin po che 'di gsum las med de gsum char mi 'dis khyer te nor bu 'di ni yon tan dang ldan na bdag cag la yang dgos
263a2(mdo sde): kyi phyir rku'o zhes bgros nas/ byang chub sems dpa' gnyid kyis log pa'i tshe yid bzhin gyi nor bu rin po che klu rnams kyis phyir brkus so/ /byang chub sems dpa' sad nas bltas na nor bu rin po che med pas 'di
263a3(mdo sde): snyam du bsams so/ /'di ni gdon mi za bar rgya mtsho'i klus brkus kyis/ bdag gis mthu ci yod pas rgya mtsho'i chu bcus te bskam par bya'o snyam te/ nor bu phyir ma thob kyi bar du lag pa stong par phyir mi 'gro
263a4(mdo sde): snyam yi dam bcas so/ /rgya mtsho'i ngogs su song ste ru sbal gyi khog pa zhig blang nas lag pa gnyis kyis rgya mtsho bcus so/ /de'i tshe na rgya mtsho'i lhas de'i bsam pa shes nas/ /de la 'di skad ces smras so/ /
263a5(mdo sde): dpag tshad stong phrag sum brgya sum bcu yod pas gal te 'dzam bu'i gling gi mi thams cad log kyang rgya mtsho bskam par mi nus na/ khyod cig pus nus pa lta ci smos te/ don med do/ /byang chub sems
263a6(mdo sde): dpas smras pa/ mi gcig gis snying nas las byas na ci yang mi 'grub pa med do/ /bdag gi rin po che de rnyed pas 'gro ba thams cad la phan pa dang bde bar bya snyam ste/ de'i bsod nams kyis mngon par 'tshang
263a7(mdo sde): rgya bar 'gyur te/ de la sems ma zhum na ci'i phyir rgya mtsho 'di bskam par mi nus zhes smras so/ /de'i tshe na lha khyab 'jug la sogs pas rgyang ma nas byang chub sems dpa' gcig pus lus yid mthun
263a8(mdo sde): par rgya mtsho'i chu bcus te/ 'gro ba mang po'i don du dka' ba byed par mthong nas/ de dag kyang byang chub sems dpa' btang ngo snyam bsam te/ gcig nas cig tu sbran nas thams cad byang chub sems dpa'i gan du
263b1(mdo sde): lhags te/ byang chub sems dpa' snod kyis chu bcu ba mthong nas/ lha de dag thams cad so so'i lha'i gos phud nas chur smyugs te/ phyir phyung bas rgya mtsho'i chu dpag tshad bzhi bcu 'grib bo/ /yang lan
263b2(mdo sde): gcig smyugs pas dpag tshad brgyad bcu 'grib bo/ /lan gsum smyugs pas dpag tshad brgya nyi shu 'grib pas/ klu de dag 'jigs skrag ste/ byang chub sems dpa'i drung du lhags te/ 'di skad du thong zhig
263b3(mdo sde): rgya mtsho'i chu skams par ma byed ces smras pa dang / byang chub sems dpas btang ngo / /de nas klu rnams kyis byang chub sems dpa' la khyod kyi nor bu rin po che 'di ci zhig du dgos/ smras pa/ bdag gis
263b4(mdo sde): sems can la phan pa'i don du dgos so/ /klus smras pa/ sems can la phan pa'i don du dgos na/ rgya mtsho'i nang na yang sems can mang du yod na ci'i phyir bskur zhes smras so/ /smras pa rgya mtsho'i
263b5(mdo sde): nang na gnas pa yang / sems can yin mod kyi/ de la 'phongs pa'i sdug bsngal med do/ /'dzam bu'i gling gi sems can dag ni nor gyi phyir cig gis gcig rnam par 'tshe zhing gnod par byed de/ mi dge
263b6(mdo sde): ba bcu rdzogs par byed pas tshe 'phos nas kun sems can dmyal bar skye ste/ bdag ni de dag la snying brtse ba'i phyir rin po che 'di dgos so zhes smras pa dang / klu rnams kyis nor bu rin po che phyung ste slar phul
263b7(mdo sde): lo/ /rgya mtsho'i lhas byang chub sems dpa' de ltar brtson 'grus brtan pa mthong nas/ 'di gdon mi za bar 'tshang rgya'o snyam bsams te/ nam mngon par sangs rgyas na bdag kyang nye gnas kyi mchog du gyur
263b8(mdo sde): cig ces smon lam btab bo/ /de nas byang chub sems dpas rin po che phyir thob nas steng gi nam mkha' la phur te/ gnas su 'ong nas sngar tshong pa grogs po rnams dong ba yod dam/ bde bar phyin tam
264a1(mdo sde): zhes dris so/ /tshong pa grogs po dag kyang bde bar phyin nas/ de dag gcig dga' nas/ grogs po rnams kyis ngo mtshar ya mtshan du bzung ngo / /de nas bram ze ka byi li'i sgor phyin nas/
264a2(mdo sde): byang chub sems dpa' rgya mtsho las phyir log go zhes thos nas/ thams cad kyis sgor bsus te dga' nas/ tshong pa grogs po rnams dang bcas su dga' ston chen po bgyis so/ /de'i tshe byang chub sems
264a3(mdo sde): dpa' rin po che thogs nas khyim du 'ongs pa dang / bram ze de'i bang mdzod thams cad yongs su gang bar gyur to/ /de nas bram ze ka byi lis rin po che sna tshogs kyis bu mo brgyan nas rin po che'i chu snod bskur te/
264a4(mdo sde): byang chub sems dpa'i lus dang rkang pa bkrus nas/ bu mo lag nas bzung ste byang chub sems dpa' la gtad do/ /byang chub sems dpas kyang bzhes nas/ bram ze rab tu dga' ste/ bu mo'i g.yog bu mo lnga
264a5(mdo sde): brgya dang / glang po che lnga brgya yang rin po ches brgyan te/ rol mo byas nas byang chub sems dpa' la brdzangs so/ /de'i tshe na sbyin pa chen po'i pha ma bu dang bral ba'i 'og tu rtag tu ngus pas pha ma gnyis mig mdongs
264a6(mdo sde): par gyur te/ rgya mtsho nas log nas pha ma dang phrad pas/ bus phyag 'tshal te/ de la lag pa nas 'jus nas bu yin par rtogs so/ /sbyin pa chen po khyod kyis nged bor nas song ba'i 'og tu mig kyang mdongs so/ /
264a7(mdo sde): khyod rgya mtshor song song na ci rnyed ces dris pa dang / sbyin pa chen pos nor bu rin po che pha'i lag du byin te/ bdag gis 'di rnyed do zhes smras nas/ pha mas lag tu blangs te bsnams nas/ 'di lta bu'i rdo ba ni nga'i
264a8(mdo sde): mdzod na sngar yang mang du yod na/ 'di ltar nyon mongs pa dang bsdo ci dgos zhes smras so/ /de nas byang chub sems dpas nor bu phyir blangs te/ pha ma'i mig phyis pa tsam gyis 'di ltar rlung drag pos sprin
264b1(mdo sde): bus pa bzhin du pha ma gnyi ga'i mig kyang sngar bas gsal bar mthong bar gyur to/ /de nas pha ma gnyis ka dga' ste/ de ni nor bu rin po che yin yang dag par lta ste/ nyon mongs pa'i don sel bar gyur
264b2(mdo sde): to zhes smras so/ /de nas sbyin pa chen pos rin po che thogs te/ khyod yid bzhin gyi nor bu rin po che yin yang dag na/ kho bo'i pha ma'i 'og tu rin po che sna bdun gyi gdan 'byung zhing / rin po che'i bla bres steng
264b3(mdo sde): khebs par shog shig ces smon lam btab ma thag tu de bzhin grub nas/ rgyal po'i bang mdzod thams cad kyang gang bar gyur to/ /de nas rgyal pos pho nya gcig glang po che dpag tshad brgya stong du 'gro ba zhig
264b4(mdo sde): bskyon te/ 'dzam bu'i gling gi mi thams cad la sbyin pa chen pos rgya mtsho nas yid bzhin gyi nor bu rin po che rnyed de/ nor bu yon tan can des de ste zhag bdun na nor bu rin po che la sogs te gos dang zas dang
264b5(mdo sde): dgos pa'i yo byad thams cad char bzhin du 'bebs kyis so so nas ci bde bar long shig ces bsgrags so/ /de ltar kun tu bsgrags nas/ sbyin pa chen pos khrus byas te/ gos gsar pa bgos nas/
264b6(mdo sde): ga la'i thang du mnyam por rgyal mtshan btsugs te/ yid bzhin gyi nor bu rin po che rgyal mtshan gyi rtse mo la btags nas pog phor lag tu blangs te 'di skad ces smon lam btab bo/ /'dzam bu'i
264b7(mdo sde): gling gi mi dag ni dbul 'phongs pa sha stag ste/ de dag la phan gdags dgos kyis yid bzhin gyi nor bu yin te/ mi brdzun na so so nas ci dang ci dgos pa tha dad pa de dag thams cad yid bzhin du char ltar phob shig /
264b8(mdo sde): ces smras ma thag tu phyogs bzhi nas rlung nag po g.yos nas/ de ma thag tu mi gtsang ba'i nyal nyil thams cad phyags te/ char zim bu mi drag pa zhig bab nas/ rdul mi 'thul bar byas pa'i 'og du thog
265a1(mdo sde): mar bza' ba dang / btung ba ro brgya dang ldan pa rnam pa sna tshogs char bzhin du babs so/ /de nas 'bru rnams char bzhin du babs so/ /de nas gos char bzhin du bab bo/ /de nas rin po che
265a2(mdo sde): char bzhin du bab ste/ /'dzam bu'i gling na nor bu rin po che'i phung pos yongs su gang nas/ rin po che dag gseg ma dang gyo mo lta bur byas so/ /byang chub sems dpas de ltar kun chog par byas nas/
265a3(mdo sde): 'dzam bu'i gling gi mi rnams la 'di skad ces bsgo'o/ /'dzam bu'i gling gi sems can dag ni gos dang / zas dang nor gyi phyir gcig gis gcig gsod cing rnam pa sna tshogs kyis gtse bas sdig pa mi dge ba'i las 'ba'
265a4(mdo sde): zhig byed de/ tshe'i dus byas nas ngan song gsum du lhung ste/ mun pa nas mun par 'gro ste/ bdag ni de dag la snying brtse ba'i phyir rgya mtsho'i bgegs dang / nyon mongs pa mang po khyad du bsad de/ khyod rnams
265a5(mdo sde): bde bar bya ba'i phyir rgya mtsho nas rin po che dag blangs nas/ da khyod cis kyang mi brel te bde bar gyur gyis/ khyed rnams dge ba bcu'i las kyi lam la lus dang ngag dang yid bsdus te/ brtson par gyis shig
265a6(mdo sde): ces thabs rnam pa sna tshogs kyi sgo nas bstan cing bskul lo/ /de ltar bstan cing bskul nas/ dge ba bcu'i las kyi lam la nan tan byed du bcug pas/ 'dzam bu'i gling gi mi de dag tshe 'phos nas/ mtho
265a7(mdo sde): ris kyi lhar skyes so/ /de'i tshe de'i dus na de'i pha bram ze n+ya gro ta ni da ltar nga'i yab zas gtsang ma yin no/ /de'i mar gyur pa de ni nga'i yum lha mdzes yin no/ /sbyin pa chen po ni nga yin no/ /dngul gyi
265a8(mdo sde): mkhar na 'dug pa'i klu de ni shA ri'i bu yin no/ /bai dur+ya'i mkhar na 'dug pa'i klu de ni maud gal gyi bu yin no/ /gser gyi mkhar na 'dug pa'i klu de ni kun dga' bo yin no/ /rgya mtsho'i lha ni ma 'gags pa yin no/ /
265b1(mdo sde): kun dga' bo 'di rgyal po byed pa na yang nga la bsnyen bkur byas te/ dus la mkhas pa da ltar gyi bar du yang dus la mkhas kyis/ 'dod pa gsum yang yid bzhin du gnang ngo / /zhes bka' stsal pa dang /
265b2(mdo sde): kun dga' bo dga' mgu rangs nas/ pus mo'i lha nga sa la btsugs te/ bdag gis nam 'tsho'i bar du de bzhin gshegs pa la bsnyen bkur bgyi'o zhes gsol lo/ /bcom ldan 'das kyis de skad
265b3(mdo sde): ces bka' stsal pa dang / 'khor mang po rnams la la ni rgyun tu zhugs pa'i 'bras bu thob pa nas/ dgra bcom pa'i bar du thob bo/ /la la ni rang sangs rgyas su gyur to/ /la la ni bla na med pa'i byang
265b4(mdo sde): chub tu sems bskyed do/ /la la ni phyir mi ldog pa'i sa thob nas/ rjes su yi rangs nas mngon par dga'o/ /sbyin pa chen po rgya mtshor zhugs pa'i le'u ste/ sum bcu pa'o// // 'di
265b5(mdo sde): skad bdag gis thos pa'i dus gcig na/ bcom ldan 'das rgyal po'i khab n+ya gro ta'i tshal na bzhugs so/ /de'i tshe na bcom ldan 'das tshangs pa dang brgya byin la sogs pas bskor cing bzhugs pa
265b6(mdo sde): las/ bcom ldan 'das kyi mtshan dang dpe byad dang gser gyi mdog lta bu'i sku la 'khor mang po thams cad ngo mtshar du 'dzin te/ bstod cing bsngags so/ /de ltar bcom ldan 'das 'khor kun las
265b7(mdo sde): 'phags te/ thams cad kyi mchog gtso bor gyur pas/ dge slong dag the tsom du gyur nas/ bcom ldan 'das la zhus pa dang / bcom ldan 'das kyis bka' stsal pa/ da ltar 'ba' zhig tu
265b8(mdo sde): 'khor kun las 'phags te/ mchog gtsor gyur pa ma yin no/ /sngon 'das pa'i dus na yang 'di dag kun las 'phags te gtso bor gyur to/ /de nas dge slong dag sngon ci ltar gtso bor gyur pa bstan par
266a1(mdo sde): gsol pa dang / de la bcom ldan 'das kyis 'di ces bka' stsal to/ /sngon 'das pa'i dus na bskal pa grangs med dpag tu med bsam gyis mi khyab pa'i pha rol na/ 'dzam bu'i gling 'dir
266a2(mdo sde): rgyal po chen po rgyal phran brgyad khri bzhi stong la dbang byed pa zhig byung ste/ de la bu ni lnga brgya yod do/ /dus phyi zhig na btsun mo chen mo la bu zhig btsas te/ gser gyi mdog can skra mthon ting lta bu
266a3(mdo sde): lag mthil na 'khor lo rtsibs stong dang ldan pa'i mtshan yod pa/ rkang pa g.yon gyi mthil na rta'i ri mo yod pa/ rkang pa g.yas kyi mthil na glang po che'i ri mo yod pa/ bsod nams dang ldan pa zhig btsas te/ ming
266a4(mdo sde): yang me long gdong zhes ming btags so/ /rgyal po chen po nad kyis btab ste tshe'i dus nye ba na/ blon po rnams kyis sras 'di rnams kyi nang na/ rgyal tshab du gang gzhug /rgyal po'i dbang gang la
266a5(mdo sde): bskur zhes dris pa dang / rgyal po nga'i yon tan dang mtshan rnam pa 'di bcu dang ldan na/ rgyal por chug la dbang skur cig ces bsgo'o/ /bcu gang zhe na 'di lta ste/ lus kyi mdog gser lta bu la skra mthon ting
266a6(mdo sde): du 'dug pa dang / lag pa gnyis kyi mthil na 'khor lo'i mtshan dang ldan pa dang / rkang pa g.yas pa'i mthil na glang po che'i ri mo yod pa dang / rkang pa g.yon pa'i mthil na rta'i ri mo yod pa dang / rgyal po'i gos
266a7(mdo sde): gon na lus dang mtsham zhing mi che ba dang mi chung ba dang / rgyal po'i stan las 'dug na gzi brjid dang mthu dang ldan pa dang / rgyal phran rnams kyi rim gro bsnyen bkur cher byed de/ btsun mo dang pho brang slas rnam kyang de
266a8(mdo sde): la dga' zhing phyag byed pa dang / lha rnams kyi rten du khrid na lha rnams kyis phyag byed pa dang / yon tan dang bsod nams kyi mthus rin po che sna bdun gyi char 'bebs shing / thams cad kyi yid tshim par byed
266b1(mdo sde): pa dang / btsun mo chen mo la btsas pa ste/ yon tan 'di dag dang ldan na rgyal po'i dbang bskur cig ces bsgo nas/ mi rtag pa mngon gsum du gyur te tshe 'phos so/ /de nas rgyal bu dang blon po rnams
266b2(mdo sde): 'dus te/ rgyal bu nang gi che ba las mthar gyi yon tan bcu gang la yod pa brtags na/ rgyal bu gzhan thams cad ni lus gser lta bu'i mdog can ma yin/ skra mthon ting du 'dug pa ma yin/ lag pa'i
266b3(mdo sde): mthil na 'khor lo'i mtshan yod pa ma yin/ rkang pa'i mthil na glang po che dang rta'i ri mo yod pa ma yin/ rgyal po'i gos dang mtsham pa ma yin/ rgyal po'i gdan la bzhag na dngangs pa ltar 'greng bar gyur/ rgyal
266b4(mdo sde): phran dang / blon po rnams bsti bstang dang phyag mi byed de/ btsun mo dang pho brang slas rnams dga' ba dang / phyag bya ba ma yin/ lha rten du khrid na lha rnams kyis phyag bya ba ma yin/ rin po che'i char 'bebs
266b5(mdo sde): pa nus pa ma yin/ btsun mo chen mo'i sras kyang ma yin te/ rgyal bu lnga brgya las mtshan gcig dang ldan pa 'ga' yang ma byung ste/ srangs nang gi tha chung 'ba' shig lus gser gyi mdog can la/ skra mthon ting gi
266b6(mdo sde): kha dog lta bu la/ lag pa gnyis 'khor lo'i mtshan dang ni ldan/ rkang pa gnyis kyi mthil na glang po dang / rta'i ri mo yang yod/ gos dang lus su 'tsham/ rgyal po'i gdan la bzhag na gzi brjid dang byin che/
266b7(mdo sde): rgyal phran thams cad kyis bsti bstang dang bcas pas phyag byed cing btsun mo dang pho brang slas kyang dga' bas phyag byed do/ /lha'i rten du 'ongs nas lha rnams phyag byed/ rin po che phobs shig ces smras ma thag tu char
266b8(mdo sde): bzhin du 'babs/ btsun mo yang nang gi/ chen mo la btsas te/ mtshan rdzogs par ldan pas rgyal phran dang blon po rnams kyis rgyal por dbang bskur te/ tshes bco lnga'i nyin par nyi ma thog mar shar ba na/
267a1(mdo sde): gser gyi 'khor lo rtsibs stong dang ldan pa che khyad dpag tshad gcig pa shar phyogs nas 'ongs te/ de la pus mo gtsugs nas gal te bdag yon tan dang ldan te rgyal por 'gyur na/ 'khor lo 'di bdag gi drung du
267a2(mdo sde): nye bar shog shig ces smras pa dang / nam mkha'i phyogs nas nye bar 'ongs so/ /glang po rin po che ni ri spos kyi ngad can las 'ongs te/ mjug ma la nor bus brgyan pa/ rgyal po de la zhon nas nam mkha' las
267a3(mdo sde): 'phur te/ nyi ma phyed kyis gling bzhi las 'khor ro/ /gal te rkang pas 'gro na rkang pa'i rjes gang rigs par gser gyi bye mar gyur to/ /rta rin po che ni kha dog 'thon ka la rnga rngog dmar ba rin po che sna bdun 'bab pa/
267a4(mdo sde): rgyal po de la zhon na zan cig bza' rin tsam gyis gling bzhi nas 'khor te/ mi ngal mi dub bo/ /nor bu rin po che ni 'od zer nyin mtshan du gsal te/ rgyang grags brgya nyi shu tshun cad 'od kyis snang bar byed la/ rin
267a5(mdo sde): po sna bdun char bzhin du 'bebs shing thams cad la sbyin par byed do/ /bud med rin po che ni bzang ba/ mdzes pa/ rgyal po'i yid tshim par byed do/ /khyim bdag rin po che ni rgyal po'i rin po che sna bdun ci dgos pa yid bzhin du sbyar
267a6(mdo sde): te/ zad mi shes par byed do/ /blon po rin po che ni rgyal pos dpung rnam bzhi bgos na/ bltas pa tsam gyis dpung gi tshogs 'dus te rtsal dang mthur ldan no/ /de ltar rin po che sna bdun dang ldan nas de 'di snyam bsams so/ /
267a7(mdo sde): thabs 'di lta bu thob pa yang sngon gyi bsod nams las skyes kyis rgyal po'i gdung rgyud mi chad par bya'o snyam bsams nas/ spos chus khrus byas te gos gsar pa gtsang ma bgos nas lag na pog phor thogs ste/
267a8(mdo sde): shar phyogs logs su pus mo sa la btsugs nas 'di skad ces smras so/ /shar phyogs na skyes bu 'phags pa bzhugs pa rnams bdag gsol ba bzhin du gshegs su gsol zhes smras pa dang / shar phyogs
267b1(mdo sde): nas rang sangs rgyas nyi khri snyed rgyal po'i pho brang du gshegs so/ /lho dang nub dang byang phyogs su yang de bzhin du gsol pa dang / de dag kyang so so nas rang sangs rgyas nyi khri snyed rgyal po'i pho brang du gshegs so/ /de nas
267b2(mdo sde): rgyal po dang blon po rnams kyis yo byad rnam bzhi sbyar te mchod pa byas so/ /de nas rgyal phran brgyad khri bzhi stong snyed phyir yul du 'gro bar gsol te/ mchi phyag 'tshal ba na rgyal phran rnams kyis 'phags pa rnams
267b3(mdo sde): la shes kyi/ bdag cag kyang mchod pa 'tshal te bsod nams bgyi'o zhes gsol pa dang / rgyal po dang blon po rnams kyis lo brgyad khri bzhi stong gi bar du rang sangs rgyas bzhi khri la yid bzhin du mchod nas/
267b4(mdo sde): tshe'i dus byas pa dang / mtho ris kyi lhar skyes so/ /dge slong dag de'i tshe na rgyal po me long gdong de ni da ltar nga yin no/ /rgyal po de'i pha de ni nga'i yab zas gtsang ma yin no/ /btsun mo de ni nga'i yum lha mdzes yin
267b5(mdo sde): no/ /rgyal bu lnga brgya de ni shAg rigs lnga brgya yin no/ /de'i dus na yang thams cad kyi gtso bo mchog tu gyur te/ da sangs rgyas nas kyang mtshan dang ldan pa'i mchog gtso bor gyur to/ /'khor mang po rnams
267b6(mdo sde): sangs rgyas kyis gsungs pa la rjes su yid rangs nas mngon par dga'o/ /rgyal po me long gdong gi le'u ste/ sum bcu gcig pa'o// // bam po dgu pa/ 'di skad bdag gis thos
267b7(mdo sde): pa dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /lha sbyin rab tu byung mod kyis rnyed pa la chags pas mtshams med pa'i las kyis
267b8(mdo sde): ri brnyil nas sangs rgyas mnan pa dang / zhabs la shing gi tshal ba 'dzugs pa dang / glang po che smyon pa btang ba dang / mthun pa'i dge 'dun gyi dbyen byed pa dang / zag pa zad pa'i dge slong ma bsad pa dang /
268a1(mdo sde): mi dge ba'i las 'di dag byas nas/ skye ba phyi ma la rnam par smin pas 'jigs te/ mu stegs pa'i ston pa drug gi thad du song nas dris so/ /ston pa drug gis kyang ngan par blta ba'i chos rtog pa
268a2(mdo sde): byas kyang sdig par mi 'gyur dge ba byas kyang bsod nams su mi 'gyur ba'i chos bstan nas/ de la yid ches te/ dge ba'i rtsa ba bcad do/ /de'i tshe na kun dga' bos phu nu bo la snying brtse ba'i phyir rab tu mi dga' ste/
268a3(mdo sde): ngus nas bcom ldan 'das la 'di skad ces gsol to/ /lha sbyin gti mug can ni mi dge ba'i las kha na ma tho ba bgyis te/ dge ba'i rtsa ba bcad nas shAg gi rigs rnams kyang sun 'byin no/ /bcom ldan 'das kyis kun dga' bo la
268a4(mdo sde): bka' stsal pa/ lha sbyin 'di ni tshe 'di 'ba' shig la rnyed pa dang grags pa'i phyir dge ba'i rtsa ba bcad par ma zad kyi/ 'das pa'i dus na yang rnyed pa dang grags pa'i phyir lus dang srog kyang stong pa'i las byas so/ /
268a5(mdo sde): de la dge slong dag the tsom du gyur nas/ kun dga' bos bcom ldan 'das la 'di skad ces gsol to/ /lha sbyin 'das pa'i dus na yang rnyed pa dang grags pa'i slad du lus dang srog stong pa'i las bgyis pa ci lta bu lags shes
268a6(mdo sde): gsol pa dang / bcom ldan 'das kyis kun dga' bo la bka' stsal pa/ kun dga' bo sngon 'das pa'i dus na/ bskal pa grangs med dpag tu med bsam gyis mi khyab pa'i pha rol na/ 'dzam bu'i gling 'dir yul bA ra na se na
268a7(mdo sde): bram ze ha yi zhes bya ba zhig yod de/ des rigs mnyam pa las chung ma blangs te ring por ma lon par chung ma sems can dang ldan par gyur te/ zla ba dgu tshang ba na khye'u zhig btsas te/ de nas btsas ston chen po byas nas/
268a8(mdo sde): bu'i ming yang legs tshol zhes bya bar btags te/ ma ma la gtad nas gsos so/ /de nas yang sems can dang ldan par gyur te mnyen zhing des las sems can dang ldan pa'i 'og tu gtum zhing 'khro bar gyur to/ /
268b1(mdo sde): de nas zla ba dgu tshang ba dang khye'u zhig btsas te/ de ltar ma yang sngon las gyur pas/ bu'i ming yang nyes tshol zhes bya bar btags te/ ma ma la gtad nas gsos so/ /khye'u spun gnyis phyir
268b2(mdo sde): cher skyes nas/ spun gnyis rgya mtshor rin po che len par dong ngo / /so so nas 'khor dang grogs lnga brgya lnga brgya rnyed nas lam du zhugs so/ /lam ring bas zhag bdun gyi gnas su ma phyin par rgyags chad de/ srog dang
268b3(mdo sde): bral du nye nas/ legs tshol dang tshong pa grogs po rnams nyam thag ste/ lha thams cad mchod par byed do/ /de nas 'brog stong pa de nas skyed shing bzang po zhig mthong nas/ thams cad skyed shing gi drung
268b4(mdo sde): du lhags pa dang / shing gi drung na chu mig bzang po zhig kyang yod do/ tshong pa rnams chu mig de la 'thung nas/ bdag cag gis lha mchod pa'i rtags 'di yin no zhes smras pa dang / lhas mngon sum du smras te/ skyed
268b5(mdo sde): shing gi yal ga chog shig dang 'dod pa thams cad 'byung ngo zhes bsgo'o/ /de nas yal ga gcig bcad pa dang / btung ba zhim por byung ngo / /de nas yal ga gcig bcad pa dang / kha zas ro brgya dang ldan pa thams cad
268b6(mdo sde): byung nas/ de dag kun gyis tshim par zos so/ /de nas yang yal ga gcig bcad pa dang / gos rnam pa sna tshogs byung ngo / /de nas yang gcig bcad pa dang nor bu rin po che sna tshogs byung ste/ khal thams cad longs so/ /
268b7(mdo sde): de nas nyes tshol la sogs pa thams cad kyang der lhags ste/ snga ma'i yal ga bcad pa las rin po che sna tshogs khal longs pa mthong nas/ 'di snyam du bsams so/ /snga ma 'di dag gis yal ga las kyang rin po che chog pa
268b8(mdo sde): rnyed na/ shing 'di'i rtsa ba phyung ba ni nor bu rin po che sna tshogs mang du rnyed do snyam bsams nas/ shing gi rtsa ba brko bar gzaso/ /de nas legs tshol mi dga' ste smras pa/ bdag cag ni 'phong ste srog dang bral ba
269a1(mdo sde): las shing 'dis bdag cag srog gsos kyis khyod shing 'di ma gcod ces smras na/ nyes tshol ma nyan te shing rtsa ba bcad do/ /de nas legs tshol kyang mthong mi 'dod par khal dang bcas pa song ba'i 'og tu shing
269a2(mdo sde): gi rtsa ba nas srin po lnga brgya byung ste/ nyes tshol dang tshong pa kun zos so/ /kun dga' bo de'i tshe de'i dus na legs tshol de ni da ltar nga yin no/ /de'i pha de ni da ltar nga'i yab zas gtsang ma yin no/ /de'i ma de ni nga'i yum lha
269a3(mdo sde): mdzes ma yin no/ /nyes tshol de ni da ltar lha sbyin yin no/ /kun dga' bo lha sbyin gyis da ltar 'ba' shig nga la gnod pa byed par ma zad kyis rnyed pa dang grags pa'i phyir skye ba thams cad du nga la gnod pa byas na/ ngas
269a4(mdo sde): phan pa'i chos bstan te phan par byas kyang / lha sbyin nga la dgrar 'dzin to/ /bcom ldan 'das kyis de skad ces gsungs nas/ 'khor mang po rnams rjes su yid rang nas mngon par dga'o/ /legs tshol dang nyes tshol
269a5(mdo sde): gnyis kyi le'u ste sum bcu gnyis pa'o/ / // 'di skad bdag gis thos pa dus gcig na/ bcom ldan 'das rgyal po'i khab bya rgod spungs pa'i ri la dge slong gi dge 'dun chen po dang thabs gcig tu bzhugs so/ /de'i
269a6(mdo sde): tshe na tshe dang ldan pa kun dga' bos lha sbyin gyis thabs rnam pa sna tshogs kyis de bzhin gshegs pa la gnod par bsam kyang / de bzhin gshegs pas ni lhas sbyin dang sgra gcan zin gnyis la mi 'dra bar med par dgongs te/
269a7(mdo sde): rtag tu de la thugs brtse bar mthong nas/ bcom ldan 'das la zhus pa dang / bcom ldan 'das kyis kun dga' bo la 'di skad ces bka' stsal pa/ lha sbyin 'dis dus 'di nyid na nga la gnod pa byas par ma zad de/ skye ba gzhan
269a8(mdo sde): du yang nga la gnod sems bskyed do/ /dge slong dag the tsom du gyur nas kun du dga' bos/ bcom ldan 'das la 'di skad ces gsol to/ /lha sbyin 'dis skye ba gzhan dag na bcom ldan 'das la gnod pa ci ltar bgyis shes
269b1(mdo sde): gsol pa dang / bcom ldan 'das kyis kun dga' bo la 'di skad ces bka' stsal to/ /sngon 'das pa'i bskal pa grangs med dpag tu med bsam gyis mi khyab pa'i pha rol tu/ 'dzam bu'i gling 'dir rgyal po
269b2(mdo sde): rin po che go cha zhes bya ba rgyal phran lnga brgya la dbang byed pa zhig byung ngo / /de la btsun mo dang pho brang gi slas lnga brgya snyed yod kyang bu med de/ nyi zla'i lha la sogs te lha thams cad la gsol ba byas te/ lo du ma
269b3(mdo sde): lon kyang bu med pas mi dga' bar gyur te/ 'di snyam du sems so/ /bdag la bu ni cig kyang med de/ de'u re tshe zad pas rgyal phran lnga brgya yang gcig la gcig mi nyan te/ thams cad 'khrugs nas/ yul mi bde
269b4(mdo sde): bar 'gyur ro snyam nas sems khong du chud de/ lag pa 'gram pa la brten nas 'dug pa las/ de'i tshe na lha zhig rgyal po'i bsam pa shes nas/ rmi lam du rgyal po la 'di skad ces bsgo'o/ /pho brang gi phyi rol
269b5(mdo sde): tshal gyi nang na/ drang srong gnyis shig yod de gcig gi lus gser gyi mdog du 'dug gi/ de'i gan du song la gsol ba thob shig dang / bur skye bar 'gyur ro/ /zhes bsgo ma thag tu gnyid log pa las
269b6(mdo sde): sad nas/ drang srong gnyis gang na 'dug pa tshol du song ste/ drang srong de dang phrad nas/ bdag la rgyal po'i rigs 'tshob pa med kyis khyod bdag gi rigs su skyes te/ rigs gso shig ces gsol ba btab nas/
269b7(mdo sde): drang srong des kyang de bzhin du bya'o zhes smras so/ /drang srong gcig gis kyang bdag khyod kyi rigs su skye bar bya'o zhes smras pa dang / rgyal po rab tu dga' nas/ khyod kyang bdag gi rigs su skye bar shog shig /
269b8(mdo sde): ces smras so/ /de nas rgyal po phyir log nas dus phyi zhig na drang srong gser gyi mdog can tshe'i dus byas nas/ btsun mo chen mo'i mngal du skyes so/ /bud med mkhas pas bu yod par shes nas bu phor
270a1(mdo sde): shes te bdag la nges par bu pho yod do zhes smras pa dang / rgyal pos kyang btsun mo'i rim gro bskyed do/ /zla ba dgu tshang nas bu khye'u gser gyi mdog can/ skra mthon ting khar 'dug pa/ mtshan dang
270a2(mdo sde): ldan pa zhig btsas so/ /rgyal po rab tu dga' nas/ btsas ston byas te/ mtshan mkhan gyis mtshan btags nas/ bu'i ming yang dge don du btags so/ /de nas btsun mo cig kyang sems can dang ldan par gyur te/
270a3(mdo sde): drang srong gcig shos kyang tshe'i dus byas nas btsun mo'i mngal du skyes so/ /de nas yang btsas ston byas te/ mtshan mkhan gyis mtshan bltas nas/ khye'u'i ming sdig don du btags so/ /rgyal po bu la byams
270a4(mdo sde): shing sdug pas bu 'dug pa'i gnas dbyar rgun ston dpyid so sor byas so/ /khye'u cher skyes nas rig pa bcwo brgyad la sogs te/ gtsug lag thams cad la mkhas par gyur to/ /phyis dge don gyi rgyal po la gsol to/ /
270a5(mdo sde): bdag phyi rol du 'chag cing ltar 'gro'o zhes byas pa dang / de'i pha mas kyang bu 'chag du 'gro'o zhes lam sang phyag dar byed du bcug ste/ rgyal mtshan dang ba dan bsgrengs nas me tog gis gtor to/ /bdug pa dang spos kyis bdug
270a6(mdo sde): pa la sogs pas yo lang bsham nas/ dge don glang po rin po che sna bdun gyis brgyan pa la bskyon te/ dril bsgrags rdza rnga brdungs rol mo dang sil snyan dkrol te/ skya pa brgya stong snyed kyis bskor te/ grong khyer gyi phyi
270a7(mdo sde): rol du song ngo / /yul mi thams cad lam gyi g.yas g.yon na khang bu brtsegs pa'i steng na mig mi 'dzum par lta zhing / 'di byin dang gzi brjid ni tshangs pa dang 'dra'o zhes bsgrags so/ /de nas song song ba las mu to ba dag
270a8(mdo sde): cig gis gos hrus po gyon nas snod chag pa thogs te/ cung zad slang ngo zhes 'bod pa dge don gyis thos nas/ de dag la khyod ci'i phyir 'di ltar nyon mongs shing sdug ces dris so/ /de dag las kha cig ni 'di skad du bdag
270b1(mdo sde): la pha ma dang phu nu dang bu smad dang / gnyen bshes ma mchis pas sdug go zhes zer ro/ /de la kha cig ni bdag cag yun ring du nad kyis tag pas mi sos te/ sdug go zhes zer ro/ /de la kha cig ni bdag cag bag ma
270b2(mdo sde): byas pas chom pos bcom ste ci yang mi bdog pas slongs mo byed do zhes zer ro/ /dge don gyis de skad ces smras pa thos nas/ mchi ma glags te so dong / /pha zad cig tsam nas shan pa dag cig srog chags bsad nas
270b3(mdo sde): pags pa bshu ba dang / dmyal gtub pa dag mthong nas/ dge don gyis e ma ho 'di dag ci byed ces dris pa na/ bdag cag gi pha mes rgyud kyis 'di 'dra ba'i gsad pa'i las byed de/ 'di ma byas na mi 'tsho'o/ /
270b4(mdo sde): zhes zer ro/ /de la dge don ngo tsha bar gyur te blta mi phod par song ngo / /de nas yang pha zad phyin pa dang zhing pa dag cig zhing rmos pa'i 'og tu srin bu mang du byung ba las/ bya mang po dag sbrul gdug pa dag thu zhing za ba mthong
270b5(mdo sde): ba dang / 'di dag ci byed ces dris pa na bdag cag ni zhing rmos te sa glogs pa'i shul du sa bon btab nas/ phyis mang du skyes te des 'tsho zhing rgyal po'i dpya yang dbul zhes zer ro/ /dge don de la yang ngo tsha bar gyur nas pha
270b6(mdo sde): zad song ba dang / rngon pa bya rgya bres pa dang / snyi btsugs nas bya rnams bshor ba dang / sems can dag bya rgya dang snyi la zin nas lus rdeg cing theg kyang ma shor te/ snying rje'i skad phyung ste/ shin tu 'jigs skrag pa
270b7(mdo sde): dag mthong nas/ khyod 'di ci byed ces dris na bdag cag kyang rgyud kyis 'di 'dra ba gsod pa'i las byed pas 'tsho zhes zer ro/ /dge don gyis de skad ces smras pa thos nas shin du yi mug ste/ yang pha zad song ba dang /
270b8(mdo sde): nya pa dag rgya btsugs nas mang du zin te/ thang du phung por spungs nas da dung yang 'gul ba dag mthong nas/ 'di dag ci byed dris na/ bdag cag kyang rgyud kyi las gzhan mi byed kyis 'di ltar nya bshor zhing 'tsho bar byed do/ /
271a1(mdo sde): zhes zer ro/ /dge don gyis de lta bu dag mthong nas 'di snyam du bsams so/ /sems can 'di dag ni dbul 'phongs pas bgo ba dang / bza' ba'i phyir 'di lta bu'i kha na ma tho ba'i las
271a2(mdo sde): gsod pa sogs byed de/ 'di dag ni tshe 'phos ma thag tu ngan song gsum du lhung ste/ mun pa nas mun par 'gro zhing / thar pa'i dus med do snyam du bsams nas phyir khyim du 'ongs te/ nyin mtshan du sems shing ni
271a3(mdo sde): mi dga' nas/ pha'i drung du song ste pha la bdag la gsol ba zhig mchis kyis/ gnong shig ces smras so/ /phas kyang bu khyod ci zer khyod ci smras pa bzhin du bya'o zhes smras so/ /yab bdag gis sngon phyi rol tu
271a4(mdo sde): mchis pa las mi mang pos gos dang / zas kyi phyir thams cad nyon mongs te/ gcig gis gcig la gsod pa dang / brdzun pa dang / mi dge ba'i las rnam pa sna tshogs bgyid pa mthong nas/ de dag la sbyin par gyid
271a5(mdo sde): par bsam kyis/ yab kyis bang mdzod chen po las brel 'phongs pa dag gi phyir yid bzhin du spyod du gnong shig /phas smras pa/ ngas rin po che dang bang mdzod mang du bstsags pa thams cad khyod kyi phyir byas par
271a6(mdo sde): zad na/ ci'i phyir khyod zer bzhin du mi nyan ces smras so/ /de nas dge don gyis phas gnang ba'i lung thob nas/ yul mi thams cad la dge don ni sbyin pa chen po byed kyis/ thams cad 'dus shing shog shig
271a7(mdo sde): ces smras so/ /de'i tshe na dge sbyong dang bram ze dang / dbul 'phongs pa mgon med pa dang / na ba la sogs te/ grong khyer gyi phyi rol na lam thog thag gang ngo / /de dag kyang dpag tshad brgya dang / sum brgya
271a8(mdo sde): dang / bzhi brgya dang / lnga brgya dang / dpag tshad stong gi lam nas 'ongs/ kha cig ni dpag tshad nyis stong / sum stong / bzhi stong / lnga stong / dpag tshad khri'i lam nas lhags te/ sprin bzhin du 'dus nas
271b1(mdo sde): thams cad las yid bzhin du sbyin pa ni gos 'dod pa la gos/ zas 'dod pa la zas/ rin po che dang / gser dang / dngul dang / bai dur+ya dang / mu sa la gar ba dang / bzhon pa dang / theg pa dang / khyogs dang /
271b2(mdo sde): skyed mos tshal dang / zhing dang / rkang 'gros la sogs ste/ yid bzhin du/ sbyin pa byas so/ /de ltar sbyin pa la zhugs te/ yun ring zhig lon pa dang / bang mdzod sum cha ni zad nas/ mdzod bsrungs
271b3(mdo sde): kyis rgyal po la 'di skad ces smras so/ /sras kyis bang mdzod las sbyin pa bgyis nas sum cha ni zad pas/ sum gnyis tsam las ma lus na/ phan tshun 'drul ba'i skyes dang / tshong zong ci las bgyid dgongs
271b4(mdo sde): shig ces smras so/ /nga ni sras 'di la byams pas ngo mi zlog gi bang mdzod stong yang sla'o zhes bsgo'o/ /de nas yang ring zhig lon pa dang / bang mdzod sum nyis ni zad/ sum cha tsam lus pa dang / mdzod
271b5(mdo sde): bsrung kyis yang rgyal po la ni bang mdzod sum nyis tsam ni zad/ /sum cha tsam las ma lus na/ phan tshun skyes bskur ba dang / tshong zong ci las bgyi zhes smras so/ /rgyal pos de la bsgo ba/ nga'i sras sdug ches
271b6(mdo sde): pas ngo mi bzlog la smra ba mi phod kyis/ khyod bdag gis thabs ci legs su byas la brel cing mi khom pa ltar tha snyad thogs shing / mdzod bsrungs kyis rgyal po las lung thob nas mdzod sgo bcad de/ don gnyer du song
271b7(mdo sde): ngo / /de nas dge slong dag dge don gyi thad du song song nas/ bar 'ga' ni mdzod srung mi snyed de mdzod sgo mi phyed/ gal te mdzod srung 'ongs na yang yid bzhin du mi ster bas/ dge don gyis 'di snyam sems
271b8(mdo sde): so/ /'di ltar gyur pa 'di ni mdzod bsrungs kyis ni thugs mi thub kyis/ yab kyi man ngag 'ongs kyis yongs yang bus ni pha'i bang mdzod stong par byas pa'i mi rigs kyis/ bdag gis thabs ci zhig byas na
272a1(mdo sde): rin po che yid bzhin du rnyed de/ skye bo mang po la phan 'dogs par 'gyur snyam bsams nas/ mi dag la 'di skad ces dris so/ /'jig rten las ci byas na nor dbyig mang du rnyed cing zad mi shes par 'gyur
272a2(mdo sde): zhes dris pa dang / kha cig ni zhing cher rmo na nor dbyig mang du 'gyur zhes zer ro/ /kha cig ni rkang 'gros spel te/ spogs byas na nor mang du rnyed zer ro/ /kha cig ni rgya mtshor zhugs de/ nor bu rin po che blangs na rin po che
272a3(mdo sde): mang du 'gyur ro zhes zer ro/ /dge don gyis de dag smras pa thos nas zhing rmo ba dang / rkang 'gros spel ba dang / lam ring por tshong pa la 'gro ba ni nga'i cha ma yin no/ /rgya mtshor 'jug pa 'ba' shig nga'i cha yin no zhes smras
272a4(mdo sde): nas rgya mtshor 'jug go/ /zhes bsams te/ pha ma la 'di skad ces smras so/ /bdag ni rgya mtsho nas rin po che mang po blangs te/ dbul 'phongs pa la sbyin pa yid bzhin du bya'o/ /bdag rgya mtshor rin po che len du 'gro
272a5(mdo sde): bar gnong shig ces smras so/ /de'i pha mas de skad ces smras pa thos nas 'khams te bu la 'di skad ces smras so/ /'jig rten na dbul 'phongs pa dag blo med de/ lus dang srog dang / bsdos nas 'gro bar byed do/ /
272a6(mdo sde): khyod cis 'phongs na/ de lta bu'i sems/ khyod sbyin par 'dod na/ khyim na yod pa'i nor thams cad sbyin par byas shig /rgya mtshor ni 'gro mi rung ste/ rgya mtsho'i nang na chu rlabs dang / rba'i klong 'khyil ba dang / chu srin
272a7(mdo sde): dang / klu gdug pa dang / srin mo dang / ri chu'i mdog can la sogs te shin tu ya nga ba'i bgegs mang du yod pas thar dka' na/ khyod cis 'phongs shing srog dang bsdos par byed/ 'di la ni nyan pa med kyi ma sems
272a8(mdo sde): par 'dug cig ces bsgo'o/ /dge don gyis de skad ces bsgo ba thos nas/ bsams pa bzhin du ma grub pas yi dam bcas te/ bsam pa 'di ma grub kyi bar du pha ma'i mdun du sa la kha sbub tu nyal te/ mi ldang ngo / /
272b1(mdo sde): snyam bsams nas/ yab dang yum gyis mkhyen par mdzod cig /bdag ni bsams pa bzhin du ma grub kyi bar du kha sbub du nyal ba 'di las mi ldang ngo / zhes smras so/ /de nas pha ma mi dga' ste/ gnyen bshes dang
272b2(mdo sde): 'grogs te/ rgya mtsho'i nang na bgegs kyang mang du yod pa'i gtam byas so/ /bdag kyang rmongs pas lo bcu gnyis kyi bar tu lha kun mchod de/ khyod lta zhig nga'i bur skyes na/ nged ma bor bar zan zo shig ces zhag cig
272b3(mdo sde): gnyis nas zhag drug gi bar du tshig rnam pa sna tshogs kyis gros btab kyang ma nyan te/ sngar ci smras pa las ma zlog go pha ma yang dngangs nas 'di skad ces bsgros so/ /bdag gi bu thog ma btsas nas da lta tsam gyi bar
272b4(mdo sde): du bya ba btsams pa tha mar ma grub kyi bar du mi gtong bas/ rgya mtshor btang na gal te phyir log kyang srid kyis/ ma btang na zhag bdun lon nas 'phral bye bral byed ste/ da ni btang dgos so snyam bgros nas/ bu'i gan du
272b5(mdo sde): song ste/ lag pa nas bzung nas/ bu longs la zan zo shig /yid bzhin du 'gro bar gnang ngo zhes smras pa dang / dge don langs ste/ zan zos btung ba 'thungs so/ /de nas phyi rol du byung ste/ mi mang po la
272b6(mdo sde): kho bo ni rgya mtshor rin po che len du 'gro'o/ /khyod su 'gro ba dag kyang 'grogs te/ 'dong gis ded dpon yang kho bos byas la yo byad kyang kho bos sbyar ro zhes bsgrags so/ /de'i tshe na yul de na tshong pa lnga brgya snyed kyis
272b7(mdo sde): bdag cag kyang rgya mtshor rin po che len du mchi'o zhes thams cad 'dus nas chas so/ /de'i tshe na yul de na ded dpon rgan po zhig sngon cad kyang rgya mtshor lan du ma zhig phyin pa yod de/ rgyal bu nyid de'i gan du song nas
272b8(mdo sde): 'di skad ces smras so/ /kho bo rgya mtshor 'gro ba'i sa mkhan du 'gro dgos kyis/ khyod kyang chos shig ces bsgo ba dang / ded dpon gyis bdag ni rgas 'khogs pa'i steng du mig gis kyang mi mthong bas/ 'gro mi nus so/ /
273a1(mdo sde): zhes smras so/ /de nas rgyal bu pha'i thad du song nas/ /rgyal po la 'di skad ces gsol to/ /ded dpon rgan po zhig mchis pa sngon cad rgya mtshor lan du ma zhig phyin te/ rgya mtsho'i rgyus mchis kyi/
273a2(mdo sde): bdag rgya mtshor 'gro ba'i sa mkhan du bka' stsal cig ces gsol pa dang / rgyal po de nyid ded dpon long ba'i gan su song nas/ ded dpon de la 'di skad ces bsgo'o/ /rgyal bu rgya mtshor 'gro 'dod de/ nged kyi
273a3(mdo sde): 'gror mi rung ba'i gros de lta zhig btab na ma nyan kyis/ rgyal bu rgya mtshor 'gro ba'i sa mkhan du khyod songs shig ces bka' stsal pa dang / ded dpon gyis 'di skad ces gsol to/ /bdag rgas 'khogs pa'i
273a4(mdo sde): steng du mig gnyis kyang mdongs mod kyis/ nga rgyal pos bka' stsal na/ bka' mi bcag go zhes gsol to/ /rgyal po'i pho brang du 'ongs nas/ nga'i bu dang rgya mtshor 'gro phod pa su yod ces dris pa dang / rgyal bu sdig
273a5(mdo sde): don yang bdag pho bo'i g.yog tu 'gro'o zhes gsol to/ /rgyal pos bsams pa/ /gzhan song ba bas nu bo song na phan snyam nas/ nu bo yang 'gro bar gnang ngo / /de nas rgyal bus gser srang sum stong shig phyung nas/
273a6(mdo sde): srang stong ni gru zong du byas/ srang nyi stong ni 'phral du dgos pa'i yo byad du sbyar te chas nas/ rgyal po dang btsun mo la sogs pa thams cad kyis bskyal lo/ /de nas rgya mtsho'i ngogs su phyin nas grur zhugs nas
273a7(mdo sde): thag pa bdun gyis brtod nas/ rlung phyogs dang sbyar te 'gro ba'i tshong pa rnams la 'di skad ces smras so/ /rgya mtsho'i nang na bgegs rnam pa sna tshogs yod de/ snga phyir 'dong ba ni rab du mang na/ phyir 'gro ba ni nyung
273a8(mdo sde): rab bo/ /de las the tsom za ba zhig yod na phyir deng shig /gal te lus dang / srog la mi blta nas/ pha ma dang / bu dang / chung ma dang / gnyen bshes dag la yang ma chags te/ rin po che'i gling du phyin te/
273b1(mdo sde): phyir yang bde bar 'khor na bu tsha rabs bdun tshun cad nor gyis mi brel bar 'gyur ro zhes bsgo nas thag pa cig bcad do/ /de bzhin du nyi ma bdun gyi bar du nyin re lan re de skad bsgo nas/ thag pa re re bcad
273b2(mdo sde): de rlung phyogs su bab pa la g.yor zhing bsgrengs te/ mgyogs khyad mda' bzhin song ngo / /de nas rin po che'i gling du phyin nas/ rgyal bu rin po che brtags pa la shin tu mkhas pas/ rin po che bzang ngan dang /
273b3(mdo sde): mang nyung tshad kyang bstan nas rin po che tshol lo/ /ded dpon gnyis gru chung ngu zhig gi nang du zhugs nas/ tshongs pa phal rnams der bor ro/ /de nas song song ba las ded dpon gyis da ni ri dkar po zhig snang ba'i
273b4(mdo sde): rigs na ma mthong ngam zhes dris na/ rgyal bus kyang de 'dra ba zhig snang ngo zhes smras pa dang / de ni dngul gyi ri yin no zhes zer ro/ /de nas yang song song ba las da ni ri sngon po zhig snang ba'i rigs na mthong ngam zhes
273b5(mdo sde): dris na/ de 'dra ba cig snang ngo zhes smras pa dang / de ni bai dur+ya'i ri yin no zhes smras so/ /de nas yang song song ba las da ni ri ser po zhig snang ba'i rigs so zhes dris na/ ri ser po 'dra ba zhig snang ngo zhes smras pa
273b6(mdo sde): dang / de ni gser gyi ri yin no zhes smras so/ /de nas gser gyi ri'i drung du phyin te/ gser gyi bye ma'i steng du 'dug go/ /ded dpon des 'di skad ces smras so/ /bdag ni rgas zhom ste da ni 'gro mi phod do/ /'di nyid
273b7(mdo sde): du tshe'i dus byas par 'gyur gyis/ khyod 'di nas song shig dang mdun na rin po che sna bdun gyi mkhar zhig dang phrad pa'i rigs kyis/ gal te mkhar sgo bcad cing 'dug na sgo drung du rdo rje'i gtun zhig yod pa'i rigs
273b8(mdo sde): rdo rje'i gtun gyis mkhar gyi sgo brdungs shig dang / nang nas lha mo lnga brgya zhig so so nas/ rin po che thogs te 'bul du 'ong ngo / /de nas lha mo gcig kyang rin po che sngon po cig thogs shing 'dun du 'ong gi/ de ni
274a1(mdo sde): yid bzhin gyi nor bu rin po che yin no/ /thob ma thag tu ma shor bar dam du zung shig /bu mo gzhan dag gi rin po che yang long shig /dbang po rab tu bsdoms la de dag la ma smra shig /bdag ni nyam thag
274a2(mdo sde): ste 'dir tshe 'phos na drin dran par gyis la/ 'di nyid du rus bu sbas te/ song shig ces bsgo ma thag tu tshe'i dus byas so/ /de nas ded dpon gyi bus rus bu gser gyi bye ma'i nang du sbas nas/ bsgo ba bzhin song nas
274a3(mdo sde): rin po che sna bdun gyi mkhar gyi drung du phyin to/ /sgo yang dam du bcad pa las drung du rdo rje'i gtun blangs te/ brdungs pa dang sgo yang rang bye ba dang / lha mo lnga brgya so so nas 'ong 'ong nas rin po che thogs de 'bul bar
274a4(mdo sde): byed do/ /nang gi lha mo snga ma cig gis lag pa na nor bu rin po che sngon po zhig thogs te/ smras pa bzhin blangs nas gos kyi tha mar phur te/ de ma thag tu phyir log go/ /rgyal bu dang bral ba'i 'og tu rgyal bu sdig don gyis tshong
274a5(mdo sde): pa rnams la rin po che mang du long shig ces byas pas tshong pa rnams kyis mang du blangs pas gru yang bar 'ga' ni nub/ bar 'ga' ni byung nas/ rgyal bu dge don 'ba' shig ni yid bzhin gyi nor bu rin po che yod
274a6(mdo sde): pas chur ma nub bo/ /rgyal bu sdig don skrag nas dge don la yang skyobs shig ces smras pa dang / sdig don khrid de rgya mtsho brgal to/ /de nas skam sar phyin pa dang / sdig don gyis pho bo la 'di skad ces smras so/ /
274a7(mdo sde): bdag cag spun gnyis pha ma dang bral te/ rgya mtshor rin po che len du song ba las ma steg ste/ rin po che dang bral nas lag pa stong par khyim du 'gro ba ni ngo tsha'o/ /rgyal bu dge don rang bzhin gyis drang bas/ nu bo la
274a8(mdo sde): bdag gis rin po che thob na ci'i phyir ngo tsha zhes smras so/ /rin po che ci lta bu zhig rnyed pa bdag la bstan du gsol zhes smras pa dang / pho bos rin po che bkrol te nu bo la bstan te/ /nu bos rin pho che mthong nas 'di
274b1(mdo sde): snyam du bsams so/ /bdag gi pha ma yang bur 'dra ba las pho bo la byams te/ bdag la mi byams pa'i steng du bdag gnyis 'grogs te/ rin po che len du song ba las/ pho bos rin po che rnyed kyis/ bdag ni ci
274b2(mdo sde): yang ma rnyed pas da khyim du 'ong na bdag la pha mas de bas kyang mi byams par 'gyur gyis/ bdag gis pho bo gnyid log pa'i tshe bsad la/ nor bu rin po che khyer la 'gro'o/ /gal te pha mas dris na pho bo ni rgya mtsho'i nang du
274b3(mdo sde): nub po zhes bya snyam bsams nas/ pho bo la 'di skad ces smras so/ /bdag cag spun gnyis rin po che thogs te/ gnyis ka gcig char nyal ba'i mi rigs kyis/ res kyi nyal la mel tse bya'o zhes smras pa dang /
274b4(mdo sde): pho bos kyang de bzhin bya'o zhes smras te/ spun gnyis res kyis mel tse byed do/ /de nas pho bo sngar mel tse byed pa las myel tse thun 'khor bas kyang ring zhig tu langs su ma btub bo/ /pho bos yun ring du mel tse byas
274b5(mdo sde): nas nub bo gdod langs te pho bo yun ring du 'dug pas gnyid bro nas/ gnyid log pa'i 'og tu tshal gyi nang nas tsher ma ring po gnyis shig blangs nas/ pho bo gnyid kyis log pa'i 'og tu mig tu tsher ma re re btsugs te/
274b6(mdo sde): rin po che khyer nas bros so/ /dge don dngangs nas choms po byung ngo zhes bos na cang mi zer te/ de nas shing gi lha zhig gis khyod kyi choms po ni sdig don yin no zhes smras so/ /de nas dge don mig na
274b7(mdo sde): ba ma bzod nas 'bod 'grogs te/ gog cing song song ba las yul li shi ba de dang nye bar phyin pa nas ba lang rdzi'u ba lang lnga brgya tsam 'tsho ba dang phrad do/ /ba lang de'i nang nas khyu mchog cig gis rgyal bu mig
274b8(mdo sde): mdong pa mthong nas rgyal bu'i mig la lces bldags so/ /de nas ba lang kun kyang der 'dus pas/ /gnag rdzi yang der 'ongs nas mi gcig sa la 'gre ba mthong nas/ drung du brtags na mig tu tsher ma zug pa mthong
275a1(mdo sde): nas/ tsher ma gnyis dal gyis phud de gnas su khrid do/ /de nas 'o ma dang snum gyis rma bskus nas kha zas kyis bsnyod de gsos so/ /de nas phyi zhig na rma yang bags kyis sos nas da ni 'gro'o/ /
275a2(mdo sde): zhes byas pa dang / ba lang rdzis ma btang ngo / /de nas phyi zhig nas rma yang legs par sos nas/ da ni grong khyer 'o nir 'gro zhes byas nas/ mthar grong khyer dang nye bar bskyal te/ bdag la rol mo'i
275a3(mdo sde): cha byad ki ma zhes bya ba byin cig des byas pa dang / rdzi 'us rol mo'i cha byad ki ma zhig byin no/ /de nas rgyal bus rol mo byed cing glu dang tshig snyan par byas te blangs pas/ thams cad de la nyan te/ kun gyis
275a4(mdo sde): zas dang skom bskyal lo/ /de nas sprang po lnga brgya yang rgyal bu la bsnyen te gsos so/ /phyis zhig na rgyal po de'i skyed mos tshal srung ba zhig der 'ongs nas/ rol mo snyan pa thos nas de dag dga' ste/
275a5(mdo sde): khyod nga'i skyed mos tshal du rol mo byed cing skyed mos tshal yang srung na mi nus sam zhes dris na/ bdag gis mig long nas mi nus so zhes dris so/ /des smras pa/ khyod mig ma mthong yang bla'i/
275a6(mdo sde): shing gi kha na thag pa la dril bu btags te/ bya'i skad grags na the gu drangs pas chog gi/ nga'i skyed mos tshal du 'dong ngo zhes smras so/ /rgyal bu de'i tshal du 'dug cing rol mo byed do/ /de'i tshe na
275a7(mdo sde): sdig don phyir 'ongs pa dang / rgyal pos khyod kyi pho bo dang tshong pa gzhan dag ga re zhes dris na/ bdag gi pho bo dge don dang tshong pa gzhan ni nor bu rin po che mang du rnyed nas gru dang bcas te/ chur nub bo/ /
275a8(mdo sde): bdag ni rkyal 'tshal bas bdag 'ba' shig thar ro zhes smras pa dang / rgyal po dang btsun mo gnyis ka 'kham nas 'gyel lo/ /yul na mi 'khod pa gzhan dag kyang de skad thos nas ngo mtshar du gyur
275b1(mdo sde): nas mya ngan gyis brnangs so/ /rgyal po yab dang btsun mo gnyis mya ngan gyis yid gdungs nas/ sdig don khyod kyang pho bo dang lhan cig 'gro na ci nyes ces bsgo'o/ /rgyal bu dge don 'dug pa'i tshe bya ngang pa gcig gsos
275b2(mdo sde): pa de la rgyal pos 'di skad ces bsgo'o/ /rgyal bu dge don rgya mtshor rin po che len tu song ba las/ rgya mtshor nub ste dge don dag ces zer ste/ khyod rtog cing tshol du song shig ces bsgo ba dang / yi ge bris te mgul du
275b3(mdo sde): btags nas song ngo / /de nas bya ngang pa kun tu 'phur zhing tshol tshol ba las/ skyed mos tshal de na rgyal bu'i skad grags nas/ der babs te bltas na rgyal bu der 'dug pa dang phrad do/ /rgyal bus kyang ngang pa'i skad
275b4(mdo sde): shes pas mgul nas yi ge bkrol te klog du bcug go/ /de nas yi ge lan bris nas sdig don gyis ci ltar mig tu tsher ma btsugs te bros pa yang zhib tu spring ngo / /de'i tshe na rgyal po li shi bar de la bu mo 'jig rten na
275b5(mdo sde): dkon pa zhig yod de/ bu mo skyed mos tshal du 'chag cing song song ba las rgyal bu dge don 'dug pa dang phrad nas rgyal bu dge don skra ni 'dzings/ gdong ni mchi mas gang / gos ni ngan pa gon cing shing drung na 'dug
275b6(mdo sde): pa mthong nas/ bu mo de de la chags nas phan tshun gar yang ma song bas/ de'i drung na 'dug cing gtam byas so/ /dro la bab nas rgyal pos bu mo bos na/ bdag gi 'tshal ma 'dir skyol cig /phar mi mchi'o
275b7(mdo sde): de nas rgyal pos yang zan bskyal ba dang / bu mos rgyal bu la bdag cag gnyis lhan na zan za'o zhes byas pa dang rgyal bus bdag long ba sprang po lags pas/ rgyal po'i sras mo dang lhan cig tu 'tshal ma 'tshal
275b8(mdo sde): du mi rung ngo / /gal te rgyal pos gsan nas bdag la khyod mchis pas mi rung ngo zhes smras so/ /bu mos smras pa/ khyod bdag dang lhan cig mi za na/ bdag kyang zan mi za'o/ /zhes lan du ma'i bar du smras
276a1(mdo sde): pa dang / de nas lhan cig zos te/ gtam legs par byas nas de la bu mo chags te/ gzhan du 'gror ma btub bo/ /de nas nyi ma nub tu nye bar rgyal pos bu mo phyir shog shig ces sbran pa dang bu mos
276a2(mdo sde): phyir 'di skad ces gsol to/ /bdag ni skyed mos tshal srung ba 'di'i chung mar dga' bas gzhan su'i yang mi 'tshal lo/ /yab rgyal pos bdag gi bsam pa 'di las mi bsgyur du gsol/ zhes spring ba dang /
276a3(mdo sde): rgyal pos de skad ces spring ba thos nas/ bu mo'i ngo ma zlog ste/ 'di ni ngo mtshar ya mtshan che'o/ /bu mo 'di rgyal po rin po che go cha'i mna' mar bslangs te/ rgyal bu rgya mtsho nas ma 'khor bar sprang po 'di lta bu zhig gi
276a4(mdo sde): chung mar dga' ba 'di ni nga'i rigs sun te/ nga'i mgo yang 'deg tu med pa 'di ngo mtshar che zhes yang 'bod du btang ba las bu mo'i tshig snga ma las ma gyur te 'gro ru ma btub bo/ /de nas rgyal pos bu mo la byams
276a5(mdo sde): pas ngo ma bzlog nas/ gnyis ka bsus te pho brang nang du khrid nas khyo shug du bsdus so/ /de nas zhag du ma zhig lon pa dang / bu mo nyin par rtag tu song zhing nub mo phyir 'ongs pas/ rgyal bu dogs pa skyes te/
276a6(mdo sde): chung ma la 'di skad ces smras so/ /khyod bdag gi chung ma bya zhes khyo shug tu 'dus na/ nyin par ni rtag tu 'gro'o/ /mtshan mo 'ba' shig ni phyir 'ong na/ 'dir mi rtag pa la phyir bltas na/ khyod gzhan du nges so/ /sems
276a7(mdo sde): pa yod pa zhes smras pa dang / bu mos dam bcas pa bdag ni khyod 'ba' shig la sems te/ bsam pa gzhan na ba spu tsam yang med do/ /bdag gis smras pa'i tshig bden na/ bden par smras pa 'dis khyod
276a8(mdo sde): kyi mig ya cig mthong bar gyur cig ces smras ma thag tu mig ya cig mthong bar gyur to/ /de nas gtam de dag glengs nas/ rgyal bu la khyod kyi pha ma dang yul gang na 'dug ces dris pa dang / rgyal bus chung ma
276b1(mdo sde): la smras pa/ khyod kyi rgyal po rin po che go cha zhes bya ba zhig thos sam/ chung mas smras pa/ bdag gis thos so/ /'o na de ni nga'i pha yin no/ /rgyal bu dge don zhes bya ba thos sam/ chung mas smras pa thos so/ /
276b2(mdo sde): 'o na rgyal bu dge don ces bya ba ni bdag yin no zhes smras pa dang / chung ma dngangs nas/ 'o na ci'i phyir 'di ltar nyon mongs par gyur zhes dris pa las/ rgyal bus ci ltar gyur pa zhib tu gtam byas pa dang /
276b3(mdo sde): bu mos rgyal bu la 'di skad ces smras so/ /rgyal bu sdig don gyi khyed kyi mig phyung ba 'di ni 'jig rten na gang yang mi srid na/ khyod dang phrad na ji ltar bya snyam/ rgyal bus smras pa/ sdig don gyi nga'i mig phyung ba nyes
276b4(mdo sde): mod kyi/ bdag de la cung zad tsam mi dga' ba 'am mkhon du 'dzin pa med do/ /chung mas smras pa/ bdag shin tu yid ches par dka' bas gnod pa 'di lta bu byas pas mi dga' ba med ces smras pa ni/
276b5(mdo sde): tshig tu mi rung ngo / /rgyal bus smras pa/ bdag ni rgyal bu sdig don la mi dga' ba spu nyag ma tsam yang med do/ /bdag gi tshig 'di bden na bden pa'i tshig gis mig 'di ya cig kyang mthong bar gyur cig
276b6(mdo sde): ces smras pa dang / mig ya gcig kyang gsal bar mthong bar gyur to/ /de ltar rgyal bus mig gnyis kas kyang mthong nas mtshan dang dbyibs kyang gzhan pas lhag par che bas/ bu mo dga'
276b7(mdo sde): bas yab rgyal po gang na 'dug par song ste/ 'di skad ces smras so/ /yab rgyal po rin po che go cha'i sras rgyal bu dge don mkhyen tam/ rgyal pos smras pa/ ngas shes so/ /'o na rgyal po
276b8(mdo sde): gzigs bzhed dam/ rgyal bu de da ltar ga re blta'o zhes pa dang / bus mos smras pa/ da ltar bdag gi khyim thab bgyid pa nyid lags so zhes gsol to/ /rgyal pos bgad te/ bu mo 'di
277a1(mdo sde): snyos sam/ 'on te mi dran nam ci nyes/ rgyal bu de ni rgya mtsho nas phyir ma 'khor na sprang po la rgyal bu dge don yin zhes smra/ bu mos yang gsol pa/ thugs mi ches na brtag tu
277a2(mdo sde): gsol zhes smras pa dang / rgyal po bltar phyin pa na rgyal bu dngos yin te/ lto ba sa la phab nas bdag gis ngo ma shes pa nongs kyi 'gyod do zhes smras so/ /de nas rgyal po des gsangs te rgyal bu dge don lam
277a3(mdo sde): srang gcig tu bskyal nas/ dge don rgya mtsho nas gdod 'khor ba skad bsgrags te/ blon po rnams dang rgyal bu dge don bsus nas pho brang du 'ong pa dang / gdod bu mo yang chung mar byin pa skad du bsgrags so/ /de'i
277a4(mdo sde): tshe na bya ngang pa yang yi ge dang phyir yul du phyin te/ yi ge klags nas rgyal bu dge don yang 'dug par shes nas/ sdig don yang btson du bzung / rgyal po li shig bar gyi steng du yang pho nya btang nas/ nga'i dge don
277a5(mdo sde): khyod kyi yul na 'ongs te nyon mongs shing 'dug pa thos kyi/ sngar ma sbran pa yang nyes so/ /da yang glang po che dang rta'i tshogs mang pos skyol cig /ma bskyal na nga nyid kyang 'ong ngo zhes spring ngo / /de'i tshe na rgyal bu
277a6(mdo sde): dge don gyis phyugs rdzi'i drin dran nas/ phyis rgyal po li shi bar la gsol nas/ glang po che dang / rta dang / gos dang / khang khyim dang / zhing dang / 'brog dang / gser dang / dngul dang / rin po che dang /
277a7(mdo sde): bran pho dang / bran mo dang / las byed pa'i mi la sogs te/ bya dga' mang du byin nas tshe gcig tu bde skyid par byas so/ /de nas rgyal po rin po che go cha'i pho nya yang der phyin nas/ rgyal po li shi bar gyis glang po
277a8(mdo sde): lnga brgya zhig rin po ches brgyan to/ /g.yog lnga brgya dang / bu mo'i g.yog gzhon nu lnga brgya dang / shing rta lnga brgya snyed kyang brdzangs/ rgyal po nyid kyang blon po dang bcas te/ 'khor brgya stong du mas rol mo
277b1(mdo sde): sna tshogs byas te bu mo bskyal lo/ /pho nya sngar phyin nas rgyal po rin po che go cha yang btsun mo'i 'khor dang bcas te rgyal bu bsu'o/ /rgyal bu dang phrad pa'i tshe bzhon pa las babs nas pha ma la phyag 'tshal nas/ lag pa nas
277b2(mdo sde): 'jus te/ snyun gsol nas rol mo byas te pho brang du dong ngo / /de nas rgyal bu dge don gyis sdig don ga re zhes smras pa dang / da ltar btson du bzung ngo zhes smras so/ /de nas rgyal bu sdig don thong shig ces smras pa dang /
277b3(mdo sde): nyes pa chen po byas kyi btang du mi rung ngo zhes bsgo'o/ /da ltar rgyal bu sdig don ma btang na bdag kyang pho brang du mi mchi'o zhes gsol nas/ sdig don yang btang ngo / /de nas rgyal bu sdig don yang pho bo la phyag 'tshal
277b4(mdo sde): zhing bsur 'ongs nas zhes zer ro/ /spun gnyis gcig la gcig 'jus te nu bo la sngar bas kyang lhag par byams par gyur pas thams cad ngo mtshar du 'dzin to/ /de nas pho brang gi nang du 'ongs nas rin po che ga re zhes
277b5(mdo sde): bags kyis dris na/ 'ongs pa'i lam du sa rkos pa'i nang du sbas so/ /de nas len du btang na ma snyed pa las/ dge don dang 'grogs te gnas su phyin ma thag tu dge don gyis mthong nas rnyed do/ /de nas rin po che
277b6(mdo sde): rnams rnyed do/ pho brang du 'ongs nas rgyal phran lnga brgya kun la re re byin te/ gcig pu zhig bzhag pa lag tu thogs te/ 'di skad ces smon lam btab bo/ /rin po che 'di nyid yid bzhin gyi nor bu rin po che
277b7(mdo sde): yin yang dag na/ bdag gi pha ma 'dug pa'i khri rin po che sna bdun gyi gdugs kyang yod par gyur cig ces smras ma thag tu de bzhin du gyur to/ /de nas yang 'di skad du rgyal po'i bang mdzod dang blon po'i bang mdzod
277b8(mdo sde): las bdag gi sngon sbyin pa bgyi te/ god pa'i rnam pa thams cad phyir gang bar shog shig ces smras nas/ de phyogs su bstan pa tsam gyis bang mdzod thams cad rin po ches yongs su gang bar gyur to/ /de nas dril
278a1(mdo sde): bsgrags te da phyin cad zhag bdun na rgyal bu dge don rin po che sna bdun gyi char 'bebs kyis/ thams cad 'dus shig ces bsgo nas/ rgyal bu dge don spos chus lus bkrus te gos gsar pa gtsang ma
278a2(mdo sde): gyon te/ rgyal mtshan gyi rtse mo la yid bzhin gyi nor bu rin po che btags te/ lag na pog phor thogs te/ phyogs bzhir phyag 'tshal nas/ 'di skad ces smras so/ /nor bu 'di yid bzhin gyi nor bu rin
278a3(mdo sde): po che yin yang dag na thams cad ci 'dod pa thams cad yid bzhin phob shig cas smras ma thag tu/ phyogs bzhi nas sprin langs nas sprin rlung gis mi gtsang ba thams cad phyag dar byas te/ thog mar char zim bu bab nas
278a4(mdo sde): rdul mi ldang bar byas so/ /de nas kha zas ro brgya dang ldan pa rnam pa sna tshogs bab bo/ /de nas gos rnams bab bo/ /de nas rin po che sna bdun phab nas yul thams cad gang ngo / /de'i tshe na thams cad kyis rin
278a5(mdo sde): po che dang gser 'dra ba'i sems su gyur nas/ de nas rgyal bus 'di skad ces bsgo'o/ /khyod kyi dgos pa thams cad yid bzhin du thob nas/ /da ni 'phongs shing brel ba med par gyur gyis/ so so nas lus dang
278a6(mdo sde): ngag yid bsdams te/ dge ba bcu'i las kyi lam la brtson par gyis shig ces bsgo nas/ thams cad kyis bsgo ba bzhin du/ dge ba bcu la nan tan byas te/ sdig pa ma byas pas tshe 'phos nas mtho ris kyi
278a7(mdo sde): lhar skyes so/ /kun dga' bo de'i tshe de'i dus na rgyal po rin po che go cha ni da ltar nga'i yab zas gtsang ma yin no/ /rgyal po'i btsun mo de ni da ltar nga'i yum lha mdzes yin no/ /rgyal bu dge don ni da ltar nga yin no/ /
278a8(mdo sde): rgyal po li shi bar ni da ltar 'od srung yin no/ /de'i tshe na rgyal bu'i chung mar gyur pa de ni skye dgu'i bdag po yin no/ /rgyal bu sdig don ni da lta lha sbyin yin no/ /dzam bu'i gling gi mi la nga'i drin gyis khyab pa ni thog mar
278b1(mdo sde): sangs rgyas pa na/ lha'i sras po brgyad khri 'ongs pa dang / nga'i nye gnas lung bstan pa rnams yin no/ /kun dga' bo de'i tshe de'i dus na de ltar nga la gnod pa chen po byas kyang de la snying brtse ba'i sems bskyed na/ da
278b2(mdo sde): mngon par sangs rgyas nas nyon mongs pa'i sgribs pa ni zad/ thugs rje chen pos rgyas par khyab na/ gnod pa chung zad byas pa la thugs brtse ba lta ci smos/ bcom ldan 'das kyis de skad ces gsungs nas/
278b3(mdo sde): 'khor mang po la la ni rgyun tu zhugs pa dang / phyir mi ldog pa dang dgra bcom pa thob bo/ /kha cig ni rang sangs rgyas su gyur/ kha cig ni bla na med pa'i byang chub tu sems bskyed do/ /de skad ces gsungs pa la thams
278b4(mdo sde): cad rjes su yid rangs te mngon par dga'o/ /rgyal bu dge don gyi le'u ste/ sum bcu gsum pa'o// // 'di skad bdag gis thos pa'i dus gcig na/ bcom ldan 'das mnyan yod na rgyal bu rgyal byed
278b5(mdo sde): kyi tshal mgon med zas sbyin gyi kun dga' ra ba na/ dge slong gi dge 'dun brgya phrag phyed dang bcu gsum dang thabs gcig tu bzhugs so/ /de'i tshe na yul de na sprang po lnga brgya zhig rtag tu sangs rgyas dang dge 'dun la brten te
278b6(mdo sde): 'tsho'o/ /phyis nas sprang po de dag 'di snyam du bsams so/ /da bdag cag sangs rgyas kyi bstan pa la rab tu byung ngo snyam nas/ sangs rgyas gang na ba der lhags ste/ bcom ldan 'das la 'di skad ces gsol to/ /bdag
278b7(mdo sde): cag ni sangs rgyas dang dge 'dun gyi thugs rjes 'tsho bar gyur te/ bdag cag rab tu byung ngo zhes gsol pa dang / de la bcom ldan 'das kyis 'di skad ces bka' stsal to/ /ngas bstan pa'i chos ni rnam par dag pa ste/
278b8(mdo sde): btsan nyan dang phyug dbul med de/ dper na chu dang 'dra bas na/ btsan nyan dang phyug dbul bzang ngan kun 'khru ste/ chus bkrus na mi dag pa med do/ /dper na me dang 'dra ste/ ri dang brag dang gnas pa'i bar dngos
279a1(mdo sde): po chen po dang / chung ngu yang mi 'jig pa med do/ /gzhan yang nga'i chos ni namakha' dang 'dra ste/ skyes pa dang / bud med dang / khye'u dang bu mo dang / phyug po dang / dbul po gang su yang rung mi chud pa med do/ /yid
279a2(mdo sde): bzhin du spyod du gnang ngo / /zhes sprang po lnga brgyas thos nas/ dga' mgu rangs par gyur te/ lhag par sangs rgyas la rab tu byung ngo zhes gsol pa dang / bcom ldan 'das kyis legs par 'ongs so/ /zhes
279a3(mdo sde): bka' stsal pa tsam gyis/ skra dang kha spu rang byi ste ngur smrig gyon pa'i dge slong du gyur nas bsnyen par rdzogs so/ /bcom ldan 'das kyis chos bstan pas lus dang sems rnam par grol te/ zag pa zad nas dgra
279a4(mdo sde): bcom par gyur to/ /de'i tshe na yul de na gnas pa'i khyim bdag dang / tshong dpon rigs che ba rnams mu to ba dag sangs rgyas kyis rab tu phyung ngo zhes thos nas brnyas shing dpyas par gyur te/ 'di skad du gal te bcom ldan
279a5(mdo sde): 'das dang 'phags pa'i dge 'dun spyan 'dren cing bsod nams byed na/ rigs ngan mu to ba dag /rab tu phyung ba de dag ci lta bur bdag gis stan la bzhag cing snod la 'bag par bya ba zhes smras so/ /de'i tshe na rgyal bu rgyal byed
279a6(mdo sde): kyis sangs rgyas dang / dge 'dun rnams bshos la spyan drangs nas/ bcom ldan 'das la 'di skad ces gsol to/ /sangs rgyas dang dge 'dun rnams spyan 'dren gyis/ mu to ba gsar zhugs pa rnams ni ma lags so/ /
279a7(mdo sde): phyir nyin du gdugs tshod la bab nas/ sangs rgyas dang dge 'dun spyan 'dren nas gshegs pa dang / mul to ba'i dge slong ma bos pa rnams la 'di skad ces bka' stsal to/ /khyod ni yon bdag gis ma bos kyis byang sgra mi snyan du
279a8(mdo sde): deng la sa bon ma btab ma rmos par skyes pa'i 'bras longs la/ yon bdag gi khyim du zar shog shig ces bka' stsal to/ /dge slong de dag bka' stsal pa bzhin du dgra bcom pa'i rdzu phrul gyis byang gi sgra mi snyan du song song nas/
279b1(mdo sde): 'bras kyis lhung bzed bzung nas/ spyod lam mdzes par steng gi nam mkha' la ngang pa'i rgyal po ltar rgyal bu rgyal byed kyi khyim du lhags nas/ rims bzhin du 'khod de 'bras la za'o/ /de'i tshe na rgyal bu rgyal
279b2(mdo sde): byed kyis dge slong de dag spyod lam mdzes par rdzu 'phrul gyis steng gi namakha' las 'das pa mthong ste/ lhag par dga' rangs te ngo mtshar du gyur nas/ bcom ldan 'das la 'di lta bu'i 'phags pa gzi brjid dang / yon tan
279b3(mdo sde): dang ldan pa spyod lam mdzes par lhags pa phyogs gang nas mchi zhes gsol pa dang / bcom ldan 'das kyis rgyal bu rgyal byed la 'di skad ces bka' stsal to/ /'di dag shes par 'dod na legs par nyon cig dang /
279b4(mdo sde): khyod la bstan par bya'o/ /dge slong 'di dag ni rgyal bus ma bos pa'i dge slong rnams yin te/ rgyal bus ma bos pas so so nas byang gi sgra mi snyan du 'bras blangs nas/ za ba yin no/ /de nas rgyal bu rgyal byed kyis
279b5(mdo sde): de skad ces gsungs pa thos nas/ shin tu ngo tsha zhing 'gyod de/ bdag ni gti mug gis mdongs pas 'phags pa ngo ma 'tshal to zhes smras nas/ bcom ldan 'das la 'di skad ces gsol to/ /bcom ldan 'das
279b6(mdo sde): kyi yon tan ni bsam gyis mi khyab ste/ sprang po 'di dag ni yul 'di dag na shin tu yang rigs chung zhing ngan pa lags na/ 'dir 'jig rten 'di'i bde ba yang thob la yun ring po'i don yang rnyed par 'gyur te/ bcom ldan 'das
279b7(mdo sde): 'jig rten du gshegs pa ni don 'di dag 'ba' zhig gi slad du gshegs so/ /gzhan yang bcom ldan 'das sprang po dag sngon dge ba'i rtsa ba ci bsrungs shing / bsod nams kyi las gang la nan tan bgyis pas/ bcom
279b8(mdo sde): ldan 'das dang phrad de/ rnam par grol bar gyur/ sdig ci bgyis na thog mar btsas nas sprang por skyes nas dbul 'phongs par gyur/ bcom ldan 'das kyis bka' stsal pa/ sngon 'das pa'i bskal pa tshad med
280a1(mdo sde): grangs med bsam gyis mi khyab pa 'das pa'i pha rol na/ 'dzam bu'i gling 'dir grong khyer bA ra na se zhes bya ba na ri drang srong lhags zhes bya ba na sngon yang rang sangs rgyas mang po bzhugs te/ sangs rgyas 'jig
280a2(mdo sde): rten na ma gshegs na yang / rang sangs rgyas de na gnas te/ ri de la rang sangs rgyas med na yang lnga mngon par shes pa'i drang srong dag gnas te/ /de'i tshe na de la drang srong nyis stong zhig gnas te/ phyi zhig na ltas mkhan dag gis
280a3(mdo sde): lo bcu gnyis kyi bar du char chu mi 'bebs so zhes lung bstan pa dang / de'i tshe na yul de na khyim bdag phyug po zhig longs spyod dang ldan pa bsdums byed ces bya ba'i drung du song te/ khyim bdag de la bdag cag rab tu byung ba drang srong
280a4(mdo sde): stong la 'di dag lo bcu gnyis kyis bar du zas dang skom yod dam/ smras pa bdag cag la mchis kyis 'phags pa rnams gud du ma gshegs par bzhugs su gsol lo/ /de nas yang drang srong stong yang lhags nas khyim
280a5(mdo sde): bdag bsdum byed la bdag cag la lo bcu gnyis kyi bar du zas dang skom dgos zhes smras pa dang / khyim bdag gis bang mdzod srung ba la 'phags pa 'di rnams kyi 'tsho ba lo bcu gnyis kyi bar du 'byor tam
280a6(mdo sde): zhes dris nas/ mdzod srung gis 'byor to zhes gsol pa dang / khyim bdag des drang srong nyi stong gi 'tsho ba sbyar ba'i las mi lnga brgya bsgos nas/ bsod snyoms sbyor du bcug go/ /de'i tshe na las mi dag bsod
280a7(mdo sde): snyoms kyi g.yos byed pa la yun ring bar gyur te skyo bas/ 'di skad smras so/ /bdag cag 'di ltar rtag tu nyon mongs par gyur pa ni sprang po 'di dag gi phyir ro zhes smras so/ /de'i tshe na khyim bdag des rtag tu
280a8(mdo sde): gdugs tshod la rtag tu spyan 'dren pa'i las mi gcig cig bkos so/ /spyan 'dren de la khyi zhig yod de/ khyi de rtag tu spyan 'dren gyi phyir bzhin song ba las/ nyin cig spyan 'dren brjed pa dang / khyi de gdugs
280b1(mdo sde): tshod kyi dus su drang srong de dag gi drung du song nas/ skad chen po phyung te zug pa dang / drang srong de dag kyang khyi zug pa thos nas/ gdugs tshod la bab par shes te/ bsod snyoms la gshegs so/ /phyir zhig na
280b2(mdo sde): drang srong de dag bsod snyoms kyi bya ba byas nas khyim bdag la 'di skad ces smras so/ /khyim bdag da ni char 'ong gis zhing pa dag zhing gi las byed du chug shig ces bsgo ba dang / khyim bdag gis kyang zhing pa rnams zhing gi las
280b3(mdo sde): byed du bcug ste/ nas dang / gro dang / 'bru mang po rmos so/ /de nas phyi zhig na 'bru rmos pa'i rnam pa thams cad sku bar skyes nas khyim bdag ya mtshan du gyur te/ drang srong rnams la 'di dag don med par mi 'gyur
280b4(mdo sde): ram zhes smras pa dang / drang srong gis smras pa/ don med par mi 'gyur gyis dus su char chu 'bab pa la sogs te/ las byos shig ces smras so/ /phyis ring po ma lon par sku ba kun cher skyes nas bkas te
280b5(mdo sde): bltas nas/ ci dang ci rmos pa bzhin du de dang / de dag ku ba'i nang kun gang bar skyes te/ khyim bdag rab tu dga' mgu rangs nas bang ba kun gang bar gyur to/ /las byed pa'i mi lnga brgya po yang de lta bu dag mthong nas/ 'gyod
280b6(mdo sde): pa'i sems skyes nas/ bdag cag gis ni tshig ngan pas 'phags pa la smad do zhes 'gyod 'tshang byas te/ so so nas bdag cag kyang ma 'ongs pa'i dus na 'phags pa dang phrad nas/ rnam par grol bar gyur cig ces smon
280b7(mdo sde): lam btab bo/ /sprang po lnga brgya po 'dis tshig ngan smras pas skye ba lnga brgya'i bar du rtag tu sprang por gyur to/ /'gyod tshangs byas ste smon lam btab pas/ nga dang phrad de 'khor ba'i mthar phyin to/ /rgyal bu 'di ltar rig par
280b8(mdo sde): bya'o/ /de'i tshe de'i dus na khyim bdag phyug po bsdum byed de ni nga yin no/ /bang mdzod srung ba de ni rgyal bu rgyal byed yin no/ /nyin cig bzhin du spyan 'dren mi de ni rgyal po u dra ya na yin no/ /de'i tshe na khyi de ni khyim bdag
281a1(mdo sde): skad snyan yin te/ /de'i dbang gis skye ba thams cad du skad snyan par gyur to/ /de'i tshe na las byas pa'i mi lnga brgya po ni dgra bcom pa lnga brgya po 'di dag yin no/ /bcom ldan 'das kyis de skad ces
281a2(mdo sde): gsungs nas/ 'khor mang po rnams kha cig gis ni 'bras bu dang po thob pa nas 'bras bu bzhi pa'i bar du thob par gyur to/ /kha cig gis bla na med pa'i byang chub tu sems bskyed nas/ bcom ldan 'das kyis gsungs
281a3(mdo sde): pa la rjes su yi rangs nas mngon par dga'o/ /khyim bdag bsdum byed kyi le'u ste sum bcu bzhi pa'o// // bam po bcu pa/ 'di skad bdag gis thos pa'i dus gcig na/
281a4(mdo sde): bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /skye bo mang po la dam pa'i chos bstan to/ /de'i tshe na grong gyi mi kun chos nyan du chas pa dang / grong de na bram ze
281a5(mdo sde): long ba cig lam ka na 'dug pa las mi mang po song ba las khyod myur bar gar 'dong zhes dris so/ /mi rnams kyis smras pa/ khyod ci ma thos sam de bzhin gshegs pa 'jig rten tu byung ste/ da ltar yul 'di na bzhugs
281a6(mdo sde): shing chos ston to/ /de bzhin gshegs pa 'jig rten tu byung ba dang phrad par shin tu dka' bas/ bdag cag ni sangs rgyas la chos nyan du 'gro'o zhes zer ro/ /bram ze de skad rnam pa brgyad la shin tu mkhas pa zhig ste/
281a7(mdo sde): skad du byung ba tsam gyis dbang thang tshe ci thub pa rtogs so/ /brgyad gang zhe na/ bya bang lta bu'i skad dang / khwa lta bu'i skad dang / skad 'dzer po dang / glang po che'i skad dang / rta'i skad dang / 'brug gi skad dang /
281a8(mdo sde): dril kyi skad dang / tshangs pa'i skad dang brgyad do/ /bya bang lta bu'i skad smra ba ni/ khrel ltas med pa drin du mi gzo'o/ /khwa lta bu'i skad du smra ba ni khro zhing gtum la gsod pa la dga' zhing snying rje med pa'o/ /skad
281b1(mdo sde): 'dzer po ni pho dag mo'i skad du smra ba dang / mo dag pho'i skad du smra ba ste/ de ni dbang thang med cing dbul ba dang ma rabs so/ /glang po che'i skad lta bur smra ba ni/ rang bzhin gyis drang zhing bshes gnyen la phan 'dogs par
281b2(mdo sde): sems so/ /rta skad lta bur smra ba ni smra mkhas la blo myur zhing rig pa 'dzin te rgyal po'i brten pa'o/ /'brug skad lta bur smra ba ni mkhas pa'i blo dang ldan zhing chos mkhas so/ /dril skad du smra ba ni/ phyug cing longs
281b3(mdo sde): spyod dang ldan yang gser srang brgya stong mang po bdog pa'o/ /tshangs pa'i skad du smra ba ni bsod nams dang dbang thang chen po dang ldan te/ khyim na 'dug cing 'khor los bsgyur ba'i rgyal por 'gyur ro/ /rab tu byung na ni gdon mi
281b4(mdo sde): za bar 'tshang rgya'o/ /de'i tshe na bram ze des mi rnams la bdag ni skad la shin tu mkhas te/ yang dag par sangs rgyas yin no/ tshangs pa'i skad dang ldan pa'i rigs kyis/ kho bo yang khrid la 'grogs te 'dong ngo / /de dag gis
281b5(mdo sde): kyang bram ze long ba de khrid de song song ba las/ phyogs der nye bar 'ongs pa dang / sangs rgyas kyis gsungs pa'i dbyangs de thos nas long ba dga' mgu rangs nas dad pa skyes te/ mig gnyis rang bye nas sangs rgyas kyi sku gser
281b6(mdo sde): gyi mdog can mtshan sum bcu rtsa gnyis kyis brgyan pa/ nyi ma'i 'od ltar shin tu gsal bar mthong nas/ bcom ldan 'das kyi zhabs la mgo bos phyag 'tshal to/ tshad med pa'i dga' ba skyes te/ bcom ldan
281b7(mdo sde): 'das kyis chos bstan te spro ba bskyed pas sdig pa mi dge ba'i las khri phrag nyi shu zad de/ rgyun tu zhugs pa'i 'bras bu thob nas/ shes rab kyi mig dang ldan par gyur te/ bstan pa la rab tu byung bar gsol lo/ /de nas
281b8(mdo sde): bcom ldan 'das kyis legs par 'ongs so zhes bka' stsal nas/ dge slong du gyur te ci rigs pa'i chos bstan pas dgra bcom par gyur to/ /'khor mang po the tsom du gyur nas/ tshe dang ldan pa kun dga' bo 'dug pa stan las
282a1(mdo sde): langs te/ thal mo sbyar te bcom ldan 'das la 'di skad ces gsol to/ /bcom ldan 'das 'gro ba mang po'i don mdzad pa mdongs pa thams cad la thugs rje'i nang na/ bram ze dmus long 'di la
282a2(mdo sde): lhag par thugs rje che'o/ /bram ze mdongs pa gcig sha'i mig kyang thob la shes rab kyi mig kyang thob par gyur to/ /bcom ldan 'das kyis kun dga' bo la bka' stsal pa/ bram ze long ba 'di la dus 'di
282a3(mdo sde): 'ba' zhig tu mig byin par ma zad do/ /'das pa'i dus na yang mig byin no/ /kun dga' bos gsol pa/ bcom ldan 'das 'das pa'i dus na ci lta bu'i mig bstsal ba legs par bstan du gsol/ bcom ldan 'das kyis bka' stsal pa/ sngon 'das pa'i bskal pa tshad med grangs med bsam gyis mi khyab pa'i pha rol na/ 'dzam bu'i gling 'dir yul pu ga la da zhes bya ba na/ rgyal po
282a4(mdo sde): mig 'byed ces bya ba zhig yod de/ rgyal po de brag dang / rtsig pa la yang thogs pa med par dpag tshad bzhi bcu tshun tsad mthong bas mig 'byed ces bya bar btags te/ 'dzam bu'i gling gi rgyal phran brgyad khri
282a5(mdo sde): bzhi stong kun la dbang byed do/ /rgyal po de la btsun mo dang / pho brang gi slas nyi khri yod de/ rgyal bu lnga brgya snyed yod do/ /rgyal tshab ni tshul khrims bzang po zhes bya ste/ rgyal po de tshul bzhin du rgyal po
282a6(mdo sde): byed pas/ sems can thams cad la bu cig pa dang 'dra bar sems te/ rlung dang char las dus mi yol bas lo tog legs te/ thams cad bde skyid do/ /de nas rgyal po de dben pa zhig na 'di snyam sems par
282a7(mdo sde): gyur to/ /bdag tshe snga ma'i bsod nams kyis mi'i rgyal por gyur to/ nor bu rin po che dang longs spyod chen po dang ldan te thams cad kyi ngag mnyan na/ ci ltar rtswa 'jam po rlung gis btab na phyogs cig tu nyal ba bzhin no/ /
282a8(mdo sde): tshe 'di la yang phyi ma'i 'bras bu ma bskyed na/ sdug bsngal bar 'gyur te/ dper na zhing pa thams cad dag dpyid mang du rmos na/ ston mang du bsdur yod pas/ bdag tshe 'dir dpyid sa 'on ma btab na/
282b1(mdo sde): tshe phyi mar ston pa sdur med par da ni le lo bya bar mi rigs kyi/ bsod nams kyi zhing las sa bon rgyas par btab bo/ /bsnyams bsam nas/ blon po la 'di skad ces bka' stsal to/ /nga'i dkor
282b2(mdo sde): mdzod thams cad phyung la grong khyer gyi sgo dang / lam srang mi mang po 'du ba'i gnas su/ thams cad spungs la 'gro ba mang po la sbyin par bya'o/ /rgyal phran brgyad khri bzhi stong gis/ bang mdzod
282b3(mdo sde): thams cad kyang yid bzhin byin cig ces bsgo nas/ gser gyi rgyal mtshan bsgreng ngo / /dril chen po bsgrags te/ 'dzam bu'i gling gi dge sbyong dang / bram ze dang dbul 'phongs pa dang / rgas pa
282b4(mdo sde): dang na ba'i rnam pa thams cad 'dus shig / ci dang ci 'dod pa de dang de thams cad/ yid bzhin du sbyin no zhes bsgrags so/ /de'i tshe na 'bangs thams cad kyang rgyal po chos bzhin byed pa de la dga'
282b5(mdo sde): ste/ bstod cing snyan par bsgrags te/ mtha' khob kyi rgyal phran pa la da bar na zhes bya ba zhig rgyal po de'i/ bka' mi nyan pa zhig yod de/ chos ma yin pas rgyal po byed do/ /
282b6(mdo sde): rgyal phran de la blon po mkhas pa/ blo gros dang ldan pa/ lo da ra zhes bya ba zhig yod do/ blon pos rgyal po la/ 'di skad ces gsol to/ /rgyal po ni yid thung la gtum ste/
282b7(mdo sde): snga bsam phyi mno med par phyis 'gyod par 'gyur ro/ /rgyal po mig 'byed ni shin du snying rje dang ldan pas/ 'dzam bu'i gling gi/ mi thams cad la/ drin gyis khyab ste/
282b8(mdo sde): rgyal po thams cad ni/ bka' nyan to/ rgyal po 'ba' shig gis de la bsngo ba mi rigs kyi/
283a1(mdo sde): de'i bka' nyan na bu tsha rgyud tu bde'o zhes gsol pa dang / phyir blon po de la khros te ma nyan to/ /rgyal po 'di la ni 'bangs thams cad mi dga' bas/ med par bya'o snyam bsam
283a2(mdo sde): nas/ gros byas pa las gsang shor nas rgyal pos dmag bzlog nas 'dzin du bcug go/ /blon po des kyang 'phrigs nas/ rta mgyogs pa la zhon nas bros so/ /dmag gi dpung gi phyir bzhin 'bad te
283a3(mdo sde): slebs pa dang / blon po de 'phongs skyen pa zhig pas/ 'phral du bco lnga mda' 'phang ste bsad do/ /de nas snyag ma yang snyag ma nus pas blon po de yang mig 'byed kyi yul tu phyin to/ /rgyal po mig 'byed
283a4(mdo sde): la phyag 'tshal nas gtam byas te/ rgyal po dga' bas de yang blon por bcug go/ /de nas rgyal po de bka' mi nyan to zhes gsol nas/ blon po rnams la rgyal po de nga dbang ba la ma gtogs sam/
283a5(mdo sde): zhes dris na/ de la rgyal po mi dbang ngo zhes gsol to/ /de nas blon po des dpung gi tshogs bsdus te/ rgyal po de dbab par gsol pa dang / rgyal pos kyang de bzhin gnang ngo / /de nas dpung gi
283a6(mdo sde): tshogs bsdus te/ pa la da bar na'i yul du 'gro'o zhes bya ba'i zhag dus bsgros so/ /de'i tshe na rgyal po des kyang dpung gi tshogs bdag gi yul du 'ong ngo zhes thos nas rab tu mi dga' ste/ sems khongs su
283a7(mdo sde): chud nas ci bya'i gtol med de/ gos dri ma can bgos nas mun khung du zhugs so/ /de'i tshe yul de na bram ze ma rung ba zhig yod pa des rgyal po la/ khyod cis mi dga' na 'di ltar mya ngan byed ces dris pa
283a8(mdo sde): dang / rgyal pos smras pa/ khyod ma thos sam/ kho bo'i blon po lo da ra bros pas/ rgyal po mig 'byed kyi yul du songs nas/ phyir kho bo'i yul du dmag 'dren no zhes zer bas mi dga'o/ /
283b1(mdo sde): gal te dmag 'dren na/ bdag cag kyang med par 'gyur zhes smras pa dang / bram zes smras pa/ blon po rnams bsdus shig dang / gros bgyi'o zhes gsol to/ /de nas blon po dang bram ze 'dus te bgros
283b2(mdo sde): nas bram zes smras pa/ rgyal po mig 'byed de bdag gi pha ma ma gtogs par gzhan ci la yang mi chags te/ sbyin pa byed do zhes thos kyi/ yul 'di na bram ze long ba zhig yod pa des/ rgyal po de la mig
283b3(mdo sde): ya cig slong du btang ngo / /gal te mig sbyin na dmag kyang mi 'dren par 'gyur ro zhes bsgros te/ rgyal po la gsol pa dang / rgyal pos kyang de bzhin du bya'o zhes smras nas/ bram ze long ba 'bod du
283b4(mdo sde): btang ngo / /bram ze long ba 'ong nas/ rgyal pos long ba la 'di skad ces smras so/ /kho bos khyod la bsgrub tu gsol ba zhig yod kyis khyod kyis bya dgos so zhes bsgo ba dang / bram zes smras pa/
283b5(mdo sde): mig gnyis ka long na ci zhig bsgrub du yod ces gsol to/ /rgyal pos bsgo ba rgyal po mig 'byed dpung gi tshogs bshams te/ 'dir 'ong pas kho bo ni gzhon pas bros kyang thar na/ khyod mig med pa gar bros
283b6(mdo sde): pa'i sa yang med pas/ rgyal po des sbyin pa gtong ba la pha rol gyi yid mthun par gtong ngo / zhes grag gi khyod song la de la de'i mig slong shig dang / gal te ster na dmag kyang mi 'ong bar 'gyur gyi/
283b7(mdo sde): khyod de la mig slong du song shig ces bsgo ba dang / bram zes bdag mig mi mthong na ci ltar bya zhes gsol to/ /rgyal pos bsgo ba khyod song shig dang / lam rgyags dang / lam 'dren pa dang / yo byad gzhan
283b8(mdo sde): yang ci dgos pa sbyar ro/ /gal te mig thob na bya dga' yang cher sbyin no zhes bsgo nas song ngo / /de'i tshe na rgyal po mig 'byed kyi yul na ltas ngan pa rnam pa sna tshogs byung ngo / /'di lta ste/ gnam grub pa
284a1(mdo sde): dang gnam lcags 'bab pa dang / skar ma lhung ba dang / nam rmugs pa dang / gnam lcags bab nas sa kun gas pa dang / bya rnams nam mkha' la ngu ba'i skad 'byin cing sa la ltung
284a2(mdo sde): ba dang / seng ge dang stag dang / 'phar spyang dag snying rje'i skad 'byin cing mi'i nang du 'ongs te/ sa la 'gre ba la stsogs pa'i ltas ngan pa sna tshogs byung ngo / /de nas bram ze long ba yang mthar gyis
284a3(mdo sde): yul der phyin te/ pho brang gi sgor 'ongs nas skad chen pos 'di skad ces smras so/ /bdag ni yul gzhan nas 'dir mchis kyi/ rgyal po khyod kyi yon tan kun du grags pa ni slong ba 'ongs na ci yang
284a4(mdo sde): gtong ste/ slong ba'i yid dang mi 'gal bar mdzad ces thos nas/ nyon mongs pa dang bsdos te 'dir slong du 'ongs kyi/ ci 'dod pa byin cig ces smras so/ /rgyal pos de skad smras pa thos
284a5(mdo sde): nas bsus te/ khyod lam na ngal bar ma gyur tam/ nyon ma mongs sam/ bde bar 'ongs sam/ zhes spro ba'i tshig gis smras nas/ rgyal srid dam/ rin po che 'am/ rta 'am/ theg pa 'am/ gos sam
284a6(mdo sde): bza' ba 'am/ btung ba 'am/ nad kyi rkyen rtsi 'am/ ci dang ci dgos pa slong shig dang / de dang de dag /chog par sbyin no zhes smras pa dang / bram zes smras pa/ phyi rol gyi zang zing byin pa'i ni bsod
284a7(mdo sde): nams kyi dam par mi 'gyur kyi/ nang gi sbyin pa byas na 'bras bu che ste/ bdag mig stor nas yun ring du lon pas rtag du mdongs shing 'thoms par 'gyur gyi/ bdag ni rgyal po'i spyan 'tshal lo zhes
284a8(mdo sde): smras so/ /de skad ces smras pa dang / rgyal po rab tu dga' nas/ bram ze la khyod la mig sbyin no zhes bsgo'o/ /bram zes smras pa/ rgyal pos bdag la stsal na nam stsol ces smras pa
284b1(mdo sde): dang / de ste zhag bdun na sbyin no zhes bsgo nas/ dril bsgrags nas/ rgyal phran brgyad khri bzhi stong la sbran no/ /rgyal po mi 'byed da ste zhag bdun na bram ze la mig 'byin pa byed kyis/ lta 'dod na
284b2(mdo sde): thams cad shog shig ces bsgo'o/ /de'i tshe na 'dzam bu'i gling gi mi de dag 'di skad ces bsgo ba thos nas/ thams cad myur bar der lhags so/ /rgyal phran brgyad khri bzhi stong snyed kyang so so'i blon po dang
284b3(mdo sde): chas te/ rgyal po'i thad du lhags nas/ lto ba sa la phab ste/ mchi ma blags nas 'di skad ces gsol to/ /bdag cag 'dzam bu'i gling gi mi thams cad rgyal po la brten nas 'tsho na ci'i slad du mi gcig gi
284b4(mdo sde): phyir/ bdag cag kun spang zhes gsol to/ /blon po rnams dang / btsun mo dang / pho brang gi slas rnams kyang mgo bo sa la brdeg shing / sa la kha sbub du nyal nas/ bram ze mi cig gi slad du bdag cag
284b5(mdo sde): kun ma spang cig ces gsol nas/ cho nges 'debs so/ /rgyal bu rnams kyang ngus nas/ bdag cag la mgon ma mchis so/ /skyabs ma mchis so/ /thugs brtse ba'i slad du spyan gyi sbyin pa btang ba
284b6(mdo sde): mdzad pa'i thugs slar bzlog du gsol/ rgyal tshab tshul khrims bzang pos kyang 'di skad ces gsol to/ /rgyal po yab kyi byin par bdag gi mig stsal du gsol/ bdag gum pa ni tshod mchis kyi yab spyan
284b7(mdo sde): mi mnga' bar gyur na/ 'dzam bu'i gling gi mi thams cad mgon ma mchis te/ dpung gnyen med par 'gyur ro zhes gsol pa dang / rgyal pos rgyal phran dang / blon po dang / btsun mo dang / rgyal bu rnams la 'di
284b8(mdo sde): skad ces bsgo'o/ /nga'i skye ba yun ring por lus 'dis skye ba ci yang myong ste/ rus pa spungs pa ni ri rab bas mtho/ /khrag bstsags na rgya mtsho bzhi bas mang / ma'i nu zho thung ba yang chu bo bzhi bas che ste/
285a1(mdo sde): 'dod pa dang bye bral nas ngus pa'i mchi ma yang rgya mtsho dang mnyam mo/ /sems can dmyal bar yang bsreg pa dang / bcom pa dang / mig byung ba'i grangs kyang shin du mang / yi dags kyi
285a2(mdo sde): khams su lus rnam pa sna tshogs myong ste/ lus la me 'bar ba nas lus mig bcas su tshig pa grangs med/ dud 'gro'i skye gnas su skyes pa ni gcig la gcig gsod cing 'chi bas lus grangs med
285a3(mdo sde): pa zhig chud zos/ mi'i nang du skyes pa na/ shi ma ran par shi ba'i grangs ni mang / tshe'i mthar thug pa'i grangs ni nyung ste/ 'dod pa la chags pas gcig la gcig gsod cing gnod par byed do/ /der yang
285a4(mdo sde): lus dang mig grangs med pa zhig chud gsan na/ gal te lhar skyes na yang ring por mi thub ste/ 'dor na khams gsum gyi rgyud drug du 'dod chags dang / zhe sdang dang / gti mug gi rdul phra snyed kyi lus
285a5(mdo sde): chud zos na lan 'ga' yang sbyin pa ma byas te/ sangs rgyas kyi byang chub btsal ma myong / shin tu brtsogs cing mnam pa'i mig 'di de'u re rus cing 'jig pas/ da sbyin pa bya ba'i rigs kyi/ mi sbyin
285a6(mdo sde): pa'i mi rigs te/ sha'i mig 'di byin la sangs rgyas kyi rnam pa thams cad mkhyen pa nyid kyi spyan thob par bya'o/ /nam nga'i smon lam grub na/ khyod la yang rnam par dag pa'i chos kyi mig sbyin par
285a7(mdo sde): bya'o/ /khyed nga'i bla na med pa'i byang chub kyi sems kyi bar du ma gcod cig ces bsgo ba dang / 'khor thams cad kyang cang mi zer bar 'khod do/ /de nas blon po rnams la khyed las gcig gis nga'i mig phyung
285a8(mdo sde): shig ces bsgo'o/ de dag gis bdag cag gis lus rdul du bgyis kyang rgyal po'i ba spu gcig tsam yang 'byin mi phod na/ rgyal po'i spyan la lag dar ba lta ci smos zhes gsol to/ /rgyal pos yang bsgo
285b1(mdo sde): ba/ khyod mi sha mdog gnag la mig 'og nas mig tshugs su lta ba cig tshol cig ces bsgo ba dang / sha tshugs de 'dra ba cig snyed nas/ rgyal pos de'i lag tu gri byin te/ nga'i mig phyung shig ces bsgo
285b2(mdo sde): nas/ des rgyal po'i mig phyung ste/ rgyal po'i lag tu bzhag go/ /rgyal pos mig lag tu bzhag nas 'di skad ces smon lam btab bo/ /bdag gi mig sbyin pa byed pa 'dis mngon par rdzogs par 'tshang
285b3(mdo sde): rgya bar shog shig / gal te mngon par rdzogs par 'tshang rgya na/ bram ze long bas nga'i mig thob ma thag tu mthong bar gyur cig ces smon lam btab ma thag tu rgyal po'i mig thogs pa bram ze'i mig tu
285b4(mdo sde): bcug go/ /de nas mod la mthong bar gyur te/ rgyal po la 'di skad ces gsol to/ /rgyal po'i spyan 'dir mthong bar gyur te/ mthong ba 'dis 'tshal gyis/ ya cig ni mi 'tshal lo zhes gsol to/ /
285b5(mdo sde): rgyal pos bsgo ba/ kho bo'i mig gnyis ka khyod la sbyin par byas pas ya cig bzhag na sngar smras pa dang 'gal lo zhes bsgo nas/ mig ya cig kyang phyung ste/ lag tu blangs nas smon lam sngar bzhin du btab
285b6(mdo sde): bo/ /bram ze'i mig tu bcug nas bram ze'i mig gnyis ka mthong bar gyur to/ /de'i tshe na gnam sa kun g.yos so/ /lha'i pho brang kun yang 'gul zhing ldeg ste/ lha rnams ngo mtshar du gyur nas/ thams
285b7(mdo sde): cad kyang byang chub sems dpas mig gi sbyin pa byas pa mthong nas/ steng gi nam mkha' la lhags te/ lha rdzas kyi me tog dang / spos kyi mchod pa byas nas/ legs so legs so zhes bstod do/ /
285b8(mdo sde): brgya byin yang der 'ongs te/ byang chub sems dpa' la 'di skad ces smras so/ /'di ltar shin tu spyad pa dka' ba 'dis rnam par smin pa'i las ci zhig 'dod/ byang chub sems dpas smras
286a1(mdo sde): pa bdud kyi rgyal po 'am tshangs pa 'am/ brgya byin nam/ rgyal chen bzhi 'am/ 'khor los bsgyur ba'i rgyal po la stsogs te/ khams gsum gyi bde ba 'dod pa ma yin gyis/ bsod
286a2(mdo sde): nams 'dis mngon par byang chub nas/ sems can thams cad mya ngan las 'das pa'i bde ba la 'god pa'i phyir ro/ /brgya byin gyis smras pa/ 'di ltar mig phyung ba sdug bsngal bar gyur na/ 'gyod
286a3(mdo sde): pa 'am khro ba'i sems ma byung ngam/ rgyal pos smras pa/ 'gyod pa yang med do/ /'khro ba'i bag kyang med do/ /brgya byin gyis smras pa/ bdag gis bltas na mig gnyis nas khrag gzag cing mdangs kyang
286a4(mdo sde): 'gyur bzhin du/ 'gyod pa med ces byas pa ni yid ches par dka'o/ /rgyal pos smras pa/ bdag gi mig sbyin pa 'di la 'gyod pa yang med la/ bla na med pa'i byang chub thob par 'gyur zhe na/ bden par
286a5(mdo sde): smra ba 'dis bdag gi mig gnyis sngon bzhin du mthong bar gyur cig ces smras ma thag tu/ mig gnyis kyang sngon bas gsal bar gyur pas/ de'i tshe na lha dang mi thams cad kyang rab tu dga' zhing mgu rangs
286a6(mdo sde): par gyur to/ /de nas rgyal pos bram ze la bsgo ba/ ngas mig sbyin pas khyod kyang mthong bar 'gyur gyi/ nam sangs rgyas na yang khyod la chos kyi mig sbyin par bya'o/ /rin po che 'di dag kyang khyer la
286a7(mdo sde): song ces bsgo'o/ /bram ze mig dang rin po che thob nas phyir yul du phyin pa dang / rgyal po de nyid kyis kyang bsus nas phrad ma thag tu mig thob bam zhes dris so/ /bram zes smras pa/ mig kyang thob
286a8(mdo sde): nas bdag kyang 'di ltar mthong bar gyur to/ /rgyal pos smras pa/ 'on na tshe 'phos sam ma 'phos/ smras pa/ da ltar lha rnams der lhags nas/ smon lam btab pas mig gnyis sngon bas gsal bar gyur
286b1(mdo sde): to/ /rgyal po pa la da bar nas de skad ces smras pa thos nas 'khams te snying gas nas/ tshe 'phos so/ /kun dga' bo de'i tshe de'i dus na/ rgyal po spyan 'byed zhes bya ba de ni da ltar nga yin no/ /pa la da bar
286b2(mdo sde): ni lhas sbyin yin no/ /bram ze mig slong ba de ni da ltar gyi bram ze long ba dgra bcom pa thob pa 'di yin no/ /sngar yang mig byin/ da ltar gyi bar du shes rab kyi mig byin te/ khyod kyi phyir skye ba thams
286b3(mdo sde): cad du dka' ba spyad nas/ mngon par sangs rgyas so/ /khyod kyang 'byung ba'i lam la brtson par gyis shig /bcom ldan 'das kyis de skad ces bka' stsal nas/ 'khor mang po rnams kha cig ni rgyun tu
286b4(mdo sde): zhugs pa dang / lan cig phyir ldog pa dang / phyir mi ldog pa dang / dgra bcom pa thob par gyur to/ /kha cig ni bla na med pa'i byang chub tu sems bskyed do/ /kun dga' bo dang / 'khor mang po rnams
286b5(mdo sde): bcom ldan 'das kyis gsungs pa la rjes su yi rangs nas mngon par dga'o/ /rgyal po mig 'byed kyi le'u ste sum bcu lnga pa'o// // 'di skad bdag gis thos pa'i dus gcig na/ bcom ldan 'das mnyan yod
286b6(mdo sde): na/ rgyal bu rgyal byed kyi 'tshal mgon med zas sbyin gyi kun dga' ra ba na bzhugs so/ /de'i tshe rgyal po gsal rgyal la blon po chen po mkhas pa rig pa dang ldan pa btsan phyug pa zhig yod de/ de'i tshe
286b7(mdo sde): chung ma sems can dang ldan par gyur nas khye'u mtshan dang ldan pa/ byad gzugs legs pa dpe byad zla med pa zhig btsas te/ mtshan mkhan bos te bu bstan pa dang / mtshan mkhan gyis dga' mdangs kyis 'di skad
286b8(mdo sde): ces smras so/ /bu 'di ni bsod nams kyi mtshan dang ldan te/ kun las 'phags par yid gzhungs pa/ mkhas pa'i blo dang ldan no/ /khye'u'i phas de skad smras pa thos nas/ khye'u'i ming ci skad
287a1(mdo sde): gdags shes dris pa dang / mtshan mkhan gyis khye'u 'di mngal du chags nas/ ya mtshan du gyur pa ci yod ces dris so/ /blon pos smras pa khye'u 'di'i ma sngon rang bzhin 'jam zhing des pa ma
287a2(mdo sde): yin pa las/ bu 'di mngal du chags nas lhag par 'jam des so/ /gzhan gyi yon tan dang / legs pa brjod par dga'i/ nyes pa brjod par mi dga'o/ /nyon mongs pas phongs pa la byams shing
287a3(mdo sde): brtse bar gyur to/ /mtshan mkhan gyis smras pa/ 'di bu'i yon tan yin to/ /bu'i ming mi gdung ba zhes btags so/ /de nas gsos bskyed de cher skyes nas/ stobs kyang gyad stobs po che'i
287a4(mdo sde): tshad du phyin te/ gcig pus mi stong thub pa nam mkha' la bya 'phur ba yang mchongs pas zin te/ mgyogs khyad kyang rta dang bang mnyam pas/ bu de la lhag par sdug cing byams par gyur to/ /de'i tshe na
287a5(mdo sde): yul de na bram ze mkhas pa rig pa dang ldan pa mang du thos pa/ gtsug lag la mkhas pa zhig yod de/ bram ze de la slob ma lnga brgya tsam rtag tu rjes su slob po/ /de'i tshe na blon po de dag kyang bu khrid de/
287a6(mdo sde): bram ze la gtad nas slob du bcug go/ /khye'u mi gdung ba slob pa la 'grus pas nyi ma gcig bslabs na/ gzhan lor bslab pa las mkhas te/ ring po ma lon par thams cad khong du chud cing rtogs
287a7(mdo sde): par gyur to/ /slob dpon bram ze des kyang de la lhag par yid rten te/ rtag du 'grogs shing lhan gcig du 'dug pas slob ma gzhan dag kyang de la bsti bstang byed do/ /de'i tshe slob dpon bram ze de'i chung mas khye'u
287a8(mdo sde): de'i byad gzugs bzang zhing legs pa dang / slob pa la yang gzhan bas lhag par mkhas par mthong nas de la chags te yid la bzung yang slob ma rnams dang / mi bral te nyin mtshan 'grogs pas gtam
287b1(mdo sde): bya ba'i skabs med do/ bsam pa ltar ma gyur pas rtag tu yid la gcags par gyur to/ /dus phyi zhig na sbyin bdag gis slob dpon de dang / slob mar bcas su zla ba
287b2(mdo sde): gsum gyi bar du 'tsho ba sbyar nas/ mgron du gnyer to/ /de'i tshe na slob dpon bram ze chung ma dang gnyis 'di skad ces bsgros so/ /kho bo ni slob ma dang bcas su sbyin bdag gis zla ba gsum gyi bar
287b3(mdo sde): du 'tsho ba sbyor ro zhes bos kyis/ da slob ma las gcig cig phyi na las su bskor te/ bzhag pa'i rigs sam zhes chung ma la smras pa dang / chung ma dga' nas bram ze la 'di skad ces smras so/ /khyim
287b4(mdo sde): bdag gi so tshis dang bya ba mang po la shes pa/ mkhas pa ldan pa zhig gis bya dgos pas/ khye'u mi gdung ba yid brtan te phyir bzhag pa'i rigs so zhes smras nas/ bram zes kyang khye'u mi gdung
287b5(mdo sde): ba khyod kyis phyir 'dug la khyim gyi so tshis dang zhal ta byos shig / kho bo ni sbyin bdag gis bos par 'gro'o zhes bsgo'o/ /khye'u mi gdung ba yang slob dpon gyis bsgo ba bzhin du phyir 'dug go/ /
287b6(mdo sde): de'i tshe na slob dpon bram ze slob ma dang bcas te song ba'i 'og tu/ bram ze'i chung ma de rab tu dga' mgu nas shin du byi bdar byas te/ bslu ba'i rnam pas khye'u dang smras kyang mi gdung bas sran btsug ste
287b7(mdo sde): sems ma gyur to/ /de nas 'dod chags kyi sems skyes nas tshig drang por smras te/ kho mo ni khyod la chags kyang sngan cad skabs med do/ /da ni slob dpon yang song nas ched du phyir bzhag pa yin
287b8(mdo sde): gyis/ da ni dben zhing skabs la bab ste/ kho mo'i yid dang sbyor cig ces bsgo'o/ /mi gdung bas smras pa/ bdag ni bram ze yin pas bram ze'i chos kyis slob dpon gyi chung ma dang nyal du mi rung
288a1(mdo sde): ste gal te 'di 'dra ba zhig byas na bram ze ma yin pas bdag shi yang bla'i 'di ni mi phod do zhes smras pa dang / slob dpon gyi chung ma re ba ltar ma gyur pas/ ngo tsha zhing skyengs nas/ mkhon
288a2(mdo sde): du gzung ste dkrugs bya bar bsam nas/ slob dpon phyir 'ongs tu nye ba na/ gos kyang bkral gdong yang spar mos brad nas/ rdul gyi gos shing sma bab pa ltar cang mi smra bar sa la nyal lo/ /
288a3(mdo sde): de nas slob dpon bram ze slar 'ong nas/ khyim du zhugs pa dang / chung ma de 'dra bar 'dug pa mthong nas/ ci'i phyir khyod 'di ltar gyur ces dris pa dang / chung ma mchi ma blags nas dris pa'i chog
288a4(mdo sde): go zhes so/ /slob dpon bram zes ci nyes pa smros shig dang ces nan tan gyis dris pa dang / chung ma ngus te 'di skad ces smras so/ /khyod kyis rtag tu bstod pa'i mi gdung ba de ni/ khyod song ba'i
288a5(mdo sde): 'og tu rtag par kho mo la nyal bar bsgrub ste/ kho mo ma btub pas kho mo'i gos kyang bkral/ gdong la yang rma phyung ba yin te/ khyod la 'di 'dra ba'i slob ma bdog gam/ bram zes de
288a6(mdo sde): skad ces thos nas/ shin tu khros te/ chung ma la 'di skad ces smras so/ /mi gdung ba 'di stobs ni cig pus kyang mi stong yang thub la/ blon po chen po'i bu yin te/ cho rigs btsun pas
288a7(mdo sde): nyes pa zhig byas na yang bags kyis bya dgos so zhes smras nas/ mi gdung ba'i drung du song ste/ ci rigs par snyan pa'i tshig gis spro ba bskyed nas kho bo song ba'i 'og tu las chen po dang nyon ma
288a8(mdo sde): mongs sam zhes gtam dris nas/ 'di skad ces bsgo'o/ /khyod kyis snga phyir kho bo la chu gang gis snying brtse ste/ khyod kyi drin ni rtag tu dran pas/ da ni khyod la gsang ba'i chos gcig pu zhig yod pa
288b1(mdo sde): sngon cad ma bstan pa khyod la bstan gyi/ gal te khyod kyis de bzhin du byas na gdon mi za bar tshangs pa'i lhar skye'o zhes smras so/ /khye'u mi gdung bas pus mo sa la btsug te/ bstan par gsol
288b2(mdo sde): pa dang / mi gdung ba la 'di skad ces bsgo'o/ /khyod nyin zhag bdun gyis dge ba bsrungs te mi stong gi mgo bcad nas sor mo re re zhing blangs nas sor mo stong gis lus kyi phreng ba byas na/ de'i tshe
288b3(mdo sde): tshangs pa'i lha mngon gsum du mthong ste/ tshe 'phos ma thag tu tshangs pa'i lhar skye'o zhes lung bstan to/ /khye'u mi gdung bas slob dpon gyis de skad ces bstan pa thos nas the tsom skyes te/
288b4(mdo sde): slob dpon la 'di skad ces gsol to/ /srog bcad pas tshangs pa'i lhar skye ba ni rigs pa ma lags so/ /slob dpon gyis smras pa/ khyod ci na kho bo'i slob ma yin na ci kho bos bstan
288b5(mdo sde): pa'i man ngag mi nyan tam/ ci ste yid mi ches na khrel ltas yod pa ma yin te/ 'dir ma 'dug par gar dga' bar song shig ces bsgo nas/ gsang sngags kyis btab te/ ral gri gcig
288b6(mdo sde): sa la btsugs te/ sngags kyis btab pas/ khye'u mi gdung ba khros pa'i sems skyes te/ slob dpon gyis khros par rig nas/ ral gri lag du byin nas mi gdung ba ral gri thogs
288b7(mdo sde): nas sgor rgyugs te/ mi phrad dgu bsad nas sor mo bcad de/ lus kyi 'phreng bar btags pas kun gyis sor 'phreng can du btags so/ /kun tu gsod cing zhag bdun du phyin pa'i nyin par sor
288b8(mdo sde): mo dgu brgya dgu bcu rtsa dgu ni rnyed kyi sor mo cig gis bsnan na gsod pa'i grangs kyang stong du tshang ba las/ mi thams cad bros shing gab pas gcig kyang mi rgyu ste/ kun tu btsal kyang ma rnyed de/
289a1(mdo sde): zhag bdun gyi bar du kha zas ma zos pas khye'u'i ma bu la snying brtse nas kha zas skyel du btang na/ thams cad 'jigs pas gcig kyang ma spobs so/ /de nas khye'u'i ma nyid
289a2(mdo sde): kha zas thogs te/ bu'i drung du song ba las rgyang ma nas ma 'ongs pa mthong ba dang / ma'i thog tu rgyugs te/ bsad par gzas pa las/ de la mas sri zhu med par khyod log pas bsam ste/
289a3(mdo sde): mtshams med pa'i las byed cing / ma bsad dam zhes smras pa dang / phyir ma la 'di skad ces smras so/ /bdag ni slob dpon gyis bstan pa bzhin du nyin zhag bdun gyis sor mo stong kha ma skong ste/
289a4(mdo sde): sor mo stong du tshangs na tshangs pa'i lhar skye bas sor mo grangs ma tshang ste/ mi byar mi rung bas da bsad pas dgos so zhes byas pa dang / de la khye'u'i mas 'di ltar gyur na/ kho mo mi bsad par
289a5(mdo sde): sor mo gcod du mi rung ngam zhes bsgo ba'i tshe/ bcom ldan 'das kyis kyang rgyang ma nas 'dul ba'i dus la bab par gzigs shing mkhyen nas/ dge slong zhig tu sprul te/ de phyogs su gshegs
289a6(mdo sde): so/ /sor 'phreng can gyis dge slong mthong ba dang ma gsod par bya ba btang nas/ dge slong gi thog tu mchongs te/ bsad par gzas so/ /sangs rgyas kyis de ltar 'ongs par gzigs nas/
289a7(mdo sde): zhabs kyis dal kyis gshegs kyang / sor 'phreng can mthu stobs gtugs te/ brgyugs kyang ma slebs nas/ rgyang ma nas dge slong khyod cung zad cig sdod cig ces bos so/ /bcom ldan 'das kyis
289a8(mdo sde): rgyang ma nas/ nga ni rtag tu sdod na khyod mi sdod zhes bka' stsal pa dang / sor 'phreng can gyis ji ltar khyod ni sdod la kho bo ni mi sdod ces smras pa dang / bcom ldan 'das kyis 'di skad ces bka' stsal to/ /
289b1(mdo sde): nga'i dbang po rnams ni rtag tu zhi zhing ting nge 'dzin gyi dbang thob pas sdod do/ /khyod ni slob dpon gyis log par bstan te/ sdig pa la yang yid ches pas/ khyod kyis sems kyang bslus te mi sdod
289b2(mdo sde): pas/ nyin mtshan du gsod pa'i las byed de/ sdig pa mtha' med pa'i las byed do/ /sor 'phreng can gyis thos pa tsam gyis sems kyis brtogs shing chud do/ /ral gri sa la bor te rgyang ma nas
289b3(mdo sde): skyabs su gsol lo zhes phyag 'tshal te/ /de nas bcom ldan 'das kyang der gshegs te sangs rgyas kyi skur sprul nas/ 'od zer lhang nge lhan ner mtshan sum bcu rtsa gnyis kyis gsal bar brgyan par bstan to/ /sor 'phreng
289b4(mdo sde): can gyis sangs rgyas kyi sku 'od zer dang mtshan du ldan pa mthong nas/ lus sa la brdab nas nyes pa 'thol zhing 'gyod de/ bcom ldan 'das kyis chos bstan pas chos la chos kyi mig rnam par dag par
289b5(mdo sde): gyur to/ /dad pas rab tu byung bar gsol pa dang / bcom ldan 'das kyis legs par 'ongs ngo zhes bka' stsal pas/ skra dang kha spu rang byi ste dge slong du gyur to/ /de la bcom ldan 'das kyis ci rigs
289b6(mdo sde): pa'i chos bstan pas sems kyi dri ma kun zad nas dgra bcom par gyur to/ bcom ldan 'das kyis rgyal bu rgyal byed kyi tshal du khrid do/ /de'i tshe yul de na gnas pa'i mi la stsogs pa'i srog chags thams
289b7(mdo sde): cad sor 'phreng can gyi ming thos pa tsam gyis mi skrag pa med do/ mi dang srog chags sbrum ma rnams kyang skrag nas bu btsa' ba'i thabs mi thub bo/ /de'i tshe bal lang mo zhig bu mi phyin pa dang / bcom ldan
289b8(mdo sde): 'das kyis sor 'phreng can la bka' stsal pa/ khyod bal lang mo'i drung du song la bdag thog ma skyes nas da tsam gyi bar du mi cig kyang ma bsad do zhes bden pa'i tshig spros shig ces bka' stsal pa dang /
290a1(mdo sde): sor 'phreng can gyis bcom ldan 'das la 'di skad ces gsol to/ /bdag gi mi yang mang du bkum na de skad ces ma bkum zhes bgyi/ bcom ldan 'das kyis bka' stsal pa/ khyod
290a2(mdo sde): ni 'phags pa'i chos la skyes ma thag pa zhes bya'o/ /de nas sor 'phreng can gos tshags bcos te/ bcom ldan 'das kyis bka' stsal pa bzhin du ban lang mo'i drung du song ste de skad ces smras pas/
290a3(mdo sde): bde bar btsas nas sor 'phreng can yang phyir gnas su 'ongs ngo / /rgyal po gsal rgyal dpung gi tshogs dang bcas te/ ser 'phreng can 'dzin du chas pa las/ dpung gi tshogs 'gro ba'i
290a4(mdo sde): lam rgyal bu rgyal byed kyi tshal kyi drung du byung bas/ rgyal bu rgyal byed kyi tshal na dge slong lus thung la mi sdug pa dbyangs rab tu snyan pa zhig yod de/ gtsug lag khang na dbyangs byed par
290a5(mdo sde): dpung gi tshogs kyis thos nas/ skyo mi shes pa tsam du nyan 'dod de/ glang po che dang rta yang rna ba btud nas 'gror mi btub par nyan to/ /rgyal po ya mtshan can du gyur te ci'i phyir glang po
290a6(mdo sde): che dang rta la stsogs pa 'gror mi btub zhes smras pa dang / dbyangs snyan pa nyan 'dod pa'i phyir 'gro mi btub po zhes gsol to/ /rgyal pos smras pa/ dud 'gro'i skye gnas su skye ba yang 'di
290a7(mdo sde): ltar chos nyan par dga' na/ bdag mi'i nang du skye ba lta ci smros ste/ skad cig nyan par bya'o zhes rgyal bu rgyal byed kyi tshal du song nas/ glang po che'i shing rta las babs te ral gri yang bkrol/
290a8(mdo sde): gdugs kyang bzhag nas bcom ldan 'das gang na bzhugs pa'i spyan sngar song ste phyin pa dang / spyi bos phyag 'tshal te/ bcom ldan 'das la 'di skad ces gsol to/ /dge slong dbyangs
290b1(mdo sde): snyan pa de su lags/ bltas bar 'tshal te/ kar sha pa ni stong phrag bzhi bcu zhig kyang 'bul lo zhes gsol pa dang / bcom ldan 'das kyis 'di skad ces bka' stsal to/ /sngar sbyin pa
290b2(mdo sde): byin pa'i 'og du phrad par bya'o/ /gal te sngar phrad na kar sha pa ni gcig kyang sbyin mi 'dod par gyur to/ /de nas rgyal po de dang dge slong de phrad nas/ ha cang mi sdug la thung ches pas/ kar sha pa ni
290b3(mdo sde): cig tsam yang sbyin pa'i sems ma skyes te/ rgyal pos pus mo sa la btsugs nas/ bcom ldan 'das la 'di skad ces gsol to/ /dge slong 'di'i lus shin du mi sdug cing thung
290b4(mdo sde): la/ dbyangs shin du snyan pa 'di sngon las ci zhig bgyis na/ 'di lta bu'i rnam par smin pa thob par gyur/ bcom ldan 'das kyis bka' stsal pa/ legs par nyon la yid la zung shig
290b5(mdo sde): dang bstan par bya'o/ /sngon 'das pa'i dus na sangs rgyas 'od srung zhes bya ba 'jig rten du gshegs te/ sems can kyi don mdzad nas mya ngan las 'das pa'i 'og tu rgyal po kr-i kri pyi zhes bya bas ring
290b6(mdo sde): bsrel bsdus te/ mchod rten brtsigs par byas pa las/ klu'i rgyal po bzhi zhig mir sprul te/ rgyal po'i drung du lhags nas/ ring bsrel gyi mchod rten brtsigs pa 'di rin po che las bgyi 'am/
290b7(mdo sde): sa las bgyi zhes gsol te rgyal pos smras pa/ mchod rten ni rin po ches brtsigs dgos na/ rin po che mang po med pas sa la bya dgos so/ /gru bzhi ngos cig kyang dpag tshad lngar phyin pa dang /
290b8(mdo sde): 'phang du dpag tshad nyi shu lnga pa kun tu snang bar brtsigs dgos so/ /klu'i rgyal po de bzhis rgyal po la 'di skad ces smras so/ /bdag cag bzhi ni klu'i rgyal po yin te/ rgyal po mchod rten byed pas
291a1(mdo sde): bdag cag kyang rin po che btang snyam mo/ /rgyal pos de skad ces smras pa thos nas rab tu dga' mgu rangs te/ 'di ltar bstabs pa legs so zhes smras pa dang / klu rnams kyis
291a2(mdo sde): kyang 'di skad ces gsol to/ /grong khyer ngos bzhi'i phyi rol na/ chu mig chen po bzhi zhig yod de/ shar phyogs kyi logs kyi chu mig la bcus te/ phag gu byas na thams cad bai dUr+ya sngon
291a3(mdo sde): por 'gyur ro/ /lho phyogs kyi chu mig la chu bcus te phag gu byas na thams cad gser du 'gyur ro/ /nub phyogs kyi chu mig la bcus nas phag gu byas na thams cad dngul du 'gyur ro/ /
291a4(mdo sde): byang phyogs kyi chu mig la bcus te/ phag gu byas na thams cad shel dkar por 'gyur ro zhes smras te/ rgyal pos de skad ces smras pa thos nas/ lhag par dga' mgu rangs te/ ngos
291a5(mdo sde): bzhi'i lag dpon re re bsgos nas/ ngos re re byed du bcug pa las/ ngos gsum gyi lag dpon gyis mchod rten nyid du zin pa na/ ngos cig gi lag dpon gyis le lo byas pas zin du mi nye ste/
291a6(mdo sde): rgyal po nyid mchod rten byed pa la ltar 'ongs te/ le lo byas pa de la khyod kyis legs par ma byas pas ma zin te/ chad pas gcod do zhes bsgo ba dang / mi de rgyal po la khros nas/ 'di lta bu'i
291a7(mdo sde): mchod rten ha cang yang ches pas 'di nam yang mi zin to zhes gsol to/ /de nas rgyal pos nan thur bskyed pas kun gyis nyin mtshan la brtson 'grus byas nas/ dus gcig du gcig char zin to/ /mchod
291a8(mdo sde): rten ngo mtshar du mthong la rin po che rnams mtsher zhing dbyibs kyang lhag par legs pas/ ngos dpon khros pa de yang shin du dga' nas/ sngar nyes pa rnams 'gyod cing bshags te/ gser gyi dril bu gcig
291b1(mdo sde): mchod rten gyi rtse mo la btags nas 'di skad ces smon lam btabo/ /bdag gang nas gang du skyes kyang sgra skad shin tu snyan pa dang / 'gro ba thams cad kyis thos na des dga' bar shog shig ma 'ongs
291b2(mdo sde): pa'i dus na sangs rgyas shAg kya thub pa dang phrad de/ 'khor ba las rnam par grol bar shog shig ces smon lam btab bo/ /rgyal po chen po de'i tshe de'i dus na ngos cig gi lag dpon mchod rten ha cang yang
291b3(mdo sde): ches so zhes khros pa de ni dge slong 'di yin te/ de'i tshe na khros bzhin mchod rten ha cang ches so zhes smras pa tsam gyis/ rtag tu lus thung la mi sdug par gyur to/ /phyis dga' ba'i sems kyis
291b4(mdo sde): gser gyi dril bu phul nas mchod rten la btags te sgra skad snyan pa dang / nga dang phrad par shog shig ces smon lam btab pas skye ba lnga brgya'i bar du sgra skad rab tu snyan te/ nged dang phrad nas rnam par grol ba
291b5(mdo sde): thob par gyur to/ /rgyal pos de skad ces gsungs pa thos nas/ phyir 'gro bar chas pa las/ bcom ldan 'das kyis rgyal po khyod gar 'gro zhes bka' stsal pa dang / rgyal pos bcom ldan 'das la
291b6(mdo sde): 'di skad ces gsol to/ /yul 'di na dgra ma rung pa sor 'phreng can zhes bya ba mi kun bsad nas ma 'ongs par gnod par bgyid pas/ bdag cag de la nam rgol du mchi'o/ /bcom ldan 'das kyis
291b7(mdo sde): bka' stsal pa/ sor 'phreng can 'di da ltar ni grog sbur yang mi gsod na/ gzhan gsod pa lta smos kyang ci dgos/ rgyal po da tsam bcom ldan 'das kyis ma btul lam snyam bsam pa dang /
291b8(mdo sde): bcom ldan 'das kyis rgyal po la 'di skad ces bka' stsal to/ /sor 'phreng can 'di da ltar rab tu byung nas dgra bcom ste/ nyes pa'i skyon thams cad zad nas/ da lta gnas khang na 'dug go/ /rgyal po
292a1(mdo sde): de dang phrad par 'dod na 'di dang phrad do zhes bka' stsal te/ sor 'phreng can gyi gnas khang du btang ngo / /sor 'phreng can gyi gnas khang gi sgor phyin nas/ dge slong sor 'phreng can gnas khang gi
292a2(mdo sde): nang na lud pa lu ba'i sgra byung ba thos pa tsam gyis/ sngar mi mang po bsad par dran te/ 'jigs skrag nas 'khams te sa la 'gyel to/ /de nas ring zhig lon pa dang phyir langs te/ bcom ldan 'das gang na ba
292a3(mdo sde): der song nas ci ltar lags pa/ bcom ldan 'das la gsol pa dang / bcom ldan 'das kyis rgyal po chen po la 'di skad ces bka' stsal to/ /rgyal po chen po legs par nyon cig dang / sngon 'das
292a4(mdo sde): pa'i dus na 'dzam bu'i gling 'dir yul bA ra na se zhes bya ba na/ bya shin tu gdug pa zhig yod de/ zas su srin bu gdug pa 'ba' zhig za'o/ /lus kyang shin tu gdug pas reg par nyer yang mi
292a5(mdo sde): bzod do/ /gar 'phur gar 'gro ba'i 'og tu sems can yod pa kun kyang dogs sa la lhung shing kun skrag par gyur to/ /de'i tshe bya gdug pa de tshal zhig gi nang na phyin nas shing khar 'dug ste/ skad phyung
292a6(mdo sde): ste de'i tshe shing de'i drung na/ glang po che'i rgyal po zhig yod de/ bya gdug pa'i skad thos pa tsam gyis 'khams nas sa la 'gyel to/ /rgyal po chen po de'i tshe de'i dus na bya gdug pa de ni da ltar gyi sor
292a7(mdo sde): 'phreng can yin no/ /glang po che'i rgyal po de ni rgyal po nyid yin no/ /bcom ldan 'das sor 'phreng can 'di ni khro gtum pas sems can de snyed cig bsad de/ bcom ldan 'das kyis dge ba la
292a8(mdo sde): bzhag / bcom ldan 'das kyis bka' stsal pa/ rgyal po chen po dge slong sor 'phreng can 'di da ltar dus 'ba' shig na mi mang po bsad de/ ngas btul bar ma zad de/ sngon 'das pa'i dus na yang
292b1(mdo sde): sor 'phreng can gyis mi 'di dag kun bsad pa las kun ngas btul te/ dge ba sems par gyur to/ /rgyal pos yang gsol pa/ bcom ldan 'das sngon 'das pa'i dus na yang 'di dag bsad pa dang /
292b2(mdo sde): bcom ldan 'das kyis gdug pa'i dngos po rnam par phye ste bstan du gsol zhes gsol pa dang / bcom ldan 'das kyis bka' stsal pa/ sngon 'das pa'i dus na bskal pa grangs med pa'i pha rol na/
292b3(mdo sde): 'dzam bu'i gling 'dir yul bA ra na se zhes bya ba na/ rgyal po ba la ma dar zhes bya ba zhig byung ngo / /de'i tshe rgyal po'i dpung rnam bzhi dang bcas te/ tshal gyi nang du rtser song song ba las/ ri dgas dang
292b4(mdo sde): phrad de ri dgas gi phyi bzhin rgyugs rgyugs pa las/ rgyal po cig pu 'khor bral te tshal stug por phyin nas/ de'i tshe rgyal po de ngal nas rta las babs te/ 'dug pa las tshal stug po'i nang na seng ge
292b5(mdo sde): mo zhig gnas pa dang / 'dod chags kyis nyen nas song song ba las tshal gyi nang na rgyal po gcig pu 'dug pa dang phrad nas/ seng ge mo lhag par 'dod chags skyes te/ rgyal po la bsnyen nas mjug ma gtegs
292b6(mdo sde): te snyogs so/ /rgyal pos kyang 'dod chags skyes par rig nas 'di snyam du bsamaso/ /'di gcan zan khro bo yin te/ bdag bsad pa'i mthu yang yod pas/ gal te yid bzhin du ma byas na bdag gi
292b7(mdo sde): srog la 'bab bo snyams nas/ skrag bzhin du seng ge mo la 'dod chags spyad do/ /de nas seng ge mo phyir song ba'i 'og tu g.yog rnams kyis rgyal po bsrungs te pho brang du khrid do/ /de'i tshe seng ge mo de
292b8(mdo sde): sbrum par gyur te/ zla ba tshang nas bu zhig byung na/ lus gzugs thams cad mi dang 'dra ste/ rkang pa 'ba' shig khra bor 'dug go/ /seng ge mos kyang rgyal po'i bu yin par dran nas rgyab du bkal te/
293a1(mdo sde): rgyal po'i thad du bskyal lo/ /rgyal pos kyang bdag gi bu yin par shes te/ gsos bskyed de de'i rkang pa bkra ba'i phyir ming yang rkang bkrar btags so/ /gsos bskyed de tshad du skyes pa dang / shin tu
293a2(mdo sde): dpa' zhing rdul phod par skyes so/ /rgyal po tshe 'phos pa'i 'og tu rgyal po'i dbang thob nas/ btsun mo gnyis blangs so btsun mo gcig ni rgyal rigs so/ /gcig ni bram ze'i rigs so/ /phyis rkang bkra de
293a3(mdo sde): skyed mos tshal du 'chag du song nas/ btsun mo gnyis la 'di skad ces bsgo'o/ /btsun mo khyod gnyis gang nga'i phyir bzhin mgyogs par 'ong ste/ gang sngar brad par de la nyi ma gcig gi bar du rtse dga' zhing yongs
293a4(mdo sde): su spyad do/ /gang phyir 'ong ba de ni nga dang phrad du mi btub ces bsgo na/ rgyal po de song ba'i 'og tu btsun mo gnyis kyang rgyan gyis brgyan te/ bzhon pa bshams nas dus cig tu chas so/ /lam gyi bar du na lha'i
293a5(mdo sde): rten zhig yod pa la btsun mo bram ze'i rigs can bzhon pa babs te/ phyag byas te myur du song ba las phyis par gyur to/ /de nas rgyal pos kyang sngar byas pa bzhin du ma bsten to/ /de nas btsun mo de zhe sdang
293a6(mdo sde): skyes te lha la khros te/ bdag ni khyod la phyag 'tshal ba'i bar du phyis nas rgyal pos ma dad do/ /gal te lha khyod la mthu zhig yod yang dag na ci'i phyir nga'i mgon dang bskyabs mi byed ces shin tu khros rngam nas/
293a7(mdo sde): yid la 'di snyam du gnod pa bya bar bsams so/ /rgyal po de phyir pho brang du 'ong nas/ btsun mos 'di skad ces gsol to/ /bdag nyi ma gcig ci dga' bar bgyid du gnang bar dbang bskur cig byas pa dang /
293a8(mdo sde): rgyal pos kyang de bzhin du gnang ngo zhes bsgo ba dang / mi mang po bzlog ste lha'i rten bcom nas sa ya bsnyoms so/ /de nas lha rten bsrung ba'i lha de shin tu mi dga' ste/ 'khrugs nas/ rgyal po la
293b1(mdo sde): gnod par bya bar bsams te/ pho brang gi nang na song ba las pho brang srung ba'i lha des nang du ma btang ngo / /de'i tshe na drang srong gcig drang srong lhags pa zhes bya ba la gnas te/ rgyal po rkang bkra des drang srong
293b2(mdo sde): de la mchod pa byas pas nyin cig bzhin du nam mkha' la 'phur zhing pho brang du 'ongs te/ zas bzang po ni mi 'dod kyis/ zas tha mal pa tsam zos nas phyir 'gro'o/ /nyi ma gcig drang srong de mi
293b3(mdo sde): 'ong bar lha des shes pas/ drang srong gi lus su sprul te/ pho brang gi nang du 'gro bar bsam pa las/ pho brang bsrung ba'i lhas shes nas nang du ma btang ba dang / sgo nas bos te nang du 'ongs du mi ster ro
293b4(mdo sde): zhes byas pa dang / rgyal pos drang srong phyi rol nas 'bod pa myur du nang du thong shig ces bka' stsal pa dang / pho brang bsrungs ba'i lhas kyang rgyal po'i bka' bzhin du ma bkag ste nang du btang ngo / /nang du 'ongs
293b5(mdo sde): pa dang drang srong gi stan las 'dug nas/ rgyal pos kyang rtag tu kha zas ci za ba tsam du sbyar te phul lo/ /de'i tshe na drang srong sprul pa des kha zas zar ma btub nas/ rgyal po la 'di skad ces smras so/ /
293b6(mdo sde): kha zas 'di ni ngan ches kyi sha dang nya ni za'o zhes smras pa dang / rgyal pos kyang 'di skad ces smras so/ /drang srong chen po snga cad kyang kha zas tha mal pa za bas na sha dang nya ma sbyar ba yin no/ /drang srong sprul pas smras
293b7(mdo sde): pa/ da phyi cad ni kha zas ngan pa 'di dag mi 'dod kyis sha dang nya sbyor cig ces smras nas song ngo / /de nas rgyal pos kyang drang srong sprul pas smras pa bzhin du sha dang nya sbyar nas/ phyi de nyin drang srong rnying pa 'ong ba la phul
293b8(mdo sde): lo/ /drang srong de zhe sdang skyes te rgyal po la khros pa dang / rgyal pos kyang drang srong la 'di skad ces smras so/ /drang srong chen po khar tshang 'ong ba na kha zas 'di lta bu sbyor cig ma bsgo 'am drang srong gis smras pa/
294a1(mdo sde): khar tsang na bas nyi ma cig zan bcad de ma 'ongs pa yin na/ de skad ces sus bsgo/ khyod kyis nga la brnyas pas 'di lta bur byas pa yin gyis/ rgyal po khyod lo bcu gnyis kyi bar du mi sha 'ba'
294a2(mdo sde): zhig za bar gyur cig ces smras nas song ngo / /de nas nyin cig rgyal po'i g.yos mkhas gyis sha ma 'byor nas 'phral du sha gzhan ma rnyed de/ byis pa'i ro zhig dang phrad nas/ sha yang rung ngo snyam bsams nas
294a3(mdo sde): mgo dang rkang lag bcad de g.yos su byas te/ spos sna tshogs kyis btab nas rgyal po la byin no/ /rgyal pos kyang sha de zos nas sngon gyi sha bas lhag par zhim po g.yos mkhan la snga cad kyi sha 'di lta bu ro
294a4(mdo sde): med do/ /sha 'di ni lhag par zhim na ci'i sha zhes dris pa dang / g.yos mkhan skrag nas lto ba sa la phab ste/ rgyal po la 'di skad ces gsol to/ /gal te rgyal pos gyod mi rmo na drang por gsol lo zhes smras
294a5(mdo sde): pa dang / rgyal pos kyang khyod kyis drang por smros dang / gyod mi rmo'o zhes bsgo'o/ /g.yos mkhan gyis smras pa/ bdag cag 'phral brtad pas sha gzhan ni ma rnyed de/ byis pa chung ngu 'gum pa'i ro zhig
294a6(mdo sde): rnyed de de g.yos su bgyis te gsol ba las rgyal pos mkhyen par gyur to/ /rgyal pos bsgo ba sha 'di lhag par zhim gyi da phyin cad sha 'di lta bu rtag tu sbyor cig ces bsgo ba dang / g.yos mkhan gyis 'di skad
294a7(mdo sde): ces gsol to/ /sngar ni byis pa gum pa'i ro zhig rnyed de g.yos su bgyis pa lags kyis/ 'di las ni mi rnyed do zhes gsol to/ /rgyal pos kyang bsgo ba da phyin cad khyod kyis gsang thub cing gzhan gyis
294a8(mdo sde): ma tshor bar long shig dang / nga la dbang yod zhes bsgo'o/ /g.yos mkhan gyis kyang rgyal pos bsgo ba bzhin du mtshan mo gsang ste brkus nas/ sang de nyid bzhin du g.yos su byas so/ /de'i tshe na grong khyer
294b1(mdo sde): de'i mi dag phal cher cho nges 'debs so/ /bu stor ro zhes gcig nas gcig tu bsgrags te/ ci'i phyir 'di ltar gyur ces blon po rnams 'dus te bgros nas/ mtshan mo lam srang mdor mel tshe byas
294b2(mdo sde): te/ bltas na rgyal po'i g.yos mkhan gyis bu chung ngu rnams brkus pa zin nas/ bcings te rgyal po'i spyan sngar khrid nas snga phyi bu 'di snyed cig stor ro zhes gsol pa dang / rgyal pos cang mi smra ba
294b3(mdo sde): gyur to/ /de bzhin du lan gsum gyi bar du gsol kyang cang mi smra ba las/ bdag cag gis nyes pa byed byed pa zin te/ nyes par mngon na zhal che bcad pa'i rigs so/ mi smra ba'i mi rigs zhes
294b4(mdo sde): gsol pa dang / rgyal pos ngas bsgo ba yin zhes smras so/ /de nas blon po rnams mi dga' te/ mkhon du bzung nas so sor song ngo / /phyi rol tu phyin pa dang / gcig la gcig 'di skad ces smras so/ /
294b5(mdo sde): rgyal po ni bdag cag la stsogs pa'i bu kun zos pa'i dgra yin te/ mi sha za ba'i rgyal po dang lhan gcig tu srid gcig tu byar mi rung gis gnod par gyur pa'i dgra 'di lta bu ni med par bya ba'i rigs so zhes thams
294b6(mdo sde): cad gros mthun par rgyal po bsad par gros byas so/ /grong khyer de'i phyi rol tu skyed mos tshal zhig yod de/ der rdzing bu zhig yod pa'i nang na rgyal po nyin cig bzhin du khrus byed du 'gro ba la/ blon po rnams
294b7(mdo sde): kyis skyed mos tshal gyi nang du dpung gi tshogs sbas nas/ rgyal po rdzing bur khrus byed pa na dpung gi tshogs mang pos bskor de bzung nas/ bsad par byas pa las/ rgyal po de skrag nas dpung gi tshogs de la 'di
294b8(mdo sde): skad ces smras so/ /ci'i phyir khyod kyis nga bskor te 'dzin du 'ong zhes byas pa dang / blon po rnams kyis rgyal po la 'di skad ces smras so/ /rgyal po zhes bya ba ni 'bangs mang po gso ba yin no/ rgyal pos 'bangs
295a1(mdo sde): kyi bu kun zos pas 'bangs thams cad gnas med par gyur te/ sdug bsngal mi bzod pas da rgyal po khyod bsad do/ /rgyal pos smras pa/ 'di ltar byas pa nga ni nyes mod kyi da phyi cad
295a2(mdo sde): 'di ltar mi bya bas/ 'di'i tshe btang du rung ngam mi rung zhes bsgo ba dang / blon po rnams kyis de la 'di skad ces smras so/ /gal te gnam la kha ba nag po bab pa 'am/ khyod kyi mgo la sbrul nag po skyes
295a3(mdo sde): kyang btang ba med kyis da ma smra shig / rgyal po rkang bkras kyang blon pos smras pa'i tshig thos nas/ da ni gdon mi za bar srog 'bul lo snyam ste yang blon po rnams la 'di skad ces smras so/ /da ni khyod kyis
295a4(mdo sde): bsad par chad na/ skad cig kho na zhig kho bo bde bar sems su chug la/ gdod sod cig ces bsgo'o/ /de nas blon pos yang cung zad de bsdad de semasu bcug pa dang / rgyal po des yid la 'di snyam du yi
295a5(mdo sde): dam bcas so/ /bdag gi sngan cad dge ba ci byas pa dang / rgyal po'i srid chos bzhin byas pa dang / drang srong la sbyin pa byas pa'i bsod nams ci yod pa thams cad kyi mthus/ bdag nam mkha' la 'phur ba'i
295a6(mdo sde): srin por gyur cig ces bsngos te/ de skad ces smras nas/ bsngos ma thag tu srin por gyur te/ steng gi nam mkha' la 'phags nas blon po rnams la 'di skad ces smras so/ /khyod kyi mthus bsdos te nga la
295a7(mdo sde): gsad par byas kyang nga'i bsod nams kyis rang sos par gyur te/ da phyin cad ni khyod bzod par byos shig /khyod kyi chung ma dang bu sdug cing 'phangs pa thams cad bza' bar bya'o zhes smras nas/ 'phur te ri
295a8(mdo sde): la babs nas phyin cad mi'i nang du mi za bar gyur to/ /mi mang po yang 'jigs skrag nas rtag tu bros shing gab par gyur to/ /de nas srin po mi la za zhing srin po mang du bsdong nas 'khor dang g.yog kyang mang
295b1(mdo sde): bar gyur to/ srin po'i 'khor rnams kyis srin po rkang bkra la 'di skad ces gsol to/ /bdag cag ni khyod kyi 'khor dang g.yog du gyur na/ bdag cag la ston mo chen mo byin cig ces gsol pa dang / srin po
295b2(mdo sde): rkang bkras kyang de bzhin du gnang nas/ rgyal po lnga brgya bsad de ston mo bya bar bsgros nas song song nas rgyal po blangs te brag phug du bcug go/ /bzhi brgya dgu bcu rtsa dgu ni rnyed de/ rgyal po cig ma tshang ba la
295b3(mdo sde): rgyal po de dag brag phug na gcig la cig 'di skad ces smras so/ /bdag cag ni 'phang ste skyabasu gyur pa yang med de/ gal te su ta so ma stobs dang ldan pa de 'dir 'ongs na bdag cag thar kyang srid kyis su ta so
295b4(mdo sde): ma 'dir 'ongs par srin po la gsol bar bya'o zhes bgros nas/ srin po'i rgyal po la 'di skad ces gsol to/ /rgyal po khyod kyi ston mo byed na/ bdag cag mi'i rgyal po 'ba' zhig bsad de ston mo byas pas
295b5(mdo sde): ston mo bzang por mi 'gyur gyis/ su ta so ma zhes bya ba yon tan chen po dang ldan te/ de rnyed na gdod ston mo chen por 'gyur ro zhes gsol pa dang srin po'i rgyal pos 'di ni ci dga' zhes smras pa dang / nam mkha'
295b6(mdo sde): la phur te su ta so ma len du song ngo / /de'i tshe na su ta so ma bu mo gzhon nu dang grong khyer gyi phyi rol tu khrus byed du 'gro ba las/ lam du bram ze slong ba zhig dang phrad de/ sbyin par byas nas bram ze la 'di skad
295b7(mdo sde): ces smras so/ /bdag khrus zhig byed du 'gro/ da phyir log nas sbyin par bya'o zhes smras nas/ khrus byed du song ba las khrus byed pa na srin po'i rgyal po 'ongs te brag phug du khyer ro/ /de'i tshe su ta so ma mi dga'
295b8(mdo sde): ste/ ngus pa dang rkang bkras 'di skad ces smras so/ /khyod ni gzhan pas lhag par yon tan dang ldan pa'i mchog go zhe na/ skyes bu chen po ni cis kyang mi skrag pa yin na/ ci'i phyir mi dga' ste/ byis pa chung ngu ltar
296a1(mdo sde): ngu zhes smras so/ /su ta so mas srin po la smras pa/ bdag ni lus la chags shing / srin pos 'jigs pas mi dga' ba ma yin gyis/ bdag thog ma nas brdzun du smra ba ma myong na/ da ci khrus la
296a2(mdo sde): 'gro ba'i lam du bram ze slong ba zhig dang phrad de bdag gis kyang khrus byas nas phyir log ste sbyin pa sbyin no zhes smras nas/ khrus byed du song ba las rgyal po khyod kyis bdag 'dir khyer te 'ongs pas/ bdag gis
296a3(mdo sde): brdzun du smras so snyam ste mi dga'o/ /lus dang srog la chags pa ni ma yin te/ rgyal po khyod bdag la thugs brtse ba'i phyir zhag bdun zhig bshol te/ bram ze de la sbyin pa byas nas phyir yang 'gum du mchi'o zhes
296a4(mdo sde): gsol to/ /srin pos smras pa/ khyod da btang na phyir 'ong du btub bam/ smras pa gal te ma 'ong na yang khyod la blangs pa'i mthu yod do zhes smras nas/ phyir btang ngo su ta so ma phyir khyim du phyin tsam na/
296a5(mdo sde): bram ze de yang da dung 'dug ste rab tu dga' nas/ bram ze la sbyin pa sbyin no/ /bram ze des kyang su ta so ma ring por mi thogs par srog dang bral bar 'gro bas phyir yul la chags na mi dga' bar shes nas/ de la
296a6(mdo sde): tshigs su bcad de smras pa/ bskal pa'i mtha' la thug pa na/ /gnam dang klung yang rab 'bar ste/ /ri rab lhun po rgya mtsho yang / /thams cad thal ba rdul du 'gyur/ /lha dang klu dang lha ma yin/ /thams cad
296a7(mdo sde): 'jig cing nyam nyes te/ /gnam dang sa yang med 'gyur na/ /rgyal po'i srid lta zhig ga la rtag /skyes rga na dang 'chi ba yi/ /'khor ba'i mtha' ni zad mi shes/ /re shig 'dod pa ma grub na/ /mya ngan gyis ni gnod par
296a8(mdo sde): 'gyur/ /'dod pa skyon du rab che ste/ /nyes pa gzhan nas 'ong ba min/ /khams gsum sdug bsngal bcas pa na/ /yul srid yid brtan rung re rkan/ /yod pa ye nas med pa ste/ /rgyu dang rkyen kyis 'grub par
296b1(mdo sde): 'gyur/ /dar ba yod na rgud pa yod/ /bden pa nges par rdzun 'gyur ro/ /so so'i skye bo mtha' thog dag /sgyu ma la ni kun gnas te/ /khams gsum ci ltar stong bzhin du/ /yul gyi srid kyi de
296b2(mdo sde): bzhin no/ /rnam par shes pa gzugs med do/ /gdug pa'i sbrul bzhi la gnas pa ste/ /ma rig pa las skyes pa la/ /bde ba'i gnas su kun 'dzin to/ /gzugs la rtag pa'i bdag med de/ /sems
296b3(mdo sde): la rtag pa'i khyim yod med/ /lus dang sems kyang bral gyur na/ /yul srid lta zhig yod re rkan/ /de'i tshe su ta so mas tshigs su bcad de smras pa thos nas/ don yid la bsam pa bzhin du dga' ste/ rgyal tshab
296b4(mdo sde): rgyal por bcug nas/ blon po rnams la phyi phyag byas te/ 'thams pa bzhin du phyir 'gro bar byas pa las/ blon po rnams kyis 'di skad ces gsol to/ /rgyal po rkang bkras ma bsnyengs shig bdag cag gis bsams na/
296b5(mdo sde): rgyal po sku bsrung ba'i slad du lcags kyi khang pa byas pa'i nang du rgyal po bzhugs na/ rkang bkra dpa' mod kye/ ci 'gyir yang ma mchis so/ /rgyal pos blon po rnams dang mi mang po rnams la bsgo ba/ mi ci skyes pa
296b6(mdo sde): la brdzun mi zer ba'i khrel ltas dgos te/ brdzun du smra na gson kyang dga' ba ma yin pas/ thog ma 'thams pa bzhin du tshe 'phos kyang bla'i/ brdzun smras te gson par mi 'dod do zhes khrel ltas byas pa'i legs pa
296b7(mdo sde): rnam pa sna tshogs dang / brdzun du smra ba'i skyon mang po smras pa dang / blon po rnams kyang mya ngan gyis brnangs te/ tshig med par gyur to/ /thams cad kyis rgyal po bskyal nas/ thams cad kyis cho nges btab te/ brgyal zhing
296b8(mdo sde): 'khams par gyur to/ /su ta so ma lam du zhugs te song ba'i tshe/ srin po rkang bkras kyang su ta so ma 'dir 'ongs pa'i dus yin no snyam bsams nas/ ri'i rtse mor byung ste bltas pa dang / su ta so ma lam du rgyang ma
297a1(mdo sde): nas srog 'dor du 'ong ba mthong ngo / /de nas nye bar 'ongs te bltas na sngon pas kyang lhag par dga' ba'i mdangs yod pas srin pos rgyal po la 'di skad ces gsol to/ /srog 'dor ba lta bdag la
297a2(mdo sde): dga' ba ci zhig yod na/ khyod 'tshe ba gtong ba las srog kyang mi 'phongs sam/ khyod yul du phyin nas phan pa'i don ci zhig rnyed na 'di ltar dga' zhes dris so/ /su ta so mas smras pa/ rgyal po chen po khyod kyis
297a3(mdo sde): thugs dpag mdzad de/ bdag gi 'tsho ba yun ring du bshol nas bdag gi sngar dam bcas pa las ma 'gal te/ sbyin pa chen po yang byin/ dam pa'i chos kyang thos nas yid la gcags te/ bsam pa grub pas
297a4(mdo sde): 'dir srog btang yang gson pa bas dga'o zhes smras so/ /rgyal po rkang bkras smras pa/ khyod kyis chos ci zhig thos pa kho bo la yang smros shig ces bsgo ba dang / su ta so mas tshigs su bcad pa ci skad thos pa yang
297a5(mdo sde): smras/ de ma yin pa yang gzhan yang gsod pa'i las kha na ma tho ba'i sdig pa dang / mi dge ba'i las rnam par smin pa yang thabs mkhas pas rgya cher smras so/ /srog mi gcod pa'i yon tan dang / bsod nams
297a6(mdo sde): rgya chen po dang / byams pa'i sems kyang rgyas par bstan pa dang / srin po rkang bkra rab tu dga' rangs te/ spyi bos phyag 'tshal nas/ bstan pa bzhin du phyin cad srog bcad pa spangs nas/ rgyal bu brag
297a7(mdo sde): phug du bcug pa rnams kyang so so'i yul du bskyal lo/ /de nas su ta so mas dpung gi tshogs bshams nas rgyal po rkang bkra bsus nas phyir yang rgyal por bcug go/ /de drang srong gis dmod pa bor ba'i lo
297a8(mdo sde): bcu gnyis kyang tshang bas/ de phyin cad mi sha yang mi za ste/ sngon bzhin du rgyal po byas so/ /rgyal po chen po de'i tshe de'i dus na/ su ta so ma ni da ltar nga yin no/ /rgyal po rkang bkra de ni da ltar sor 'phreng can
297b1(mdo sde): yin no/ /de'i tshe rkang bkras lo bcu gnyis kyi bar du mi zos pa rnams ni/ sor 'phreng can gyis bsad pa'i mi rnams yin no/ /mi 'di dag kyang gang dang gang du skye bar rtag tu sor 'phreng can gyis bsad par
297b2(mdo sde): gyur la/ ngas kyang skye ba thams cad du dge ba la bkod par gyur to/ /ngas mngon du dran pa sngon ma rabs byed pa'i tshe ngas bsad pa las bzlog nus na/ da mngon par sangs rgyas te/ yon tan phun gsum tshogs
297b3(mdo sde): la/ sdig pa yongs su zad na/ 'di dag 'dul ba lta ci smos/ /rgyal pos yang bcom ldan 'das la 'di skad ces gsol to/ /mi 'di dag sngon ci zhig bgyis na skye ba thams cad du sor 'phreng can gyis rtag tu
297b4(mdo sde): bsad par gyur/ bcom ldan 'das kyis rgyal po la 'di skad ces bka' stsal to/ /rgyal po chen po legs par nyon cig dang bstan par bya'o/ /sngon 'das pa'i bskal pa grangs med pa'i pha rol na 'dzam bu'i
297b5(mdo sde): gling 'di yul bA ra na ser rgyal po ba la dar zhes bya ba zhig byung ste/ rgyal po de la sras gnyis yod de/ byad gzugs legs pa/ lta na sdug pa/ rtsal dang ldan pa'o/ /de'i sras chung shos 'di snyam du sems
297b6(mdo sde): so/ /gal te bdag gi pha tshe 'phos na pho bo rgyal por 'gyur ro/ /bdag gzhon pas rgyal po yang mi thob na/ mir skyes la rgyal po yang ma thob na/ mtha' mal par 'dug pa yang ci rung / dben par song nas
297b7(mdo sde): drang srong gi lam btsal bar bya snyam nas rgyal po'i drung du song te/ yab rgyal po la 'di skad ces gsol to/ /bdag ni dben par drang srong gi lam btsal bar dga'o/ /bdag la sdug par 'dzin na bsam pa 'di las
297b8(mdo sde): ma bzlog cig ces yang dang yang du gsol pa dang / rgyal pos kyang de bzhin du gnang nas de dben par song ngo / /de nas lo mang zhig lon pa dang / rgyal po yab tshe 'phos nas phu bo rgyal sar gshegs so/ /phu bo yang
298a1(mdo sde): rgyal sar zhugs nas/ ring por ma lon par nad kyis btab nas tshe 'phos te/ rigs 'tshob pa'i mi med do/ /blon po rnams 'dus nas ji ltar bya ba bgros pa dang / de la blon po gcig gis
298a2(mdo sde): 'di skad ces gsol to/ /rgyal po chen po'i sras chung ngu zhig rgyal po la gsol te/ da ltar ri la drang srong byed cing 'dug go/ /de spyan drangs nas rgyal por gzhug go zhes smras pa dang / blon po rnams kyis de 'dra ba zhig
298a3(mdo sde): nges par yod na da ltar spyan drangs la/ rgyal por gzhug go zhes gros nas/ ri la rgyal bu tshol du song ngo / /de dag rgyal bu dang phrad nas bdag cag la rgyal po med de khyod kyis rgyal po bya dgos kyis 'dong ngo zhes smras
298a4(mdo sde): pa dang / drang srong gis tshig 'di ni 'jigs su rung ste/ kho bo dben pa 'di na rab tu bde ste mya ngan cig yang med do/ /'jig rten pa ni ma dul ba yin pas/ rgyal po yang gsod de/ bdag gis mi nus so/ /blon po rnams
298a5(mdo sde): kyis smras pa/ rgyal po'i gdung chad de gdung 'tshob pa med kyis/ drang srong khyod 'ba' shig rgyal po'i gdung la gtogs pa yin te/ yul mi thams cad mgon med par gyur pas/ 'gro ba mang po la brtse ba'i phyir
298a6(mdo sde): rgyal por gshegs su gsol lo zhes smras pa dang / drang srong gis kyang ma bzod nas blon po rnams kyis gsol pa bzhin du phyir yang yul du 'ongs te rgyal po byas so/ /drang srong de chung ngu nas 'dod chags la
298a7(mdo sde): ma 'bags pa las/ srid 'tsho zhing bags kyis bud med dang 'bags pas phyir 'dod chags che bar gyur to/ /nyin mtshan du 'dod chags la bag med pas/ 'di skad bkar gtags so/ /nga'i yul mi las
298a8(mdo sde): bu mo yod pa rnams bag mar btang na/ sngar nga dang phrad pa'i 'og tu bag mar thong shig ces bkar gtags so/ /yul du bud med sdug gu yid du 'ong ba thams cad la yang mi rigs par spyod do/ /de'i tshe bud med cig cig
298b1(mdo sde): mi mang po tshogs pa'i mdun du sgren mor byung ste/ gcin gci ba dang / thams cad kyis bgad de ngo tsha mi shes pa 'di ci byed ces spyos pa dang / bud med des 'di skad ces smras so/ /bud med kyis bud med kyi mdun du gcin gcir ba la ngo tsha ci zhig yod
298b2(mdo sde): de/ khyed cag gcig gi mdun du gcig gis gcin gcir kyang ngo mi tsha na kho mo bud med du 'dra ba'i nang du gcin gcir ba la ngo tsha ci zhig yod/ mi mang pos smras pa/ khyod kyis 'di skad smras pa 'di ni ci'i tha tshig ces smras pa dang / bud med
298b3(mdo sde): des 'di skad ces so/ /yul 'di na rgyal po gcig po skyes pa yin gyis/ gzhan mi thams cad bud med yin du nges so/ /khyed kun skyes pa yin na/ de 'dra ba mi rigs pa rgyal pos byed pa mi rigs so/ /de nas mi mang po ngo tsha
298b4(mdo sde): zhing skyengs par gyur to/ bud med 'dis smra ba bden te/ rigs pa ma yin pas/ rgyal po 'di med par bya'o zhes bgros nas/ thams cad gros mthun nas rgyal po skyed mos tshal du 'gro ba'i tshe bsad par bya'o/ /de nas skyes mos tshal
298b5(mdo sde): du dpung gi tshogs sbas nas/ rgyal po rdzing bur 'ongs pa'i tshe thams cad logs nas bzung ste/ bsad par byas so/ /rgyal po skrag nas mi khyed cag ci byed ces smras pa dang / blon po rnams kyis 'di skad ces smras so/ /rgyal po chos
298b6(mdo sde): bzhin du ma byas nas 'dod chags kyis myos nas yul mi thams cad kyang rigs sun cing sma bab ste/ bdag cag ma bzod ches nas khyed med par byas te/ rgyal po 'dzangs pa gdod btsal lo snyam mo/ /rgyal pos de skad ces smras
298b7(mdo sde): pa thos nas skrag par gyur to/ blon po rnams la 'di skad ces so/ /sngon cad ni bdag gis nyes pa bden gyis/ phyin cad de ltar mi bya na btang du rung ngam zhes smras pa dang / blon po rnams kyis 'di skad ces smras so/ /
298b8(mdo sde): gal te gnam la kha ba nag po bab pa 'am/ mgo la sbrul nag po skyes kyang mi gnang gi ma smra shig ces bsgo'o/ /rgyal pos de skad smras pa thos nas da ni gdon mi za bar gsod do snyam ste/ khros nas blon po rnams la
299a1(mdo sde): 'di skad ces smras so/ /nga sngon ri la 'dug ste/ 'jig rten la mi dga' ba las nan gyis rgyal por bcug ste/ da ni nga gsod do/ /gar skyes kyang khyod nga dang phrad de khyod kyang ngas gsod par shog ces dam bcas so/ /
299a2(mdo sde): de ltar dam bcas mod kyi 'on kyang ma gnang ste bsad do/ /rgyal po chen po de'i tshe de'i dus na/ rgyal po drang srong de ni da ltar sor 'phreng can yin no/ /de'i tshe mi mang po gros mthun par rgyal po gsod pa ni sor 'phreng can gyis gsad pa'i
299a3(mdo sde): mi 'di dag yin te/ rtag tu sor 'phreng can gyis gsod par gyur to/ /rgyal pos pus mo sa la btsugs te/ bcom ldan 'das la 'di skad ces gsol to/ /dge slong sor 'phreng can 'dis mi 'di snyed cig bsad na de
299a4(mdo sde): ltar 'bras bu thob pa'i 'og tu rnam par smin pa myong bar 'gyur ram/ bcom ldan 'das kyis bka' stsal pa/ rgyal po chen po sdig pa byas na rnam par smin pa nges par myong ste/ dge slong 'di yang da ltar gnas khang na sems
299a5(mdo sde): can dmyal ba'i me ba spu'i khung bu kun nas 'bar te sdug bsngal mi bzad pa myong zhing 'dug go/ /de nas bcom ldan 'das kyis 'khor mang po la sdig pa'i las byas na nges par sdig pa rnam par smin pa rtogs par bya'i phyir/
299a6(mdo sde): dge slong gcig la 'di skad ces bka' stsal to/ /dge slong khyod song la lde mig khyer te/ dge slong sor 'phreng can gyi sgo'i bur gur chug cig ces bka' stsal nas/ dge slong gis bka' bzhin du lde mig thogs te/
299a7(mdo sde): sgo'i bu gur bcug ste de ma thag tu zhu'o/ /dge slong de dngangs skrag ste phyin nas/ bcom ldan 'das kyi spyan sngar 'ongs te de bzhin du gsol pa dang / bcom ldan 'das kyis dge slong de la 'di skad ces bka' stsal pa/ /
299a8(mdo sde): sdig pa byas pa'i rnam par smin pa ni 'di yin no zhes bka' stsal nas/ rgyal po dang 'khor rnams yid ches par gyur to/ /de nas tshe dang ldan pa kun dga' bos bcom ldan 'das la 'di skad ces gsol to/ /
299b1(mdo sde): dge slong sor 'phreng can sngon legs pa ci bgyis na mthu stobs gyad chen po'i stobs dang mnyam zhing rtsal che la bya ltar mgyogs par gyur/ legs pa ci bgyis na bcom ldan 'das dang phrad de 'khor ba las grol bar gyur
299b2(mdo sde): pa/ 'khor mang po la thugs brtse ba'i slad du bstan tu gsol/ bcom ldan 'das kyis bka' stsal pa/ khyod legs par nyon cig /sngon 'das pa'i dus na/ sangs rgyas 'od srung gi tshe dge slong cig gang zag gi las byas
299b3(mdo sde): pa las/ 'bru'i khal cig bkal te song song ba las lam du char pas non te/ bros pa'i gnas med pas/ 'bru dang snod du bcas pa thams cad gsher bar gyur to/ /de'i tshe na dge slong dag mgyogs par 'gro 'dod pa las chu
299b4(mdo sde): 'thungs pas 'gro bu bas mgyogs par ma gyur pas 'di skad ces smon lam btab bo/ /bdag ma 'ongs pa'i dus su mthu mi stong dang mnyam zhing lus yang mgyogs khyad bya 'phur ba dang 'dra bar shog shig /ma 'ongs pa'i
299b5(mdo sde): dus na sangs rgyas shAg kya thub pa 'jig rten du gshegs pa dang phrad nas 'khor ba las grol bar gyur cig ces smon lam btab bo/ /kun dga' bo de la gzhan du ma sems shig de'i tshe na gang zag gi las byas pa'i dge slong de ni da
299b6(mdo sde): ltar gyi dge slong sor 'phreng can yin no/ /de'i tshe na rab tu byung zhing tshul khrims bsrungs te/ dge 'dun gyi las byas pas/ smon lam bzhin du gang nas gang du skyes kyang byad gzugs bzang ba dang / mthu stobs dang rtsal che bar
299b7(mdo sde): gyur to/ /nga dang phrad par smon pas 'khor ba las grol bar gyur to/ /de'i tshe kun dga' bo dang dge slong rnams dang / rgyal po'i 'khor mang po rnams/ bcom ldan 'das kyis rnam par smin pa'i 'bras bu gsungs
299b8(mdo sde): pa thos nas/ thams cad kyis brtson 'grus bskyed do/ bden pa bzhi yid la byas pas la la rgyun tu zhugs pa dang / lan cig phyir 'ong ba dang / phyir mi 'ong ba dang / dgra bcom par gyur to/ /la la ni rang sangs rgyas
300a1(mdo sde): kyi dge ba'i rtsa ba bskyed do/ /la la ni bla na med pa'i byang chub tu sems bskyed de/ phyir mi ldog pa'i sa la gnas par gyur to/ /thams cad lus dang ngag dang yid dge ba la 'dun te/ bcom ldan 'das
300a2(mdo sde): kyis gsungs pa la rjes su yi rangs nas mngon par dga'o/ /mi gdung ba sor 'phreng can gyi le'u ste sum bcu drug pa'o// // bam po bcu gcig pa/ 'di skad bdag gis thos pa'i dus gcig
300a3(mdo sde): na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe yul de na bud med bsnyen dga' mo zhes bya ba dbul 'phongs pa 'tsho ba slong mo la ltos
300a4(mdo sde): pa zhig yod de/ /bud med des rgyal po dang blon po dang mi mang pos so so nas sangs rgyas dang / dge 'dun la mchod par byed pa mthong nas 'di snyam du bsams so/ /bdag gis sngon sdig pa ci zhig byas na/ 'di ltar
300a5(mdo sde): dbul zhing rigs ngan par skyes ste/ bsod nams kyi zhing dang phrad kyang sa bon mi bdog snyam nas/ shin tu yi chad de 'gyod pa skyes nas nyi ma cig gi bar du thog thag bslang na dong rtse cig las ma rnyed de/ /dong rtse
300a6(mdo sde): cig pu de thogs nas mar tshong ba'i khyim du song nas mar zhig nyo bar byas so/ /mar tshong ba'i khyim bdag gis smras pa/ dong tse gcig gis mar nyo ba 'di ha cang nyung ches ste/ khyod ci zhig bya zhes byas
300a7(mdo sde): pa dang / bsnyen dga' mos kyang drang por gtam byas nas/ mar tshong ba'i bdag po snying brtse ste/ mar lhag mar byin to/ /bsnyen dga' mos mar de thob nas/ rab tu dga' ste gtsug lag khang du song nas
300a8(mdo sde): bcom ldan 'das la 'bul lo zhes sangs rgyas kyi spyan sngar mar me btsugs te/ smon lam 'di skad ces btab bo/ /bdag da ltar dbul 'phong ste/ mar me chung ngu 'dis sangs rgyas la mchod do/ /bsod
300b1(mdo sde): nams 'dis ma 'ongs pa'i dus su bdag shes rab kyi mar me dang ldan te/ sems can thams cad kyi dri ma bsal bar shog shig ces smon lam btab nas phyir gnas su song ngo / /de'i tshe mtshan mo mar me gzhan ni
300b2(mdo sde): zad kyi/ bsnyen dga' mo'i mar me gcig pu ni nam nangs kyi bar du 'bar ro/ /de'i tshe maud gal ya nas dus 'dzin pa'i res la bab pas/ nam nangs nas mar gyi snod rnams sdud du song ba la/ me mar cig pu
300b3(mdo sde): zhig lhag par gsal te/ mar dang snying po yang ma nyams par gsar du btsugs pa 'dra bas 'di snyam du sems so/ /nyin par mar me btsugs kyang phan pa med kyi bsad do snyam nas bsad par gzas na ma sod de/
300b4(mdo sde): de nas lag dar te bsad par gzas na ma sod de ma nyams so/ /de nas gos kyis bsad par gzas na yang ma sod pas/ bcom ldan 'das kyis gzigs nas/ maud gal la 'di skad ces bka' stsal to/ /khyod
300b5(mdo sde): kyis mar me 'di bsad par sems kyang / mar me 'di khyod kyis mi sod do/ /khyod nyan thos kyis bskul zhing spyod nus pa yang ma yin no/ /gal te khyod kyis rgya mtsho chen po bzhi'i chu 'bab pa'i rdzing rlung yug pas bus
300b6(mdo sde): kyang sod par mi 'gyur ro/ /de bas na me mar 'di mi kun gyi don chen por byed par bsams pa chen po bskyed pas phul ba yin no/ /bcom ldan 'das kyis de skad gsungs nas/ bsnyen dga' mo yang bcom ldan
300b7(mdo sde): 'das kyi spyan sngar 'ongs te zhabs la mgo bos phyag 'tshal ba dang / de'i tshe bcom ldan 'das kyis lung bstan to/ khyod ma 'ongs pa'i dus na bskal pa gnyis 'das nas mngon par sangs rgyas te/ mtshan
300b8(mdo sde): yang mar me 'od ces bya ste/ dbang bcu dang ldan par 'gyur ro/ /de'i tshe na bsnyen dga' mos/ bcom ldan 'das kyis lung bstan pa thos nas rab tu dga' ste/ pus mo gnyis sa la btsugs nas rab tu byung
301a1(mdo sde): bar gsol to/ /bcom ldan 'das kyis kyang rab tu byung bar gnang ngo / /tshe dang ldan pa kun dga' bo dang / maud gal gyi bus bud med dbul mo lung bstan pa thob ste/ rab tu byung ba mthong nas pus
301a2(mdo sde): mo gnyis sa la btsug ste thal mo sbyar nas bcom ldan 'das la 'di skad ces gsol to/ /bsnyen dga' mo 'dis sngon las ci zhig bgyis na/ de srid kyi bar du dbul 'phongs te/ 'tsho ba yang mi rnyed par gyur/
301a3(mdo sde): ci zhig bgyis na bcom ldan 'das dang phrad de/ 'khor rnam bzhi mchod pa byas par gyur/ bcom ldan 'das kyis kun dga' bo la bka' stsal pa/ sngon 'das pa'i dus na sangs rgyas 'od srung 'jig rten du gshegs te/
301a4(mdo sde): de'i tshe khyim bdag gi chung ma zhig gis/ sangs rgyas dang dge 'dun dang bcas pa spyan drang pa las/ sngar bud med dbul mo zhig gis spyan drangs te gshegs par gnang ngo / /bud med dbul mo de yang lan cig phyir mi ldog
301a5(mdo sde): pa zhig ste/ de'i tshe na khyim bdag gi chung ma de btsan zhing phyug pa dang / cho rigs btsun pas dbul mos sngar spyan drangs pa la brnyas smad nas 'di skad ces smras so/ /bcom ldan 'das ci'i slad du bdag gis sngar spyan drangs
301a6(mdo sde): par mi gshegs par sprang mos spyan drangs par gshegs zhes tshig ngan pa smras te/ 'phags pa la brnyas smad pas/ skye ba lnga brgya'i bar du dbul 'phongs pa/ 'tsho ba slong mo la ltos pa'i rigs su skyes so/ /phyi de nyin
301a7(mdo sde): sangs rgyas dang dge 'dun la dad pas mchod de dga' bas na/ da sangs rgyas dang phrad de/ rab tu byung nas lung bstan pa yin no/ /de'i tshe 'khor mang po rnams sangs rgyas kyis gsungs pa la rab tu dga' bar gyur to/ /
301a8(mdo sde): de'i tshe rgyal po dang / blon po dang / mi mang po dag gis bud med dbul mos sangs rgyas la mar me phul bas sangs rgyas su lung bstan to zhes thos nas/ thams cad kyis bkur sti byas te/ 'tsho ba'i yo byad mchog
301b1(mdo sde): dam pa rnam pa bzhi chog par sbyar te phul lo/ /de'i tshe yul de'i khye'u dang / bu mo ya rabs dang ma rabs thams cad kyis mar me dri bsung can sbyar te/ rgyal bu rgyal byed kyi tshal du bcom ldan 'das la phul lo/ /mar me
301b2(mdo sde): phul ba'i mi mang pos me mar gyis rgyal bu rgyal byed kyi tshal kun yongs su gang ste/ phyogs bzhi nas skar ma nam mkha' la snang ba dang 'dra bar nyin cig bzhin du 'phul te/ de lta bur rgyun ma chad par nyin zhag bdun gyi bar du phul
301b3(mdo sde): lo/ /de'i tshe kun dga' bo shin tu dga' nas ngo mtshar du gyur te/ bcom ldan 'das kyi yon tan ni 'di snyed cig mnga'o zhes bsngags nas/ bcom ldan 'das la 'di skad ces gsol to/ /bcom ldan 'das kyis sngon phrin las
301b4(mdo sde): ci zhig bgyis na/ 'di lta bu'i mar me tshad med pa dang ldan par gyur/ bcom ldan 'das kyis kun dga' bo la bka' stsal pa/ sngon 'das pa'i dus na 'dzam bu'i gling 'dir rgyal po pa si li zhes bya ba zhig rgyal phran
301b5(mdo sde): brgyad khri bzhi stong snyed la dbang byed do/ /rgyal po'i btsun mo la sras bzhi byung ste/ lus kyi mdog gser lta bur 'dug la mtshan sum bcu rtsa gnyis dang / dpe byad bzang po brgyad bcur ldan te/ spyi bo la rin po che
301b6(mdo sde): kha dog gsal ba/ blta na mig sbrid pa zhig yod do/ /mtshan mkhan bos nas bzang ngan brtags te/ ming btags pa las/ mtshan mkhan gyis bltas na/ mtshan ngo mtshar du bzung bas/ lag pa brtags nas shin
301b7(mdo sde): tu legs so/ /zhes smras te/ rgyal bu 'di ni 'jig rten na lha dang mi'i nang du bsgran du med do/ /gal te khyim na gnas na 'khor los bsgyur ba'i rgyal por 'gyur ro/ /gal te rab tu byung na mngon par 'tshang rgya'o zhes smras te/
301b8(mdo sde): mtshan mkhan gyis rgyal po la 'di skad ces gsol to/ /rgyal bu 'di thog ma btsas pa na ngo mtshar ya mtshan gyi ltas ci byung zhes dri pa na/ rgyal bu 'di btsas pa'i spyi bo nas rin po che shin tu gsal ba zhig yod do/ /
302a1(mdo sde): zhes smras nas/ rgyal bu'i ming rin chen btsug phud ces btags so/ /phyir cher skyes nas rab tu byung ste/ byang chub la nan tan byas nas mngon par sangs rgyas ste/ sems can grangs med pa'i don byas so/ /
302a2(mdo sde): de'i tshe rgyal po yab kyis sangs rgyas dang / dge slong gi dge 'dun dang bcas pa zla gsum du spyan drangs nas mchod ston gsol to/ /de na dge slong 'phags pa'i bshes gnyen zhes bya ba zhig zla ba gsum du me mar sbyor ba'i yon bdag tu
302a3(mdo sde): khas blangs nas/ nyin cig bzhin du grong rgyu zhing grong khyer du song nas tshong dpon dang / khyim bdag dang mi mang po las mar dang 'bru mar dang / me mar dang snying po bslangs so/ /de'i tshe na rgyal po de la bu mo thub pa zhes bya ba zhig yod de/
302a4(mdo sde): yang thog gi steng na dge slong de nyin cig gcig gzhin du grong rgyu zhing nyon mongs pa mthong nas de la snying brtse ste/ mi zhig mngags nas/ btsun pa ci zhig bsgrubs na/ rtag tu 'di lta bu nyon mongs shes dris na dge slong des 'di skad ces
302a5(mdo sde): smras so/ /bdag ni zla ba gsum gyi bar du sangs rgyas dang / dge 'dun gyi mar me sbyor ba'i yon bdag tu khas blangs te/ de bas na grong rgyu zhing dge bsnyen rnams las mar dang 'bru mar dang / me mar gyi snying po dang mar me 'dzug
302a6(mdo sde): pa'i yo byad rnams blang ngo zhes bu mo la spring ba dang / bu mo de rab tu dga' nas/ dge slong 'phags pa'i bshes gnyen la 'di skad ces bsgo'o/ /da phyin cad de lta bur rtag tu 'gro mi dgos kyis/ me mar gyi yo
302a7(mdo sde): byad kho mos sbyar gyi/ long shig ces bsgo ba dang / dge slong de yang de ltar bya'o zhes smras nas/ de phyin cad rtag tu me mar dang 'bru mar dang / mar me'i yo byad kun sbyar te/ gtsug lag khang du bskyal to/ /dge slong 'phags pa'i
302a8(mdo sde): bshes gnyen gyis de ltar nyin cig bzhin du mar me phul te/ kun la phan pa'i don rgya chen po'i sems bskyed pas/ bcom ldan 'das kyis lung bstan te/ ma 'ongs pa'i dus na bskal pa grangs med pa 'das nas/ mngon par 'tshang rgya ste/
302b1(mdo sde): mtshan yang mar me mdzad ces bya bar lung bstan nas mtshan sum bcu dang ldan par gyur te/ rgyal po'i bu mo thub pas dge slong 'phags pa'i bshes gnyen lung bstan to zhes thos nas 'di snyam du bsams so/ /sangs rgyas la 'phul ba'i
302b2(mdo sde): mar me ni bdag gis sbyar te/ dge slong des bskul ma tsam byas kyang lung bstan na bdag la ni lung ma bstan to snyam bsams nas/ bcom ldan 'das gang na ba der song ste/ de bzhin du drang por gsol pa dang / bcom ldan 'das kyis lung bstan te/
302b3(mdo sde): bu mo thub pa khyod ma 'ongs pa'i dus na bskal pa grangs med pa dgu bcu rtsa gcig 'das nas mngon par 'tshang rgya ste/ mtshan yang shAg kya thub pa zhes bya bar mtshan bcu dang ldan par lung bstan to/ /de ltar rgyal po'i bu mos kyang sangs rgyas las lung bstan pa
302b4(mdo sde): thos nas/ rab tu dga' ba bskyed par gyur te/ sangs rgyas kyi zhabs la spyi bos phyag 'tshal nas rab tu byung bar gsol to/ /bcom ldan 'das kyis kyang rab tu byung bar gnang nas/ bar chad med par brtson 'grus rtsom mo/ /bcom ldan 'das kyis kun
302b5(mdo sde): dga' bo la bka' stsal pa/ de'i tshe de'i dus na dge slong 'phags pa'i shes gshen ni sngon 'das pa'i sangs rgyas mar me mdzad yin no/ /rgyal po'i bu mo thub pa ni da ltar nga yin te/ sngon mar me phul bas bskal pa grangs med pa'i bar du lha dang mi'i
302b6(mdo sde): 'jig rten na bsod nams myong ste/ gzugs kyang gzhan pas 'phags par bzang ste/ da mngon par sangs rgyas nas kyang mar me mang po dang ldan par gyur to/ /bcom ldan 'das kyis de skad ces gsungs nas/ 'khor mang po rnams la la ni 'bras
302b7(mdo sde): bu dang po nas 'bras bu bzhi pa'i bar du thob bo/ /la la ni rang sangs rgyas su dge ba'i rtsa ba bskyed do/ /la la ni bla na med pa'i byang chub tu sems bskyed do/ /tshe dang ldan pa kun dga' bo dang / 'khor mang po rnams bcom ldan 'das kyis gsungs
302b8(mdo sde): pa la rjes su yi rangs te mngon par dga'o/ /bu mo bsnyen dga' mo'i le'u ste/ sum bcu bdun pa'o// // 'di skad bdag gis thos pa'i dus gcig na/ bcom ldan 'das rgyal po'i khab bya rgod spungs pa'i ri la
303a1(mdo sde): bzhugs so/ /de'i tshe na yul de na khyim bdag shi ri tsi zhes bya ba shin tu phyug cing longs spyod dang ldan pa rin po che sna bdun gyis bang mdzod gang ba zhig yod de/ rigs mnyam pa las chung ma blangs nas/ dus phyi zhig na
303a2(mdo sde): chung ma sems can dang ldan par gyur te/ zla ba tshang nas bu khye'u sdug pa mdzes par 'jig rten na dpe med pa zhig btsas te/ pha ma shin tu byams pas mtshan mkhan bos te/ mtshan bltas na/ mtshan mkhan gyis kyang khye'u 'di
303a3(mdo sde): ni bsod nams kyi mtshan dang ldan te/ rigs kyang 'tshob par 'gyur ro zhes smras pa dang / khye'u'i pha ma lhag par dga' nas mtshan mkhan de la bu'i ming thogs shig ces smras pa dang / mtshan mkhan gyis smras pa/ bu 'di yod
303a4(mdo sde): par gyur nas/ ltas sam ya mtshan ci byung zhes dri na/ smras pa gzhan ni med do/ /khye'u'i ma sngon smra mi mkhas pa las khye'u 'di yod tshun cad smra mkhas par gyur to/ /zhes byas pa dang / bu'i ming yang ba shi tsir zhes btags
303a5(mdo sde): so/ /gsos bskyed de cher skyes nas yid bzhungs te rtsal dang ldan par gyur to/ /dus gzhan zhig na byis pa grogs po dag dang rtse zhing song song ba las rigs ngan pa zhig gi khyim na bu mo sdug gu ma tshul du shis pa zhig yod pa mthong
303a6(mdo sde): nas/ de la chags te chung mar blang bar bsam nas/ phyir khyim du 'ongs te pha ma la bu mo de bdag gi chung mar long shig smras so/ /pha mas smras pa/ bdag ni cho rigs btsun pa yin te/ bu mo de ni rigs chung zhing ngan pa yin
303a7(mdo sde): na/ ji ltar chung mar blangs zhes byas pa dang / khye'u rab tu mi dga' ste/ ma la yang 'di skad ces smras so/ /cho rigs la ma lta bar bu mo de nyid la dga' bas chung ma long shig /gal te chung mar ma blangs na bdag kyang 'gum
303a8(mdo sde): mo zhes smras pa dang / pha mas kyang bu'i ngo ma zlog pas bu mo slong du btang ngo / /bu mo'i pha mas smras pa/ khyod ni cho rigs btsun pa yin te/ bdag ni rigs chung zhing ngan pa yin pas gnyen zla yang ma yin na/ ci'i phyir bu mo
303b1(mdo sde): slong zhes byas so/ /'on kyang khye'u de bu mo la chags te yang bskyar te bu mo slong du btang ba dang / bu mo'i pha mas 'di skad smras so/ /gal te bdag gi dmag par bya ba rtsal sna tshogs kyang yod la/ glu dang gar dang rtsed mo'i
303b2(mdo sde): bdag ci yang shes shing rgyal po ci la bgyis pa kun shes na gnyen bya'o zhes smras pa dang / khye'u de rol mo la stsogs pa'i las bslab pa la ngo tsha ba dang bsdos nas/ ring por ma lon par kun byang bar bslabaso/ /dus gzhan zhig
303b3(mdo sde): na rgyal pos rol mo byas te/ rtsal che ba kun stsogs nas shing 'dzegs pa dang / mchongs pa dang / thag 'dzeg la stsogs pa'i rtsed mo sna tshogs byed pa las/ khyim bdag gi bu yang der 'ong nas thag pa la 'dzegs te/
303b4(mdo sde): thag pa la rgyug cing thag 'dzeg byas pa dang / rgyal po yang de ma mthong bas gdod byos shig ces bsgo'o/ /khye'u ngal bas thag 'dzegs byas pa dang / thag pa'i dbus tsam du phyin nas thag pa las lhung ste/
303b5(mdo sde): shin tu skrag pas skyabs med do zhes smras so/ /de'i tshe maud gal gyi bu der 'ongs nas sa la ma lhung bar bzung ste 'di skad ces smras so/ /khyod da lus dang srog ma yal bar rab tu 'byung ngam/ 'on te sa la lhung ste bu mo
303b6(mdo sde): chung mar blang bar bya/ smras pa srog ma yal na chung ma mi 'dod do zhes smras pa dang / maud gal gyis nam mkha' la sa gzhi mnyam par sprul nas bde bar bzhag pa dang / khye'u de 'jigs pa med par gyur te/ bde bar
303b7(mdo sde): sa la bzhag pas khye'u rab tu dga' nas/ myaud gal gyi phyi bzhin bcom ldan 'das gang na ba der song ngo / /der phyin pa dang / bcom ldan 'das kyi zhabs la mgo bos phyag 'tshal te/ sangs rgyas la mchod pa byas
303b8(mdo sde): so/ /de la bcom ldan 'das kyis sbyin pa'i gtam dang / tshul khrims kyi gtam dang / mtho ris gyi lhar skyes pa'i gtam dang / 'dod pa mi gtsang ba dang / rab tu byung ba ni bde'o zhes rgyas par bstan pas yid rnam par
304a1(mdo sde): grol te/ 'bras bu dang po thob nas/ bcom ldan 'das la rab tu 'byung ba gsol zhing dam pa'i chos slob par gsol pa dang / bcom ldan 'das kyis gnang nas/ skra dang kha spu rang byi ste/ dge slong du gyur nas/ dge slong
304a2(mdo sde): gi chos la nan tan byas pas zag pa kun zad nas dgra bcom par gyur to/ /de nas tshe dang ldan pa kun dga' bos bcom ldan 'das la 'di skad ces gsol to/ /dge slong 'di bu mo de dang / sngon gyi las ci ltar mthun na lus
304a3(mdo sde): srog la bab gyi bar du chags par gyur/ maud gal gyi bu la dge ba'i rtsa ba ci bskyed na srog bskyabs/ ci'i rkyen gyis mthar dgra bcom par gyur pa bstan du gsol/ bcom ldan 'das kyis kun dga' bo la bka' stsal pa/
304a4(mdo sde): sngon 'das pa'i bskal pa tshad med pa'i pha rol na/ yul bA ra na se 'dir khyim bdag zhig la bu sdug cing bzang ba dpe med pa zhig btsas so/ /de'i tshe na khyim bdag de'i khyim du rgya mtsho nas mi zhig 'ongs nas/ khyim bdag de la
304a5(mdo sde): bya sgong gcig phul lo/ /khyim bdag gis lag tu blangs pa dang / ring po ma lon par sgong nga gas nas/ bya phrug tshar ma gcig byung ngo / /khyim bdag gis bya phrug de bu la byin nas/ cher skyes pa dang gcig la cig chags te/
304a6(mdo sde): khyim bdag gi bu phan tshun du ltad mo la 'gro na bya de'i rgyab na 'dug nas byas khyer zhing nam mkha' la phur te 'gro'o/ /nam skyon yang phyir khyim du 'ongs te/ de bzhin du nyin gcig bzhin du 'phyan te 'gro'o/ /de nas ring zhig lon
304a7(mdo sde): pa dang / dus gzhan zhig na rgyal po gzhan zhig gi yul na rol mo byed do zhes thos nas/ khye'u de bya de la zhon nas yul pha rol por ltad mo bltar song nas/ bya shing khar bzhag ste khye'u ni ltad mo bltar zhugs so/ /
304a8(mdo sde): ltad mo blta ba'i lam du rgyal po'i bu mo dang phrad nas/ rgyal po'i bu mo la chags te bu mo dang nyal nas phyir gsang shor te/ rgyal pos zin nas gsod du bcug pa las/ khyim bdag gi bus 'di skad ces gsol to/ /bdag
304b1(mdo sde): la mtshon gyis 'gum yang ci 'tshal/ bdag nyid shing khar 'dzegs te shing khar g.yang du 'gum par gsol pa dang / rgyal pos kyang de bzhin du gnang nas/ khye'u shing khar 'dzegs te/ bya la zhon nas phur te song ba las byas der srog
304b2(mdo sde): thar bar byas so/ /kun dga' bo de'i tshe de'i dus na khyim bdag gi bu de ni ba shi tsir yin no/ /rgyal po'i bu mo de ni bu mo 'di yin no/ /bya de ni maud gal gyi bu yin no/ 'das pa'i dus na yang 'dod chags kyi rkyen gyis/ tshe zad pa las thar bar
304b3(mdo sde): byas so/ /da yang 'dod chags kyi dbang gis tshe 'phos pa las maud gal gyi bus thar bar byas so/ /dge slong 'di yid gzhungs shing zag pa med pa'i 'bras bu thob pa ni/ sngon 'das pa'i dus na bA ra na se 'dir khyim bdag cig la
304b4(mdo sde): rang sangs rgyas gcig gis bsod snyoms slongs pa las/ khyim bdag des bsod snyoms phul te/ chos ston par gsol pa dang / de'i tshe rang sangs rgyas des chos bstan mi nus so zhes smras nas/ /lhung bzed
304b5(mdo sde): nam mkha' la bskyur nas 'phur te song ngo / /de nas khyim bdag des 'di snyam du bsam te/ skyes bu des rdzu 'phrul gyi mthu ni che na/ dam pa'i chos bstan mi nus pa lta/ bdag ma 'ongs pa'i dus su 'phags pa dang phrad
304b6(mdo sde): de/ skyes bu 'di bas lhag pa'i dam pa'i chos bstan pa la zad mi shes par shog shig ces smon lam btab bo/ /de'i rkyen gyis yid gzhungs shing dgra bcom pa'i 'bras bu thob pa yin no/ /bcom ldan 'das kyis de skad ces
304b7(mdo sde): gsungs pa la/ 'khor mang po rnams mngon par dga' nas/ la la ni rgyun tu zhugs pa'i 'bras bu dang / phyir ldog pa dang / phyir mi ldog pa/ dgra bcom pa'i 'bras bu thob bo/ /kha cig ni rang sangs rgyas kyi dge ba'i
304b8(mdo sde): rtsa ba bskyed/ kha cig ni byang chub tu sems bskyed de/ bcom ldan 'das kyis gsungs pa la rjes su yid rang ngo / /ba shi tsir gyi le'u ste sum bcu brgyad pa'o// // 'di skad bdag gis thos pa'i dus gcig na/ bcom ldan 'das
305a1(mdo sde): mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe yul de na bram ze phyin te lo shu sha zhes bya ba zhig yod do/ bram ze de'i chung ma de rab tu mi sdug cing mig kyang mi
305a2(mdo sde): mthong ste/ mi mthong ba de la bu pho ni med kyi/ bu mo bdun yod de rab tu dbul 'phongs so/ /bram ze'i bu mo de dag kyang so sor bag mar gtang ste/ phyis dmag pa dag 'dus nas/ bram ze'i chung ma yang khro shing gtum
305a3(mdo sde): mo zhig ste bu mo dang / dmag pa dag 'ong ba la khros nas/ bu mo dag kyang phyir ma la gshe'o/ /de'i tshe zhing dag kyang brnga ran nas/ khyim tshes la ba lang zhig brnyas te/ zhing thog tu song song ba las/ legs par ma bzung
305a4(mdo sde): pas stor ro de'i tshe na phyin te/ lo shu shas 'di snyam du bsamaso/ /bdag gis sngon nyes pa cig zhig byas na/ khyim du 'ong na ni chung mas rtag tu spyo zhing bu mo bdun dang dmag pa rnams kyis 'dug tu mi ster/ da khyim tses kyi
305a5(mdo sde): ba lang brnyas na ni stor bar gyur te/ bdag gis btsal kyang ma rnyed na/ ci ltar bya snyam mya ngan gyis yi mug ste/ 'dug 'dug pa las rgyang ma nas de bzhin gshegs pa shing drung na dbang po kun zhi zhing bde bar bzhugs pa mthong
305a6(mdo sde): ngo / /bram ze des khar ba la sgom tshugs bcas te rgyang tshad kyi bar du brtags nas yang 'di snyam du bsams te/ dge sbyong go'u ta ma ni rab tu bde ba bskyed do/ /de la ni chung mas spyo ba yang med/ bu mo ngan pa dang
305a7(mdo sde): dmag pas gtse ba yang med/ zhing brnga ran te/ glang brnyas kyang mi dgos te/ mya ngan med do snyam bsams nas/ bcom ldan 'das kyis de'i bsam pa thugs kyis mkhyen nas/ 'di skad ces bka' stsal
305a8(mdo sde): to/ /khyod kyis bsam pa bzhin te/ nga la yang dag par nyes pa'i skyon gang yang med/ chung ma ngan pa yang med na/ gshe zhing spyo ba lta ci smos/ bu mo bdun gyis 'tshe ba yang med/ dmag pa yang med/
305b1(mdo sde): zhing brnga ran pa yang med/ glang stor ba'i mya ngan byed pa yang med do/ /khyod rab tu byung bar dga' 'am zhes bka' stsal pa dang / bram zes bcom ldan 'das la 'di skad ces gsol to/ /bdag da ltar khyim la
305b2(mdo sde): dur tsam du 'dzin te/ chung ma dang bu mo la dgra tsam du sems so/ /bcom ldan 'das kyis rab tu byung bar gnang na bdag rab tu 'byung ngo zhes gsol pa dang / bcom ldan 'das kyis legs par 'ongs
305b3(mdo sde): so zhes bka' stsal pa dang / skra dang kha spu rang byi ste dge slong du gyur to/ /de nas bcom ldan 'das kyis ci rigs par chos bstan nas/ de nyid du dri ma kun zad de dgra bcom par gyur to/ /de nas kun
305b4(mdo sde): dga' bos bcom ldan 'das la gsol pa legs so/ /bcom ldan 'das sems can gyi don mdzad pa bsam gyis mi khyab bo/ /bram ze 'di sngon legs pa ci zhig bgyis na nyes pa'i skyon kun bral te/ ras
305b5(mdo sde): dkar po gtsang ma la tshon zhen pa ltar dge ba phan pa'i don byed par gyur/ bcom ldan 'das kyis kun dga' bo la bka' stsal pa/ bram ze 'di da ltar 'ba' shig ngas phan btags te/ bde bar byas pa/
305b6(mdo sde): ma zad kyi/ sngon 'das pa'i dus na yang / nyes pa kun las thar cing / byas pa bde bar byas so/ /kun dga' bos gsol pa/ 'das pa'i dus na bram ze 'di la ji ltar bde bar mdzad pa bstan du gsol/ /bcom
305b7(mdo sde): ldan 'das kyis bka' stsal pa/ khyod shin tu legs par nyon la yid la zung shig dang / khyod la bstan par bya'o/ /kun dga' bos gsol pa/ de bzhin du thos par 'tshal lo zhes gsol pa dang / bcom ldan
305b8(mdo sde): 'das kyis kun dga' bo la 'di skad ces bka' stsal to/ /sngon 'das pa'i bskal pa grangs med tshad med pa'i pha rol na/ rgyal po mdzes pa zhes bya ba zhig byung ste/ chos bzhin du srid 'tsho'o/ /de'i tshe yul de na bram ze dbyug pa
306a1(mdo sde): can zhig 'dug ste/ rab tu dbul 'phongs pa bza' ba dang bgo ba med pa zhig go/ /des khyim bdag zhig las glang zhig brnyas te/ nye bar spyad nas glang de khrid de khyim bdag de'i khyim du song ba dang /
306a2(mdo sde): de na khyim bdag ni zan za ste/ dbyug pa can gyis glang de khyim gyi nang du btang ba dang / glang sgo gzhan du song nas stor ro/ /khyim bdag de zan de zos nas langs pa dang / de na glang ma mthong nas/ des dbyig pa can la glang
306a3(mdo sde): ga re zhes byas pa dang / des smras pa/ khyod kyi khyim du btang ngo / /khyod kyi nga'i glang bor gyis slar byin cig ces smras pa dang / des smras pa/ ngas ma bor ro/ /de nas de gnyis 'grogs te/ rgyal po'i thad du 'dong ba
306a4(mdo sde): dang / de'u cag gi rigs pa dang mi rigs pa rtogs so zhes smras nas de gnyis dong ba dang / mi gzhan zhig gi rta rgod ma zhig bros nas/ des dbyug pa can la smras pa/ rgod ma ma btang zhes smras pa dang / des rdo zhig
306a5(mdo sde): blangs te 'phangs pa dang rta'i rkang pa la phog nas rkang pa bcag go/ /des smras pa/ khyod kyis nga'i rta bsad kyis nga'i rta byin cig /de ci'i phyir rta byin/ des smras pa tshur shog /rgyal po'i drung du 'dong dang / de'u cag
306a6(mdo sde): gi zhal che gcod du 'ong ngo zhes smras nas/ de dag der song ba dang / dbyug pa can de bros par brtsams te/ des rtsig pa zhig gi steng du mchongs pa dang / de'i drung na thag pa zhig thags 'thag cing 'dug pa de'i steng du lhung nas
306a7(mdo sde): tha ga pa de tshe 'phos pa dang tha ga pa'i chung mas dbyug pa can de bzung nas/ khyod kyis nga'i khyo bsad kyis nga'i khyo byin cig ces smras pa dang / ngas khyod kyi khyo ci lta byin ces smras nas/ tshur shog rgyal po'i drung
306a8(mdo sde): du 'dong ngo / /de'u cag gi zhal che gcod do zhes dga' ba las lam gyi bar de na chu bo gting zab pa zhig yod de/ chu de'i nang nas tshur shing mkhan zhig ste'u kha nas khyer te 'ong ngo / /de la dbyug pa can gyis chu'i gting
306b1(mdo sde): ci tsam zhes dris pa dang / chu'i gting zab bo zhes smras pas ste'u chur lhung ste/ ste'u ma rnyed pa dang / des dbyig pa can bzung nas/ khyod kyis nga'i ste'u chur bskyur ro/ /des smras pa ngas ma bskyur ro/ /
306b2(mdo sde): tshur shog rgyal po'i drung du 'dong dang / de'u cag gi zhal che gcod do zhes smras nas 'dong ngo / /de lus ngal nas chang tshong gi khyim du song ste/ chang bslangs nas chang tshong ma de la bu pho zhig btsas te/ bu gos kyis
306b3(mdo sde): g.yogs te bsnyal ba las/ dbyug pa can de'i steng du 'dug pa dang / khye'u de srog dang bral bar gyur to/ /de nas kyang dbyug pa can bzung ste/ khyod kyis nga'i bu bsad kyi bu byin cig /
306b4(mdo sde): des smras pa ngas ma bsad na khyod kyi bu ngas ji ltar byin/ des tshur shog rgyal po'i drung du 'dong dang / de'u cag gi zhal che bcad do zhes smras nas/ de dag dong ba las gnas gzhan zhig na shing sha
306b5(mdo sde): ko ta ka la bya rog cig 'dug pa des dbyug pa can mthong nas/ gar 'gro zhes smras pa dang / nga ni mi 'gro na 'di dag gis nga khrid do/ /gang du khrid rgyal po'i drung du'o/ /'o na kho bo'i 'phrin
306b6(mdo sde): zhig gyang rgyal po la byos shig / gnas 'di zhes bgyis pa nas shing sha ko ta ka de la bya rog cig 'dug na/ bdag shing gzhan gyi kha na 'dug pa'i tshe skad mi snyan la/ shing 'di'i khar 'ong na ngo
306b7(mdo sde): mtshar du skad snyan na/ de ci'i phyir de skad mchi'o zhes smros shig /de nas gnas gzhan tu sbrul zhig gis mthong nas snga ma bzhin du bdag gi 'phrin 'di zhus shig /bdag nam khung nas 'byung ba'i tshe ni bde/ slar 'jug
306b8(mdo sde): pa'i tshe ni sdug bsngal na ci'i phyir de ltar gyur ces dris shig / de dag dong ba las/ gnas gzhan zhig na na chung ma gzhon nu zhig gis mthong nas/ snga ma bzhin du kho mo'i 'phrin yang zhus shig /
307a1(mdo sde): nam kho mo pha ma'i khyim na 'dug pa'i tshe/ gyos po'i khyim 'dod/ gyos po'i khyim na 'dug pa'i tshe pha ma'i khyim 'dod na/ de ci'i phyir zhus shig ces smras nas/ de dag dong ba las rgyal po'i drung du phyin pa dang / de dag rgyal
307a2(mdo sde): po'i rkang pa la mgo bos phyag 'tshal te/ phyogs gcig tu 'dug go/ /de nas rgyal pos de dag la khyod ci las 'ongs zhes dris pa dang / de dag gi dbyug pa can dang / khyim bdag rtsod pa de dag thams cad smras so/ /rgyal pos dbyug pa can la
307a3(mdo sde): smras pa/ khyod kyis glang brnyas sam/ brnyas so/ /'o na phyir byin nam bdag gis mthong bar byin to/ /khams gtad do/ /rgyal pos smras pa/ dbyug pa can des glang phyir byin te/ ma smras pas na/ lce chod cig khyim bdag kyang glang
307a4(mdo sde): 'ongs pa mthong la ma btags pas ni/ mig phyung shig ces brjod do/ /khyim bdag gis smras pa/ dbyig pa can gyis gcig tu na bdag gi glang phrogs/ gnyis su na bdag gi mig phyung bas/ dbyig pa can rgyal bar gyur kyang
307a5(mdo sde): bla'o/ /mi gcig gis lha/ dbyig pa can gyi bdag gi rta rgod ma bkum mo zhes smras pa dang / rgyal pos dbyug pa can la khyod kyis rta ci ltar bsad ces dris na/ bdag lam du zhugs te mchis pa las/ mi 'dis rta ma gtong shig cis mchi ba
307a6(mdo sde): las/ bdag gis rdo ba gcig blangs te/ 'phangs te rta bkum mo/ /rgyal pos smras pa/ rta bdag gis rta ma gtong shig ces smras pas/ rta bdag ni lce chod shig /dbyug pa can ni rdo 'phangs pas lag pa chod cig /mi des smras pa/
307a7(mdo sde): gcig tu bdag gi rta bsad/ gnyis su bdag gi lce bcad pa bas/ dbyug pa can rgyal bar gyur kyang bla'o/ /shin mkhan gyis smras pa/ dbyug pa can de bdag la chu'i gting ci tsam du zab ces dris pas/ kha na ste'u thogs pa chur ltung
307a8(mdo sde): ngo zhes gsol pa dang / rgyal pos smras pa/ rdzas ci khyer yang 'phrag par bkur ba'i rigs kyi kha na khyer bas/ shin mkhan ni mdun so gnyis chog shig /dbyug pa can ni chu'i gting zab 'am zhes pas lce chod shig /shin
307b1(mdo sde): mkhan gyis smras pa/ gcig tu na bdag gi ste'u stor/ gnyis su na bdag gi so bcag pa pas/ dbyug pa can rgyal bar gyur kyang bla'o/ /chang tshong mas smras pa/ dbyug pa can gyis bdag gi bu bsad do/ /dbyug pa can gyis smras pa/
307b2(mdo sde): bdag ngal bas chang slong du mchis pas/ stan la ma bltas par stan la 'dug pas/ 'og na bu mchis pa ma tshor ste bu gum mo/ /rgyal pos smras pa/ chang 'tshongs ma khyod bu gor bsnyal la gos kyi mi mngon par g.yogs pas nyes so/ /
307b3(mdo sde): dbyug pa can khyod stan la mi rtog par 'dug pa nyes kyis/ dbyug pa can khyod khyo byos la bu yod par gyis shig ces smras so/ /chang tshong mas smras pa/ gcig tu na bdag gi bu bsad/ gnyis su na bdag gi khyo byas pa bas/ dbyug
307b4(mdo sde): pa can rgyal bar gyur kyang bla'o/ /thag pa'i chung mas smras pa/ dbyug pa can gyis bdag gi khyo bkum mo/ /dbyug pa can gyis smras pa/ bdag la dgra mangs pas 'jigs te/ rtsig pa las brgal nas bros pa las/ phag na mi yod pa ma
307b5(mdo sde): mthong ste gum mo/ /rgyal pos smras pa/ song la 'di nyid khyo gyis shig /des smras pa/ gcig tu na bdag gi khyo bsad gnyis su 'di khyo byas pa bas/ dbyug pa can rgyal bar gyur kyang bla'o/ /de dag so so nas zhal lce bcad de/ dbyug pa can
307b6(mdo sde): yul byin nas nyes pa kun las thar ro/ /rgyal po de yang bud med gnyis shig bu gcig la rtsod do/ rgyal po blo mkhas pas brtag nas/ bud med gnyis la 'di skad ces bsgo'o/ /khyod gnyis kyis bu'i lag pa re re nas bzung ste/
307b7(mdo sde): drangs la gang gis thob pa'i bur khyer gcig ces bsgo ba dang / bu'i ma ma yin pa des bu la snying rje med pas gnad kyis mi dogs te/ mthu ci yod par drangs so/ /bu'i ma gang yin pa des ni bu la byams pas gnad kyis dogs te/ stobs kyis thub
307b8(mdo sde): kyang drag tu mi 'dren no/ /rgyal pos kyang brtags nas/ /drag tu drangs pa de la 'di ni khyod kyi bu ma yin te/ bud med gcig shos kyi bu yin pas na/ drang por smros shig ces smras pa dang / dal gyis 'dren pa'i bu yin par gyur te bu khyer ro/ /de nas
308a1(mdo sde): mi gnyis shig ras yug gcig la rtsod do/ /rgyal po'i drung du lhags pa las/ rgyal pos brtags nas zhal che gong ma bzhin du bcad do/ /de nas dbyug pa can gyis rgyal po la 'di skad gsol to/ /'di dag gis bdag bzung ste/
308a2(mdo sde): khrid cing mchi ba na/ sbrul shig 'phrin du 'di skad ces mchi'o/ /bdag khung bu nas phyir byung zhing mchi ba'i tshe ni bde/ slar 'jug pa'i tshe ni sdug bsngal na/ ci'i phyir na de ltar gyur pa zhus cig ces mchi'o/ /rgyal pos smras pa/ sbrul de
308a3(mdo sde): la khyod kyis 'di skad ces gyis shig / khyod mi khro zhing bkres pas khung nas phyir 'byung ba'i tshe bde'o/ /phyir byung nas kha zas mang du zos pa las bya rnams kyis gtses pas/ khyod khros nas sbom par gyur pas/ slar 'jug pa'i
308a4(mdo sde): tshe khung bur thogs nas/ sdug bsngal lo zhes gyis shig /khyod kyis da ste kha zas kyis tshod shes la mi khro na/ ji ltar phyir 'byung ba dang 'dra bar bde bar 'jug go zhes smros shig /de nas na chung ma gzhon nu'i 'phrin smras pa dang / rgyal po
308a5(mdo sde): smras pa/ na chung ma gzhon nu de la khyod pha ma'i khyim na mdza' bo zhig 'dug ste/ nam gyos po'i khyim na 'dug pa'i tshe ni mdza' bo la chags pas pha ma'i khyim du 'gro 'dod nam pha ma'i khyim na 'dug pa'i tshe mdza' bo skyo ste/ khyo la chags pas
308a6(mdo sde): gyos po'i khyim du 'gro 'dod pa yin pas/ gnas gcig spongs la gcig legs par zung shig /de lta bu'i gnod pa med par 'gyur ro zhes smros shig /gnas gzhan zhig na shing sha ko ta'i kha la bya rog cig 'dug pa'i 'phrin smras pa
308a7(mdo sde): dang / rgyal pos smras pa shing de'i 'og na gser yod pas khyod kyi skad snyan pa yin no/ /shing gzhan gyi drung na gser med pas skad mi snyan no zhes gyis shig /rgyal pos dbyig pa can la smras pa/ khyod la nyes pa mang du
308a8(mdo sde): byung yang ngas btang ngo / /khyod ni dbul 'phongs kyi shing gi 'og na gser gyi gter yod pa brkos la khyer cig /dbyug pa can gyis rgyal pos bsgo ba bzhin so so'i phrin yang bsgo nas/ shing drung nas gser yang phyung ste khyer ro/ /
308b1(mdo sde): de phyin cad so tshis tshugs nas cis kyang mi brel te/ tshe gcig tu phyug cing bde skyid par gyur to/ /kun dga' bo de'i tshe de'i dus na rgyal po mdzes pa de gzhan du ma sems cig /de ni da ltar nga yin no/ /de'i tshe de'i dus na bram ze dbyug pa
308b2(mdo sde): can de ni bram ze phyin te lo shu sha yin no/ /ngas sngon yang sdug bsngal ba las thar bar byas te/ rin po che byin nas bde skyid par byas so/ /da mngon par sangs rgyas nas kyang sdug bsngal ba las thar bar byas te/ zad mi shes pa'i chos rin po
308b3(mdo sde): che'i gter byin no/ /bcom ldan 'das kyis de skad ces bka' stsal nas/ tshe dang ldan pa kun dga' bo dang / 'khor mang po rnams bcom ldan 'das kyis gsungs pa la rjes su yi rangs nas mngon par dga'o/ /
308b4(mdo sde): khyim bdag dbyug pa can zhes pa'i le'u ste sum bcu dgu pa'o// // 'di skad bdag gis thos pa'i dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /
308b5(mdo sde): de'i tshe yul de na bram ze shin tsir zhes bya ba cho rigs btsun zhing phyug pa zhig bu med pas/ ston pa drug gi thad du song nas dris pa dang / ston pa drug gis khyod la bu'i mtshan ma yong med do zhes smras so/ /de nas bram ze phyir khyim du 'ong nas
308b6(mdo sde): gos dri ma can gyon te/ mya ngan gyi khang bur zhugs nas mi dga' ste/ 'di snyam du bsams so/ /bdag la bu ni med kyi gal te nang cig tshe'i dus byas nas khyim dang nor bcas su rgyal pos dbang ngo snyam bsams nas/ rab tu mi dga'
308b7(mdo sde): zhing 'dug go/ /de'i tshe bram ze de'i chung ma dge slong ma dang bshes pas/ dge slong ma bram ze'i khyim du 'ongs nas/ bram ze shin tu mi dga' zhing mya ngan gyis gdungs pa mthong nas/ chung ma la khyod kyi khyo ci'i phyir/ mi dga' zhes dris
308b8(mdo sde): pa dang / bram ze'i chung mas smras pa/ bdag la bu med de/ ston pa drug la dris na/ khyod la bu'i mtshan ma med do zhes bsgo bas mi dga' zhing mya ngan byed do/ /de nas dge slong ma des smras pa/ ston pa drug ni thams cad shes
309a1(mdo sde): pa ma yin na des las kyi rgyu rkyen ga la zhig rig / de bzhin gshegs pa 'jig rten na bzhugs te/ thams cad rtogs shing mkhyen pas 'das pa dang ma 'ongs pa la thogs pa med pa na/ ci'i phyir bu yod dam med ces mi 'dri zhes
309a2(mdo sde): bsgo'o/ /dge slong ma de phyir song nas/ bram ze'i chung mas khyo la de skad ces smras pa dang / bram ze de dga' rangs nas rtogs shing khong du chud par gyur to/ de ma thag tu gos gsar pa gyon nas/ bcom ldan 'das ga la ba der song nas phyin
309a3(mdo sde): pa dang / sangs rgyas kyi zhabs la spyi bos phyag 'tshal te/ bcom ldan 'das bdag la mtshan dang / dbang thang gi bu ma mchis sam zhes gsol pa dang / bcom ldan 'das kyis bram ze khyod la bu yod par 'gyur te/ bsod nams dang
309a4(mdo sde): yang ldan la/ cher skyes nas rab tu byung ba la dga' bar 'gyur ro zhes bka' stsal to/ /bram zes de skad ces bka' stsal pa thos nas/ rab tu dga' mgu yi rang ste/ bu yod par gyur na lta rab tu byung yang bla ste/ sdug bsngal med do zhes
309a5(mdo sde): smras nas/ bcom ldan 'das dang / dge slong gi dge 'dun rnams bshos la gshegs par spyan drangs pa dang / bcom ldan 'das kyis cang mi gsung bar gshegs su gnang nas/ phyis de nyin gdugs tshod la bab nas/ sangs rgyas dang
309a6(mdo sde): dge 'dun rnams dang bcas su bram ze de'i khyim du gshegs nas/ gdan bting ba la bzhugs te/ bram ze khyo shug gis bsti stang dang bcas pas bsod snyoms gsol nas/ sangs rgyas dang / dge 'dun dang bcas su slar gshegs
309a7(mdo sde): pa dang / de'i bar na ne'u sing zhig yod de/ de na chu mig shin tu gtsang ma zhig yod pa la/ bcom ldan 'das dang / dge slong gi dge 'dun rnams mnyel bshol te/ so so nas chu mig de la chu bcus te/ lhung bzed dang rkang lag bkrus
309a8(mdo sde): so/ /de nas spre'u zhig der 'ongs nas kun dga' bo las lhung bzed blangs pa dang / bcag gis dogs pas kun dga' bos lhung bzed mi ster ba las/ bcom ldan 'das kyis kun dga' bo la lhung bzed spre'u la phyin cig ces bka'
309b1(mdo sde): stsal to/ /de nas kun dga' bos lhung bzed spre'u la byin pa dang / spre'us shing kha nas sbrang rtsi blangs te/ lhung bzed bcom ldan 'das la phul lo/ /bcom ldan 'das kyis sbrang rtsi'i nang gi mi gtsang ba sol cig ces bka' stsal pa dang / spre'us
309b2(mdo sde): srin bu'i ro la stsogs pa bsal te phul lo/ /bcom ldan 'das kyis sbrang rtsi'i lhung bzed bzhes nas sbrang rtsi chu dang / sbyor la stsol cig ces bka' stsal nas/ chu dang sbyar te/ bcom ldan 'das la phul lo/ /bcom ldan 'das kyis
309b3(mdo sde): bzhes nas/ dge 'dun rnams la bgos te/ byin nas thams cad ngoms par gyur te/ /de'i tshe spre'u des de lta bu dag mthong nas rab tu dga' ste/ mchongs pa dang gar byas pa las g.yang du lhung ste tshe'i dus byas nas/ de ma thag tu
309b4(mdo sde): bram ze'i bur skyes te/ bram ze de'i chung ma sems can dang ldan par gyur te/ zla ba tshangs nas khye'u bzang ba blta na sdug pa cig btsas so/ /thog mar btsas pa'i tshe khyim gyi nang na snod ci yod pa de dag thams cad kyi nang na sbrang rtsis
309b5(mdo sde): gang bar gyur to/ /bram ze khyo shug rab tu dga' nas mtshan mkhan bos te/ mtshan bltas so/ /mtshan mkhan gyis khye'u 'di btsas pa na/ ltas sam ya mtshan ci zhig byung zhes dris na/ thog mar btsas pa'i tshe sbrang rtsis gang
309b6(mdo sde): ngo zhes smras nas/ bu'i ming yang sbrang rtsi mchog ces btags so/ /de nas bu gsos bskyed de cher skyes nas pha ma la rab tu byung bar gsol to/ /pha ma bu la chags pas ma btang ngo / /khye'us yang dang yang du gsol te/ pha
309b7(mdo sde): mas bdag gi bgegs bgyis na bdag 'gum phod kyi/ 'du 'dzi'i nang du 'tsho mi phod do zhes smras so/ /de nas khye'u'i pha mas bgros te/ sngon bcom ldan 'das kyis kyang rab tu byung ngo zhes lung bstan te/ de bar chad
309b8(mdo sde): byed na srog dang bral bar gyur du 'ong gis/ gtang bar bya'o zhes gros byas nas/ bu khyod yid bzhin du rab tu byung bar gnang ngo zhes bsgo'o/ /de nas khye'u dga' mgu rangs nas/ bcom ldan 'das gang na ba der song gis
310a1(mdo sde): phyin pa dang / zhabs la spyi bos phyag 'tshal te/ rab tu byung bar gsol to/ /bcom ldan 'das kyis kyang legs par 'ongs so/ /zhes bka' stsal nas/ skra dang kha bu spu rang byi ste/ dge slong du gyur to/ /de nas bden pa
310a2(mdo sde): bzhi'i chos rgyas par bstan pas sems rnam par grol to/ /zag pa kun nas zad nas dgra bcom par gyur te/ /dge slong dag dang phan tshun sems can gyi don la 'gro ba'i tshe/ gal te skoms pa ngal na nam mkhar lhung bzed bor ba sbrang
310a3(mdo sde): rtsis rang gang ste/ kun dang thun mong du 'thung ngo / /de nas kun dga' bos bcom ldan 'das la 'di skad ces gsol to/ /dge slong sbrang rtsi mchog gis sngon bsod nams ci zhig bgyis na rab tu byung nas ring po ma lon par dgra bcom pa chos las
310a4(mdo sde): bsam pa yid bzhin du thob par gyur/ bcom ldan 'das kyis kun dga' bo la bka' stsal pa/ kun dga' bo khyod sngon bram ze shin tsi na zhes bya bas bsod snyoms gsol ba dran nam/ kun dga' bo khyod kyis zas kyi bya ba byas nas/
310a5(mdo sde): ne'u sing la bsti ba na/ spre'u zhig gis khyod las lhung bzed blangs te/ sbrang rtsis bkang nas nga la phul ba dang / spre'u dga' nas mchongs pa dang / gar byas pa las g.yang du song ste/ tshe brjes pa dran nam/ gsol pa dran no/ /kun dga'
310a6(mdo sde): bo de'i tshe na sbrang rtsi phul ba'i spre'u de ni dge slong sbrang rtsi mchog 'di yin no/ /sangs rgyas bcom ldan 'das mthong nas dga' ba'i sems kyis sbrang rtsi phul bas bram ze de'i bur skyes te/ byad gzugs bzang ba dang / rab tu byung nas
310a7(mdo sde): zag pa med par gyur to/ /de nas kun dga' bos pus mo g.yas pa'i lha nga sa la btsugs nas/ bcom ldan 'das la 'di skad ces gsol to/ /dge slong 'dis nyes pa ci zhig byas nas spre'u'i nang du skyes par gyur/ bcom ldan
310a8(mdo sde): 'das kyis kun dga' bo la bka' stsal pa/ sngon 'das pa'i dus na sangs rgyas 'od srung 'jig rten du gshegs pa'i tshe dge slong gsar zhugs gzhon nu zhig gis/ dge slong zhig yur ba la mchongs par mthong nas/ 'di skad du khyod
310b1(mdo sde): ni rab tu myur te spre'u dang 'dra zhes smras pa dang / dge slong des thos nas de la 'di skad ces smras so/ /khyod kyis nga shes sam/ smras pa khyod ni sangs rgyas 'od srung gi dge slong yin te/ de ci'i phyir mi shes/ dge slong des smras pa/ khyod
310b2(mdo sde): nga la ma 'phya shig / nga ni ming tsam gyi dge slong ma yin te/ dge slong gi 'bras bu bzhi yang thob bo zhes bsgo ba dang / dge slong gzhon nu de dngangs te/ ba spu yang langs te/ lus smad lnga sa la gtugs te/ 'gyod 'tshangs su gsol te/ de ltar 'gyod
310b3(mdo sde): tshangs byas pa ni/ sems can dmyal bar ma skyes so/ /dgra bcom pa la 'phyas pa ni/ skye ba lnga brgya'i bar du rtag tu spre'ur skyes so/ /sngon yang rab tu byung ste/ tshul khrims bsrung pas nga dang phrad nas bkrus pa bzhin du sdug bsngal
310b4(mdo sde): kun zad do/ /kun dga' bo de'i dus na/ dge slong gzhon nu de ni da ltar sbrang rtsi mchog yin no/ /de'i tshe kun dga' bo dang / 'khor mang po sangs rgyas kyis gsungs pa thos nas kun gyis 'di skad ces smras so/ /lus dang ngag dang / yid
310b5(mdo sde): kyi las ni mi bsrung du mi rung ngo / /dge slong 'di yang ngag gi las ma bsrungs pas las kyi rnam par smin pa 'di lta bur gyur/ bcom ldan 'das kyis kun dga' bo la bka' stsal pa/ kun dga' bo khyod kyis smras pa bzhin no zhes
310b6(mdo sde): bka' stsal nas/ bden pa bzhi rgyas par bstan pas/ lus dang / ngag dang / yid kyi las rnam par dag cing sems kyi dri ma kun dang bral bas/ kha cig ni rgyun tu zhugs pa dang / lan cig phyir ldog pa dang / phyir mi ldog pa dang /
310b7(mdo sde): dgra bcom pa thob par gyur to/ /kha cig ni bla na med pa yang dag par rdzogs pa'i byang chub tu sems bskyed do/ /la la ni phyir mi ldog pa'i sa la gnas par gyur to/ /bcom ldan 'das kyis gsungs pa la 'khor mang po
310b8(mdo sde): rnams rjes su yi rangs nas mngon par dga'o/ /bram ze shi tsir gyi le'u ste/ bzhi bcu pa'o// // 'di skad bdag gis thos pa'i dus gcig na/ bcom ldan 'das rgyal po'i khab bya ka lan ta ka
311a1(mdo sde): gnas pa'i 'od ma'i tshal na bzhugs so/ /de'i tshe yul ko sa la na/ khyim bdag dam shi tsir zhes pa phyug pa/ btsan pa/ rigs che ba zhig yod de/ de la bu med nas lha klu la sogs te/ lha thams cad kyi rten la mchod
311a2(mdo sde): pa byas nas bu bslangs so/ /khyim bdag des lha kun la snying nas mchod de bu bslangs pas/ phyis de'i chung ma sems can dang ldan par gyur nas/ zla ba tshang nas bu khye'u bzang ba blta na sdug pa/ 'jig rten na dkon pa zhig byung ngo / /
311a3(mdo sde): mtshan mkhan bos nas mtshan bltas so/ /mtshan mkhan gyis kyang mtshan dang sbyar te/ bu'i ming yang dan byi la zhes bya bar btags so/ /gsos bskyed de cher skyes pa dang / rgyal po gsal rgyal gyi pha shi nas khye'u de rgyal pos pha'i
311a4(mdo sde): gor rgyal por bcug go/ /de ltar pha'i gor rgyal por dbang bskur ba na/ khang khyim kun rin po che sna bdun du gyur te/ bang mdzod mang po thams cad yongs su gang nas/ ci yang yod par gyur to/ /de'i tshe rgyal po'i sras bai dUr+ya zhes bya
311a5(mdo sde): ba tsha ba'i nad kyis btab ste/ sman pas sman dpyad byas nas sman du go shi sha tsan dan gyis lus bskus na 'tsho'o zhes smras nas/ rgyal pos yul mi la 'di skad ces bkar btags so/ /khyod su la gor shi sha tsan dan yod na rgyal po la phul
311a6(mdo sde): cig / bya dga' gser srang stong byin no/ /zhes kun tu bsgo na/ gcig tsam la yang ma byung ngo / /de'i tshe na gcig gis rgyal po la 'di skad ces smras so/ /yul ko sa lar khyim bdag dan byi la'i khyim na mang du yod do zhes smras pa dang /
311a7(mdo sde): rgyal po nyid rta'i theg pa la zhon te/ tsan dan slong du chas so/ /khyim bdag de'i sgor phyin pa dang / khyim bdag de'i sgo na nor srung dag gis rgyal po gsal rgyal 'dir gshegs te/ da lta ni phyi rol na bzhugs so zhes smras pa
311a8(mdo sde): dang / khyim bdag de rab tu dga' nas sgor byung ste/ rgyal po nang du bsus so/ /rgyal po sgor phyin te bltas na/ sgo nyid kyang dngul las byas ste/ sgo'i nang rol na bu med mdzes shing sdug pa 'jig rten na zla med pa zhig dngul
311b1(mdo sde): gyi khri la 'dug ste/ dngul gyi skud pa 'khel lo/ /drung na na chung bzang mo bcu yang g.yog byed de/ rgyal pos de mthong nas khyim bdag de la 'di khyod kyi chung ma yin nam/ zhes dris na ma yin te sgo bsrung ba'i bran mo yin no
311b2(mdo sde): zhes smras so/ /'o na na chung bzang mo 'di dag ci la dgos zhes dris na/ 'di ni phyi nang du zlug pa'i mngag bzhug yin no zhes smras so/ /de nas sgo'i rim pa gcig gi nang du phyin te bltas na/ sgo ni bai dUr+ya mthon thing las byas
311b3(mdo sde): te/ sgo'i nang rol na na chung bzang mo blta na sdug pa snga ma bas kyang lhag pa g.yog na chung ma bzang mo snga ma bas phyed kyis mang ba zhig 'dug go/ /de nas yang sgo rim pa gcig tu phyin to/ bltas na/ sgo yang gser las byas te/
311b4(mdo sde): sgo'i nang rol na na chung bzang mo blta na sdug pa snga ma bas kyang shin tu lhag pa zhig gser gyi khri la 'dug ste/ gser gyi thags 'thag go/ /g.yas g.yon na na chung bzang mo g.yog byed pa snga ma bas kyang shin du mang bas/ khyim
311b5(mdo sde): bdag de la 'di yang khyod kyi chung ma yin nam zhes dris na/ 'di yang ma yin no zhes smras so/ /de nas khyim gyi nang du phyin te bltas na/ sa gzhi kun bai dUr+ya las byas pa/ shin tu gsal ba ni chu'i mdog dang 'dra ste/ steng gi khang
311b6(mdo sde): pa la gcan zan gyi gzugs dang / chu srin dang / nya la sogs pa'i gzugs spyangs ste/ rlung gis skyod na 'gul bas gzugs brnyan sa gzhi la snang ngo / /rgyal pos yang dag par chu yin snyam bsams te/ 'di skad ces
311b7(mdo sde): smras so/ /ci gud nas med dam/ ci nyes na khang pa'i nang du rdzing bu bskyil zhes smras so/ /dan byi las smras pa/ 'di ni chu ma lags te/ bai dUr+ya mthon thing ngo zhes smras so/ /lag gi gdu bu phud nas steng du bor ro/ /
311b8(mdo sde): rgyal pos de lta bu gzigs nas khang pa'i nang du gshegs te/ rin po che sna bdun gyi khang pa'i nang du bai dUr+ya mthon ting gi khri bshams nas rgyal po bzhugs su gsol lo/ /khyim bdag gi chung ma yang de na 'dug pa las mig
312a1(mdo sde): nas mchi ma byung nas/ rgyal pos ci'i phyir mig nas mchi ma byung / nga 'ongs pa mi dga' 'am ci nyes dris na/ khyim bdag gi chung mas gsol pa/ rgyal po 'dir gshegs pa ni legs te dga' na/ rgyal po'i na
312a2(mdo sde): bza' la dud pa cung zad cig bro bas mig nas mchi ma byung gis/ rgyal po mthong mi 'tshal ba ni ma lags so/ /rgyal pos smras pa khyod kyi khyim na me tsam yang mi 'bud dam/ smras pa me ma mchis so/ /'o na kha zas ci zhig gis g.yo/ /
312a3(mdo sde): smras pa kha zas ni/ bsam pa tsam gyis kha zas ro brgya dang ldan par 'byung ngo / /rgyal pos smras pa/ mtshan mo cha'i mun pa'i nang na cig zhig mthong bar 'gyur/ smras pa nor bu rin po ches snang bar 'gyur ro/ /sgo bcad kyang skar
312a4(mdo sde): khung nas nor bu rin po che'i 'od kyis nyin par dang 'dra bar snang ngo / /de nas dan byi las pus mo gnyis sa la btsugs te/ rgyal po ci'i phyir 'o rgyal te 'dir gshegs zhes gsol pa dang / rgyal pos 'di skad ces smras so/ /
312a5(mdo sde): nga'i bu bai dUr+ya tsha ba'i nad kyis btabs nas/ sman pas dpyad de sman du gor shi sha tsan dan gyis bsku dgos so zhes zer na/ 'dir khyod la slong du 'ongs so/ khyim bdag de rab tu dga' nas rgyal po nyid bang mdzod du gshegs su
312a6(mdo sde): gsol to/ rin po che sna bdun la sogs pa nor dbyig thams cad bstan nas/ tsan dan gyi phung po tshad med pa snyed kyang bstan nas ci bzhed bzhes shig ces gsol pa dang / rgyal pos smras pa/ nga la srang gnyis las ni mi dgos kyi
312a7(mdo sde): byin cig ces smras pa dang / khyim bdag gis ci bzhed pa phul lo/ /de nas rgyal po slar gshegs pa dang / khyim bdag de la khyod sangs rgyas dang phrad du song shig ces bsgo'o/ /khyim bdag des smras pa/ sangs rgyas zhes bya ba
312a8(mdo sde): ci lta bu/ rgyal pos smras pa/ ci khyod ma thos sam/ grong khyer ser skya'i rgyal po zas gtsang ma'i sras rga ba dang na ba dang / shi ba la skyo nas rab tu byung ste/ byang chub la nan tan byas pas mngon par sangs rgyas te/ mtshan
312b1(mdo sde): sum bcu rtsa gnyis dang / dpe byad bzang po brgyad cus sku brgyan pa nas/ rdzu 'phrul gyi rkang pa dang ye shes ni dpe zla med de/ lha dang mi'i gtso bor gyur pas sangs rgyas zhes bya'o/ /khyim bdag gis de skad ces smras pa thos nas
312b2(mdo sde): shin tu dad pa'i sems bskyed nas/ rgyal po la sangs rgyas da ltar gang na bzhugs shes gsol pa dang / rgyal pos smras pa/ da ltar rgyal po'i khab 'od ma'i tshal na bzhugs so/ /rgyal po gshegs zin ma thag du khyim bdag de yang sangs rgyas
312b3(mdo sde): gang na bzhugs pa der song nas phyin pa dang / sangs rgyas kyi sku la brtags na rgyal po kun bas kyang shin du lhag par mthong nas/ dga' mgu ste rangs nas/ mgo bos phyag 'tshal nas snyun gsol to/ /de la bcom ldan 'das kyis ci
312b4(mdo sde): rigs par chos bstan pas/ khyim bdag de yang rgyun tu zhugs pa thob par 'gyur te/ des pus mo gnyis sa la btsugs nas/ bcom ldan 'das la rab tu byung bar gsol ba dang / bcom ldan 'das kyis kyang legs par 'ongs so
312b5(mdo sde): zhes bka' stsal nas skra dang kha spu rang byi ste/ dge slong du gyur to/ /de nas yang bden pa bzhi'i chos ci rigs par bstan pas sems kyi dri ma yongs su dag ste/ dgra bcom par 'gyur ro/ /de nas kun dga' bo dang 'khor mang po rnams kyis
312b6(mdo sde): bcom ldan 'das la 'di skad ces gsol to/ /dge slong dan byi las bsod nams ci zhig bgyis na mi'i nang du skyes la/ lha'i longs spyod dang ldan yang khyim la ma chags te/ rab tu byung bar dga' nas de ma thag du 'bras bu thob par gyur/
312b7(mdo sde): bcom ldan 'das kyis kun dga' bo la bka' stsal pa/ shin tu legs par nyon cig sngon 'das pa'i pha rol na bskal pa dgu bcu rtsa gcig 'das pa'i pha rol na/ sangs rgyas rnam par gzigs zhes bya ba 'jig rten du gshegs te/ sangs rgyas
312b8(mdo sde): de mya ngan las 'das nas gzugs brnyan la chos spyod pa'i tshe/ dge slong lnga brgya tsam zhig lhan gcig du 'di skad ces dam bcas so/ /bdag cag gis dben pa'i gnas shig btsal nas byang chub kyi lam bsgom mo zhes byas nas/ /tshal
313a1(mdo sde): zhig gi nang na sing ma dang / chu mig yod pa zhig du dben pa'i gnas su btsal te/ dge slong de dag yid mthun par/ dge slong gcig la 'di skad ces gsol ba btab bo/ /bdag cag gi gnas 'di grong khyer dang ring bas thams cad
313a2(mdo sde): bsod snyoms la 'gro na/ kun nyon mongs kyis khyod bsod nams bya ba'i phyir/ khyod kyis bsod snyoms slong la byin cig ces smras pa dang / dge slong des kyang de ltar bya'o zhes smras nas/ rtag du grong du song ste/ sbyin bdag mang po la
313a3(mdo sde): chos bstan nas bsod snyoms bslangs so/ /de'i nang na mi bzhi zhig lus las su rung bas na bsgom nas/ zhag dgu bcu lon pa dang 'bras bu thob par gyur to/ de dag yid mthun par dge slong bsod snyoms slong ba la 'di skad ces
313a4(mdo sde): bsgo'o/ /bdag cag ni khyod kyis rab tu bde ste/ thob par re ba'i ting nge 'dzin kyang thob kyis/ khyod cir smon pa nga la byos shig dang / khyod kyi re ba bskang ngo / /zhes bsgo'o de'i tshe dge slong de yang rab tu dga' nas 'di skad ces smras
313a5(mdo sde): so/ /bdag ni ma 'ongs pa'i dus su lha 'am mir skyes kyang phyug cing longs spyod dang ldan te/ ci dgos pa thams cad ched du las ma byas par thams cad rang skyes par gyur cig /slob dpon 'phags pa dang phrad nas khyod bas kyang brgya
313a6(mdo sde): 'gyur stong 'gyur du chos thos nas/ sems su dge cing 'bras bu thob par gyur cig ces smon lam btab bo/ /bcom ldan 'das kyis kun dga' bo la bka' stsal pa/ de'i tshe de'i dus na dge slong dan byi las dge slong grogs po
313a7(mdo sde): bzhi'i bsod snyoms sbyar bas bskal pa dgu bcu rtsa gcig gi bar du lha dang mi'i nang na cho rigs btsun par skyes te/ dbul zhing 'phongs pa'i rigs su ma skyes so/ /da yang nga mthong ba tsam gyis dad pa thob par gyur to/ /de'i tshe na
313a8(mdo sde): kun dga' bo dang dge slong rnams bcom ldan 'das kyis gsungs pa thos nas/ so so nas brtson 'grus brtsam pas 'bras bu dang po nas 'bras bu bzhi pa'i bar du'o/ /kha cig ni rgya chen po'i sems bskyed de/ phyir mi ldog
313b1(mdo sde): pa'i sa la gnas par gyur to/ /bcom ldan 'das kyis de skad ces bka' stsal nas/ so so rjes su yi rang ste mngon par dga'o/ /khyim bdag dan byi la zhes bya ba'i le'u ste/ bzhi bcu cig pa'o// //
313b2(mdo sde): 'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe yul ma ga d+ha na/ khyim bdag gcig la bu
313b3(mdo sde): zhig btsas te/ bzang ba lta na sdug pa mtshan dang ldan pa zhig go/ /khye'u thog ma btsas pa na/ bang mdzod kyi nang nas ngo mtshar ba gser gyi glang po che'i phru gu zhig byung ngo / /khye'u'i pha mas de lta bu mthong nas rab tu dga' ste/
313b4(mdo sde): mtshan mkhan la bstan nas mtshan mkhan gyis kyang khye'u bsod nams kyi mtshan dang ldan par rtogs so/ /khye'u thog ma btsas na ngo mtshar ba'i ltas ci byung zhes dris so/ /khye'u'i pha mas smras pa/ khye'u 'di btsas pa
313b5(mdo sde): nas bang mdzod nang nas gser gyi glang po che'i phru gu gcig rang byung ngo zhes smras pa dang / khye'u'i ming yang glang po skyong zhes bya bar btags so/ /khye'u ci tsam du cher skyes pa bzhin du gser gyi glang po che'i phru gu yang skyes te/ khye'u
313b6(mdo sde): 'gro na glang po che'i phru gu yang 'gro ste/ rtag tu 'grogs ste/ glang po che'i phru gu'i gcin rtug kyang gser du byung ngo / /glang po skyong cher skyes nas khyim bdag gi bu lnga brgya tsam dang / rtag du lhan gcig tu rtse ste/ gcig la gcig
313b7(mdo sde): yid gcugs pas phyi zhig na byis pa de dag so so nas/ khyim na ngo mtshar che ba ci yod pa'i gtam byas pa dang / de la kha cig ni nga'i khyim khri stan dang / nyal ba'i mal cha la sogs pa thams cad rin po che sna bdun las byas/ /
313b8(mdo sde): zhes zer ro/ /kha cig ni nga'i khyim dang skyed mos tshal la sogs pa thams cad rin po che zhes zer ro/ /kha cig ni nga'i bang mdzod rtag du rin po che'i dam pas yongs su gang ngo zhes zer te/ kun gyis so so nas ya mtshan ci yod pa rnam
314a1(mdo sde): pa sna tshogs kun smras pa dang / de nas glang po skyong gis kyang bdag thog ma btsas pa na/ gser gyi glang po che'i phru gu gcig kyang rang byung ste/ kho bo ci tsam skyes pa bzhin du glang po che'i 'phru gu yang de bzhin du skyes te/ kho bo yang bsam
314a2(mdo sde): pa bzhin du 'gro la glang po che la zhon nas ltas mo lta ba la sogs pa gar yang mgyog par 'gro ste/ gcin rtug kyang gser du 'gyur zhes smras pa dang / de'i tshe na rgyal bu ma skye dgra yang de na 'dug ste/ glang po skyong gis smras pa thos nas 'di snyam
314a3(mdo sde): du bdag nam rgyal por gyur na glang po che 'phrog go snyam bsam mo/ /phyir rgyal por gyur nas glang po skyong bkug ste/ khyod kyi glang po che 'on cig ces bsgo'o/ /de nas glang po skyong gi pha mas bu la 'di skad ces smras so/ /ma skyes dgra lta
314a4(mdo sde): bu khro zhing gtum la 'dod pa che ba med de/ bdag gi pha yang gsod na gzhan lta ci smos te/ da khyod kyi glang po che 'phrogs par byas kyis glang po che sbyin dgos so/ /bus smras pa bdag gi glang po che 'di sus kyang 'phrogs mi nus so zhes smras nas/
314a5(mdo sde): spun gnyis glang po che la zhon te/ rgyal po'i pho brang gi sgor 'das pa dang / sgo bsrung dag gis rgyal po la gsol to/ /rgyal pos kyang glang po skyong spun gnyis la glang po che ma babs par nang du shog shig ces bsgo ba dang / glang po skyong spun
314a6(mdo sde): gnyis glang po che la zhon te/ pho brang gi nang du 'ongs nas gdod babs so/ /de nas rgyal po la phyag byas te/ bde bar gyur cig ces smras pa dang / rgyal po rab tu dga' ste/ stan bting ba la 'dug du bcug ste/ bza' ba dang / btung ba byin to/ /
314a7(mdo sde): de skad ces smras pa dang / 'og tu phyir 'gro zhes byas pa dang / glang po skyong la gser gyi glang po zhog la bdag cag phyir deng shig ces bsgo'o/ /de nas glang po skyong yang rgyal po'i bka' bzhin glang po che phyir bzhag nas/ spun gnyis rkang pas
314a8(mdo sde): song ste/ sgor phyin tsam na ring por ma lon par glang po che de yang de nyid du sa'i 'og tu nub nas sgo'i phyi rol tu glang po skyong gi drung du byung ngo / /glang po skyong spun gnyis de la phyir zhon te/ khyim du song nas 'di snyam du sems so/ /rgyal po
314b1(mdo sde): yang chos bzhin du byed pa ma yin te/ ma nyes pa dag kyang khrims dang sbyar bas/ bdag gis kyang ma ster na/ glang po che 'di'i phyir srog la rgal bar 'ong gis da ltar bcom ldan 'das 'jig rten na 'gro ba mang po la bde ba'i don mdzad pa de'i
314b2(mdo sde): drung du song la/ khyim nas rab tu byung zhing tshangs par spyod pa la dga' bar bya'o snyam bsams nas pha ma la rab tu byung bar gsol pa dang pha mas kyang rab tu byung bar gnang nas/ 'phyi phyag 'tshal te gser gyi glang po che la zhon nas rgyal bu rgyal
314b3(mdo sde): byed kyi tshal gang na bar song ngo bcom ldan 'das kyi spyan sngar phyin pa dang zhabs la mgo bos phyag 'tshal nas/ ji ltar gyur pa rgyas par gsol pa dang / bcom ldan 'das kyis legs par 'ongaso zhes bka' stsal pas/ skra dang kha spu
314b4(mdo sde): rang byi ste/ dge slong du gyur to/ /de la bcom ldan 'das kyis bden pa bzhi'i chos ci rigs par bstan pas dgra bcom par 'gyur ro/ /dge slong glang po che skyong yang dge slong grogs gzhan dang lhan cig gang na 'dug kyang rung ste/ gser
314b5(mdo sde): gyi glang po che rtag tu drung na 'dug go/ /de'i tshe mnyan du yod pa na 'khod pa rnams kyis gser gyi glang po che blta ba'i phyir mi thams cad 'du bar gyur te/ rnal 'byor spyod pa la 'du 'dzi mang bar gyur to/ /dge slong de dag gis bcom ldan 'das la gsol
314b6(mdo sde): nas/ bcom ldan 'das kyis de'i phyir dge slong glang po skyong la 'di skad ces bka' stsal to/ /khyod kyi glang po che la blta bas mang po mi dben pa gyur gyis/ myur du spong shig ces bka' stsal pa dang / glang po skyong gis gsol pa/ bdag gis
314b7(mdo sde): kyang thog ma nas spangs par bsams na/ 'gror ma btub bo/ /bcom ldan 'das kyis bka' stsal pa/ khyod glang po che la lan gsum gyi bar du 'di skad ces smros shig /nga ni skyo ba'i phyogs zad de da phyin cad mi dgos kyi smros
314b8(mdo sde): shig dang med par 'gyur ro/ /glang po skyong gis kyang bcom ldan 'das kyis bka' stsal pa bzhin du glang po che la mi dgos zhes lan gsum gyi bar du smras pas gser gyi glang po che yang sa'i nang du nub bo/ /dge slong dag ngo mtshar du
315a1(mdo sde): gyur nas/ bcom ldan 'das la 'di skad ces gsol to/ /dge slong glang po skyong 'dis sngon bsod nams kyi zhing ci lta bu la dge ba'i rtsa ba ci lta bu zhig bskyed na 'di lta bu'i 'bras bu rnam par smin par gyur/ bcom ldan 'das
315a2(mdo sde): kyis kun dga' bo dang dge slong rnams la 'di skad ces bka' stsal to/ /so so'i skye bo gang yang rung ba dkon mchog gsum gyi bsod nams kyi zhing la/ dge ba'i sa bon cung zad cig gtab na 'bras bu tshad med pa thob par 'gyur ro/ /sngon
315a3(mdo sde): 'das pa'i dus na sangs rgyas 'od srung 'jig rten du gshegs pa'i tshe mi tshe ni lo stong phrag nyi shu'i bar du gnas so/ /sangs rgyas de sems can gyi don byas nas/ mya ngan las 'das pa'i 'og tu ring bsrel la mchod rten mang du byas so/ /
315a4(mdo sde): de'i tshe mchod rten gcig gi nang na byang chub sems dpa' thog ma dga' ldan gyi gnas nas babs te/ yum gyis lhumasu gshegs pa'i tshe/ bcibs pa glang po che de'i mchod rten zhig kyang yod do/ de'i tshe glang po che'i gzugs cung zad cig
315a5(mdo sde): zhig nas/ de la mi zhig phyag 'tshal du 'ongs nas/ glang po che cung zad cig zhig pa de mthong nas de 'di snyam du bsams so/ /'di ni byang chub sems dpa' bcibs pa'i theg pa yin te/ 'di ltar zhig par gyur gyi bdag gis slar gso snyam
315a6(mdo sde): bsams nas/ 'jil pa zhig sbyar te bskus pa'i steng du ldong ros kyis bskus nas 'di skad ces smon lam btab bo/ /bdag ma 'ongs pa'i dus su rtag tu cho rigs btsun zhing longs spyod zad mi shes pa dang ldan par shog shig ces smon
315a7(mdo sde): lam btab bo/ /mi de tshe 'phos nas mtho ris kyi lhar skyes te/ lha las tshe'i dus byas nas mi'i 'jig rten du skyes te/ rtag tu cho rigs btsun pa dang / longs spyod dang ldan zhing / byad gzugs 'phags par bzang ste/
315a8(mdo sde): gser gyi glang po che rtag tu bsrung bar gyur to/ /bcom ldan 'das kyis kun dga' bo la bka' stsal pa/ de'i tshe de'i dus na glang po che gsos pa'i mi de ni da ltar glang po skyong yin no/ /de'i tshe glang po che gsos pa de tshun cad lha dang mi'i
315b1(mdo sde): nang na longs spyod chen po dang ldan par gyur to/ /dkon mchog gsum la gus shing bsting stang byas pas da ltar nga dang phrad nas bstan pa la rab tu byung ste/ sems kyi dri ma kun zad de/ dgra bcom par gyur to/ /tshe dang ldan pa kun dga' bo
315b2(mdo sde): dang / 'khor mang po rnams bcom ldan 'das kyis gsungs pa 'di thos nas thams cad kyis don rtogs shing khong du chud de/ la la ni rgyun tu zhugs pa dang / lan cig phyir ldog pa dang / phyir mi ldog pa dang / dgra bcom pa yang thob par gyur
315b3(mdo sde): to/ /kha cig ni bla na med pa'i byang chub tu sems bskyed de/ phyir mi ldog pa'i sa la gnas so/ /bcom ldan 'das kyis gsungs pa la 'khor mang po mngon par dga' nas rjes su yi rang ngo / /glang po skyong gi le'u ste bzhi bcu rtsa
315b4(mdo sde): gnyis pa'o/ / // bam po bcu gnyis pa/ 'di skad bdag gis thos pa'i dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba
315b5(mdo sde): na bzhugs so/ /de'i tshe bcom ldan 'das kyis kun dga' bo zhabs 'bring du khrid de/ bsod snyoms la gshegs pa na/ bcom ldan 'das gsol ba'i na bza' rdol ba cung zad cig yod de/ de yang sems can 'dul bar rigs pa'i
315b6(mdo sde): don du dgongs so/ /bsod snyoms bslang nas slar gshegs pa'i tshe/ bram ze gcig 'ongs nas/ bcom ldan 'das la spyi bos phyag 'tshal nas/ bcom ldan 'das kyi mtshan lhang nge lhaner gsal ba brtags nas/ bcom ldan
315b7(mdo sde): 'das kyi na bza' cung zad cig rdol ba mthong nas sbyin pa bya bar bsams te/ khyim na ras dkar po zhig yod pa las dum bu gcig bcad nas/ bcom ldan 'das la phul te ras kyi dum bu 'dis na bza' zhig lhan pa mdzod cig
315b8(mdo sde): ces gsol to/ /bcom ldan 'das kyis kyang de la thugs brtse ba'i slad du bzhes pa dang / bram ze rab tu dga' nas mgu rangs par gyur to/ /bcom ldan 'das kyis de la thugs brtse ba'i slad du lung bstan te/ bram ze khyod ma
316a1(mdo sde): 'ongs pa'i dus na bskal pa grangs med pa brgya 'das nas mngon par 'tshang rgya ste/ mtshan yang mngon par shes pa bzang po zhes bya ste/ stobs bcu rdzogs par 'gyur ro zhes lung bstan pa dang / rab tu dga' nas song ngo / /
316a2(mdo sde): de'i tshe yul de na cho rigs btsun pa'i tshong dpon dang / khyim bdag la sogs pas 'di snyam du bsam mo/ /ci'i slad du bcom ldan 'das sbyin pa cung zad tsam gyi lan rab tu che ba byin snyam bsam nas/ so so nas ras kar po bshams
316a3(mdo sde): nas/ de bzhin gshegs pa'i na bza' rnam pa sna tshogs byas nas/ sangs rgyas la phul lo/ /kun dga' bos bcom ldan 'das la gsol pa/ bcom ldan 'das kyis sngon dge ba'i rtsa ba ci mdzad na/ thams cad kyis na bza' mang po
316a4(mdo sde): phul zhes gsol pa dang / bcom ldan 'das kyis 'di skad ces bka' stsal to/ /khyod legs par nyon la yid la zung shig dang khyod la bstan par bya'o/ /sngon 'das pa'i dus bskal pa grangs med tshad med pa'i pha rol na/ sangs rgyas
316a5(mdo sde): rnam par gzigs zhes bya ba 'jig rten du gshegs te/ 'khor stong phrag dgu bcu dang / lhan gcig tu bzhugs so/ /de'i tshe rgyal po ni ban du zhes bya ste/ de'i tshe blon po chen po gcig gis sangs rgyas dang dge 'dun dang
316a6(mdo sde): bcas ste/ zla ba gsum gyi bar du bzhugs par spyan drang nas/ bcom ldan 'das kyis kyang de bzhin du gnang ba dang / blon po de phyir khyim du 'ong nas/ yo byad rnams sbyor zhing shom mo/ /de'i tshe rgyal pos kyang sangs rgyas dang / dge
316a7(mdo sde): 'dun spyan drang bar bsams te/ sangs rgyas gang na bar song ste phyin pa dang / bcom ldan 'das la 'di skad ces gsol to/ /btsun pa bcom ldan 'das dang / 'phags pa'i dge 'dun dang bcas ste/ zla ba gsum gyi bar du bdag
316a8(mdo sde): gi mchod pa bzhes shig ces gsol pa dang / bcom ldan 'das kyis rgyal po la 'di skad ces bka' stsal to/ /nga sngar blon po chen pos spyan drangs pas gshegs par byas te/ skyes bu chen po'i chos kyi sngar gnang ba las 'gal
316b1(mdo sde): ba bya bar mi rung ngo / /de nas rgyal po phyir pho brang du 'ongs ste/ blon po la 'di skad ces bsgo'o/ /yul 'di na nga las che ba med de/ bcom ldan 'das nga'i yul na bzhugs pa/ sangs rgyas sngar mchod pa sngar byas par bsams te/
316b2(mdo sde): spyan drang nas sngar khyod kyis spyan drangs kyi khyod re shig sdod cig ngas sngar spyan drangs pa'i 'og tu khyod kyis spyan drongs shig ces bsgo ba dang / blon po des rgyal po la 'di skad ces gsol to/ /lha khyod kyis bdag gi lus dang srog kyang
316b3(mdo sde): mi mnyam par mnyam spyod la/ de bzhin gshegs pa yang rtag par bzhugs pa dang / rgyal po'i yul yang rtag tu bde skyid cing ye 'grog mi 'byung zhing gnya' spyod na bdag kyang re shig sdod do zhes gsol pa dang / rgyal pos 'di ni mi rung
316b4(mdo sde): snyams bsams nas bdag cag gnyis nyin res kyi spyan drang ngo zhes bsgo nas nyi ma gcig ni rgyal pos spyan drangs te/ nyi ma gcig ni blon pos spyan drangs ste/ gnyis ka'i re ba bskangs so/ /de'i tshe blon po chen po des de bzhin gshegs
316b5(mdo sde): pa la chos gos rmad gsum phul nas dge slong gi dge 'dun stong phrag dgu bcu rnams la yang chos gos bdun pa re re sbyin nas phul lo/ /kun dga' bo de'i tshe de'i dus na blon po chen pos chos gos byas te/ sangs rgyas dang dge 'dun rnams la phul
316b6(mdo sde): ba de gzhan du ma sems shig / de ni da ltar nga yin no/ /nga ni skye ba thams cad du/ bsod nams byed pa la skyo ba med pas de dag thams cad rnam par smin pa yang myong nas chud ma zos so/ /kun dga' bo la sogs pa 'khor mang po rnams
316b7(mdo sde): bcom ldan 'das kyis gsungs pa thos nas/ bsod nams kyi las byed pa la brtson par 'gyur te/ mngon par dga' nas rjes su yi rang ngo / /bram zes lhan pa phul ba'i le'u ste bzhi bcu gsum pa'o// //
316b8(mdo sde): 'di skad bdag gis thos pa dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe dge slong dag dbyar tshul las byung nas/ bcom ldan
317a1(mdo sde): 'das ga la ba der song ste phyin nas/ bcom ldan 'das la phyag 'tshal nas snyun mi mnga' 'am zhes snyun gsol to/ /bcom ldan 'das kyis kyang byams pa'i thugs kyi spro ba bskyed de/ dge slong khyod sdug bsngal bar ma gyur dam/
317a2(mdo sde): zhes shin tu thugs brtse zhing byams pa'i thugs kyis bka' stsal pa dang / kun dga' bos bcom ldan 'das la 'di skad ces gsol to/ /'di ltar bcom ldan 'das kyis dge slong dag la thugs brtse zhing byams pa'i thugs bskyed nas yun
317a3(mdo sde): ci srid ci lags/ bcom ldan 'das kyis kun dga' bo la bka' stsal pa/ khyod shes par 'dod na khyod la bstan par bya'o/ /sngon 'das pa'i dus bskal pa grangs med pa brjod du med pa'i pha rol na/ sdig pa byas pa'i mi gnyis shig
317a4(mdo sde): sems can dmyal bar ltung ste/ dmyal ba'i srung mas lcags kyi shing rta 'dren du bcugs nas/ lcags thos brdegs te/ phan tshun du mi dal bar rgyug tu bcug go/ /de la mi cig stobs chung ste/ 'dren ma nus nas 'dug pa dang /
317a5(mdo sde): lcags kyi tho bas brdegs te/ tshe brjes nas phyir sos so/ /grogs po gcig gis de lta bu'i sdug bsngal mthong nas/ byams shing snying rje ba'i sems bskyed do/ /dmyal ba'i srung ma la 'di skad ces smras so/ /bdag 'ba'
317a6(mdo sde): zhig gis shing rta 'di drang gi mi 'di thong shig ces smras pa dang / srungs ma 'khros nas lcags kyi tho bas brdegs te/ der tshe 'phos pa dang / sum cu rtsa gsum gyi lhar skyes so/ /kun dga' bo de'i tshe de'i dus na sems can dmyal
317a7(mdo sde): ba na 'dug pa las/ byams shing snying brtse ba bskyed pa de ni da ltar nga yin no/ /ngas de'i tshe sems can dmyal ba na de la thog mar snying brtse ba'i sems bskyed de/ sems can thams cad la yang de tsam gyi bar du thugs brtse
317a8(mdo sde): zhing byams pa'i sems bskyed do/ /kun dga' bo dang 'khor mang po rnams bcom ldan 'das kyis gsungs pa la rjes su yi rangs nas mngon par dga'o/ /sangs rgyas thog ma byams pa'i thugs bskyed pa'i le'u ste bzhi
317b1(mdo sde): bcu rtsa bzhi pa'o/ / // 'di skad bdag gis thos pa'i dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na/ dge slong chen po'i dge 'dun
317b2(mdo sde): brgya phrag phyed dang bcu gsum dang / thabs gcig tu bzhugs so/ /de'i tshe bcom ldan 'das kyis dge slong dag 'jo sgeg cing / rnyed pa dang grags pa la chags nas/ lhag par byas pa mang du 'chang zhing / chog mi shes par bstsogs
317b3(mdo sde): par gyur pa/ bcom ldan 'das kyis gzigs nas/ dge slong rnams rnyed pa la chags pa'i skyon 'di dag gsungs so/ /gang rnyed pa la chags pa ni lus zhig nas tshe 'phos ma thag tu ngan song gsum du ltung ste/ sdug bsngal tshad med
317b4(mdo sde): pa myong bar 'gyur ro/ /de bas na sngon du dran pa sngon 'das pa'i dus na/ 'dod pa'i dbang gis ltung bar gyur te/ sdug bsngal mang po myong ngo / /de nas kun dga' bos pus mo sa la btsugs te/ thal mo sbyar nas/ bcom ldan 'das la 'di
317b5(mdo sde): skad ces gsol to/ /sngon bcom ldan 'das la 'dod chags pa'i dbang gis ltung bar gyur pa ci lta bu lags/ bcom ldan 'das kyis bka' stsal pa/ sngon 'das pa'i dus kyi bskal pa grangs med tshad med mtha' yas bsam gyis mi
317b6(mdo sde): khyab dpag tu med pa'i pha rol na/ 'dzam bu'i gling 'dir rgyal po gus pa de zhes bya ba/ 'dzam bu'i gling gi rgyal 'phran brgyad khri bzhi stong la dbang byed de/ btsun mo dang pho brang slas ni stong phrag nyi shu yod do/ /blon po chen po ni stong phrag
317b7(mdo sde): bcu yod do/ /dus gzhan zhig na rgyal po'i spyi bo la sgo nga 'dra ba'i chu bur cig byung ste/ gsal ba yongs su dag pa na tsha med do/ /bags kyis rje cher skyes te/ sku ba tsam du gyur pa dang bkas pa na/ nang nas khye'u blta na sdug pa
317b8(mdo sde): mtshan dang ldan pa skra thon ting du 'dug pa/ lus gyi mdog gser lta bur 'dug pa zhig byung bar gyur te/ mtshan mkhan gyis bltas nas bu 'di ni ngo mtshar che ba'i yon tan gyi mtshan dang ldan te/ gdon mi za bar 'khor los bsgyur ba'i
318a1(mdo sde): rgyal por 'gyur zhing gling bzhi la dbang byed par 'gyur ro zhes smras nas/ khye'u'i ming yang spyi bo skyes zhes btags so/ /cher skyes nas yon tan dang ldan pas rgyal pos kyang yul gcig gi rgyal phran du bcug go/ /dus gzhan
318a2(mdo sde): zhig na rgyal po nad kyis btab pa dang / rgyal phran 'dus nas nad g.yog dang dpyad byas kyang ma phan te/ de tshe'i dus byas so/ /de nas rgyal phran rnams 'dus te/ spyi bo skyes ga na 'dug par song nas phyin pa dang / 'di skad ces smras so/ /
318a3(mdo sde): rgyal po chen po ni tshe'i dus byas kyis/ khyod rgyal por gshegs su gsol zhes smras pa dang / spyi bo skyes kyis 'di skad ces smras so/ /gal te nga rgyal por 'gyur ba'i bsod nams dang dbang thang zhig yod na/ rgyal chen bzhi dang /
318a4(mdo sde): brgya byin la sogs pas nga la gsol ba btab ste/ dbang bskur bar shog shig ces smras ma thag tu rgyal chen bzhi'i rgyal po yang babs nas/ rin po che'i bum pa spos chus bkang ba thogs te/ spyi bor blugs nas dbang bskur ro/ /
318a5(mdo sde): brgya byin lha'i dbang po yang babs nas/ rin po che'i cod pan phul ste/ mgo la bzhag nas yon tan bsngags so/ /de nas rgyal phran rnams kyis dbus gyi yul chen por gshegs par gsol pa dang / spyi bo skyes kyis yang 'di skad ces smras so/ /
318a6(mdo sde): bdag la rgyal por 'gyur ba'i dbang thang zhig yod na/ yul sa nga'i drung du 'ong ba'i rigs kyis/ nga yul sa bsnyags su mi 'gro'o zhes smras pa dang / de ma thag tu yul chen po rgyal po'i pho brang dang / skyed mos tshal dang / khrus kyi rdzing
318a7(mdo sde): bu la sogs te/ dgos pa thams cad der byung bar gyur nas/ gser gyi 'khor lo dang glang po che dang / rta rin po che dang / bud med rin po che dang / blon po rin po che dang / khyim bdag rin po che la sogs pa thams cad 'dus nas
318a8(mdo sde): gling bzhi la dbang byed pa'i 'khor los bsgyur ba'i rgyal por gyur te/ chos bzhin du srid 'tsho'o/ /de nas mi mang po dag sa brko zhing / zhing rmos pa mthong nas blon po rnams la 'di dag ci byed ces bka' stsal pa dang / smras pa ji tsam
318b1(mdo sde): du srog dang bcas pa/ thams cad zas kyis 'tsho bas 'di dag kyang zhing rmos nas 'tsho bar byed do/ /de nas rgyal pos 'di skad ces smras so/ /gal te nga la rgyal por gyur pa'i bsod nams kyi dbang thang zhig yod na/ las mi dgos par ro brgya dang ldan
318b2(mdo sde): pa'i kha zas rang yod par gyur te/ thams cad chog cing 'drangs nas/ bkres pa dang skom pa med par gyur cig ces smras so/ /de skad ces smras ma thag tu bza' ba dang / btung ba yod par gyur to/ /de nas yang 'chag tu song song ba las thag pa
318b3(mdo sde): dag cig 'khal ba dang 'thag pa mthong nas 'di dag ci byed ces dris pa dang / smras pa kha zas ni rang yod par gyur la/ lus brgyan pa'i gos med de/ 'di dag ni bgo ba'i gos byed do/ /de nas rgyal pos yang 'di skad ces smras so/ /gal te bdag
318b4(mdo sde): rgyal por gyur pa'i dbang thang zhig yod na bgo ba'i gos rang yod par shog shig ces smras/ dbul 'phongs pa thams cad kyang gos kyis chog par shog shig ces smras so/ /de skad ces smras ma thag tu shing thams cad las bgo ba'i gos kha dog
318b5(mdo sde): rnam pa sna tshogs dang ldan par rang skyes te/ mi thams cad kyi bgos kyang zad mi shes par byung ngo / /de nas yang rgyal po 'chag cing song song ba las/ mi dag rol mo'i cha byad thogs pa mthong nas/ 'di dag ci yin zhes dris pa dang / smras pa
318b6(mdo sde): kha zas dang bgo ba'i gos ni chog par yod na/ rol mo mang po byed de 'di dag rang dga' zhing rtse ba'i rol mo yin no/ /rgyal pos smras pa/ gal te bdag la rgyal po'i dbang thang zhig yod na/ rol mo dang dam pa'i cha byad thams cad rang yod par
318b7(mdo sde): gyur cig ces smras ma thag tu shing thams cad kyi yal ga las rol mo'i cha byad mang po 'phyangs ste/ rol mo 'dod pa zhig yod na/ rang 'khrol zhing snyan pa dang / thos pa tsam gyis dga' rangs par gyur to/ /rgyal po'i bsod nams dang dbang
318b8(mdo sde): thang chen pos nam mkha' las rin po che sna bdun char bzhin du babs nas/ yul kun gang nas rgyal pos blon po dag la 'di lta bur gyur pa 'di su'i yon tan ces dris pa dang / blon po rnams kyis 'di skad ces smras so/ /'di ni rgyal po'i yon
319a1(mdo sde): tan dang / sems can gyi bsod nams kyis 'di ltar gyur to zhes smras pa dang / rgyal pos yang 'di skad ces smras so/ /gal te sems can gyi bsod nams kyi mthus yin na/ rin po che 'di dag kun tu 'babs par gyur cig /
319a2(mdo sde): gal te nga 'ba' shig gi dbang thang yin na pho brang gi nang du 'bab par shog shig ces smras pa dang / gzhan kun nas 'bab pa ni chad kyi/ pho brang gi nang 'ba' shig tu nyin zhag bdun gyi bar du bab bo/ /rgyal po spyi bo skyes 'dzam bu'i gling du lo brgyad
319a3(mdo sde): khri bzhi stong gi bar du 'dod pa lnga la longs spyod pa las/ gzhan zhig na pho brang gi sgor gnod sbyin zhig byung ste/ skad chen por 'di skad ces smras so/ /shar phyogs na shar gyi lus 'phags gling zhes bya ba yod de/ de na yang bde skyid la dpe med
319a4(mdo sde): par bzang gis rgyal po chen po der yang rol cing gshegs pa'i rigs so zhes smras pa dang / rgyal po yang der 'gro bar dga' nas/ gser gyi 'khor lo nam mkha' la 'phags pa dang / blon po dang / rin po che sna bdun la sogs pa yang
319a5(mdo sde): rjes su 'phags te/ shar gyi lus 'phags gling du phyin to/ /rgyal phran phyag ma 'tshal ba rnams kyang thams cad phyag 'tshal nas/ lus 'phags kyi gling na 'dod pa lnga lo stong phrag brgya bcu'i bar du longs spyod do/ /de nas yang gnod sbyin
319a6(mdo sde): gyis 'di skad ces smras so/ /nub phyogs na nub kyi ba lang spyod ces bya ba yod de/ de na yang rab tu bde skyid kyi/ rgyal po chen po yang der gshegs pa'i rigs so zhes smras so/ /rgyal po yang der 'gro bar dga' nas/ nub kyi ba lang spyod du
319a7(mdo sde): lo stong phrag bcu'i bar du bde ba la longs spyod do/ /de nas yang gnod sbyin gyis 'di skad ces smras so/ /byang phyogs na byang gi sgra mi snyan zhes bya ba yod de/ de na gnas pa'i mi dag 'byor ba legs pa longs spyod dang ldan gyis
319a8(mdo sde): rgyal po yang yul der gshegs pa'i rigs so/ /zhes smras pa dang / rgyal po 'gro bar dga' nas/ byang gi sgra mi snyan du 'dod pa lnga'i dam pa la lo stong phrag brgyad kyi bar du longs spyod par gyur to/ /de nas dus phyi zhig na gnod sbyin gyis 'di
319b1(mdo sde): skad ces smras so/ /rgyal chen bzhi'i ris kyi lha'i rgyal po'i gnas kyang rab tu bde ba ni tshad byar yang dka'o/ /rgyal po der yang gshegs pa'i rigs so zhes smras pa dang / rgyal po dang blon po dang dpung gi tshogs rnam bzhi dang bcas te/ nam mkha'
319b2(mdo sde): la 'phags te dong ngo / /rgyal chen bzhi pos rgyang ma nas mthong ba dang / 'jigs skrag nas dpung gi tshogs bshams te/ phyi rol tu byung ba dang / ji byar yang med nas phyir gnas su dong ngo / /spyi bo skyes der yang lo stong phrag bcu'i bar du 'dod pa la longs
319b3(mdo sde): spyod nas yang 'di snyam du sum bcu rtsa gsum gyi lha'i ris su 'gro bar bsams nas/ 'khor dang bcas te steng gi nam mkha' la 'phags te/ sum bcu rtsa gsum gyi lha'i ris su song ngo / /de'i tshe drang srong lnga brgya tsam zhig ri rab lhun
319b4(mdo sde): po'i sul na gnas pa las rgyal po glang po che dang / rta'i gcin rtug lhung bas drang srong de dag gi lus la reg par gyur pas/ de dag gcig la gcig 'di ci zhes dris pa dang / drang srong mkhas pa blo dang ldan pa zhig gis drang srong gzhan dag la
319b5(mdo sde): 'di skad ces smras so/ /rgyal po spyi bo skyes sum bcu rtsa gsum lha'i ris su song ngo zhes zer gyis/ 'di ni gdon mi za bar de dag gi glang po che dang rta'i mi gtsang ba yin no zhes zer nas/ drang srong rnams khros te gsang sngags dang phyag
319b6(mdo sde): rgyas bcings pas spyi bo skyes dang 'khor mang po 'gror med par byas so/ /rgyal pos kyang de ltar shes shing rig nas 'di skad ces dam bcas so/ /gal te bdag la bsod nams dang dbang thang zhig yod na/ drang srong de dag nga'i thad du lhags
319b7(mdo sde): ste/ nga la mchod par shog shig ces smras nas/ rgyal po'i yon tan gyi che ba'i byin dang / shugs kyis drang srong lnga brgya po rims kyis der lhags nas/ g.yog byas te/ sum bcu rtsa gsum lha'i ris su dong ngo / /yar phyin par rgyang
319b8(mdo sde): ma nas lha'i pho brang yid du 'ong ba shin tu bkra bar snang ba lhang nge lham mer mthong bar gyur to/ /lha'i pho brang yid du 'ong ba la sgo chen po brgya phrag phyed dang bcu gnyis yod do/ /lha rnams 'jigs dngangs nas/ sgo rnams bcad de/ lcags kyi
320a1(mdo sde): gtan pa sum rim bcug go/ /spyi bo skyes dpung gi tshogs dang bcas su thogs pa med par der phyin pa dang / rgyal pos kyang dung bus ste gzhu bdungs pas gzhu rgyud sbrings pa dang / lha'i pho brang gi sgo brgya phrag phyed dang bcu gnyis dus gcig tu rang
320a2(mdo sde): bye ba dang / brgya byin gyis phyi rol tu bsus te/ lha'i pho brang du khrid nas brgya byin gyi stan phyed la 'dug du bcug go/ /lha'i dbang po dang mi'i dbang po gnyis byad gzugs 'dra ste/ dbang po mthong ba dag gis bye brag mi phyed na/ lha'i mgyogs bus gyis
320a3(mdo sde): rtogs so/ /rgyal po lha'i pho brang du 'dod pa lnga'i dam pa la lha'i dbang po sum bcu rtsa drug brjes kyi bar du longs spyad do/ /lha'i dbang po nang gi mtha' ma de byang chub sems dpa' 'od srung zhes bya ste/ de'i tshe lha ma yin gyi rgyal pos lha rnams la
320a4(mdo sde): dmag drangs nas/ brgya byin gyis ma thub nas/ dpung gi tshogs dang phyir gnas su bros so/ /de nas spyi bo skyes phyir byung ste/ dung bus gzhu rgyud sbrings pas/ lha ma yin gyi dmag kun de ma thag tu sbyar ro/ /de'i tshe spyi bo skyes 'di snyam du
320a5(mdo sde): bsams so/ /bdag gi mthu'i stobs ni gang dang yang mi mnyam ste/ brgya byin dang thun mong du 'dug pa lta ci rung / gnyis na bsad la nga 'ba' shig gis byas na legs so snyam mo/ /sdig pa'i sems skyes ma thag tu nam mkha' las lhung
320a6(mdo sde): nas/ sngon gyi pho brang rnying pa'i sgo drung du lhung ste/ srog dang bral la khad pa tsam du nyam thag par gyur to/ /de nas mi dag lhags te 'di skad ces dris so/ /gal te 'jig rten gyi khyim pa dag rgyal po spyi bo skyes ji ltar dus byas shes dri na/
320a7(mdo sde): de la bdag gis ci skad ces bya/ smras pa/ gal te de skad ces 'dri ba yod na/ de la 'di skad ces gyis shig /rgyal po spyi bo skyes ni 'dod pa'i dbang gis tshe 'phos so/ /des gling bzhi la lo bye ba phrag bzhi bcu'i bar du dbang byas te/ nyin zhag
320a8(mdo sde): bzhi'i bar du rin po che yang char bzhin du bab/ lha'i ris gnyis su byon kyang chog ma shes pas/ nam mkha' las lhung ste/ tshe 'phos zhes byos shig de bas na dge slong dag rnyed pa dang / grags pa ni yang dag par nyes pa'i skyon chen po
320b1(mdo sde): ste/ ci nas kyang ring du spong bar sems la yang dag par byang chub la nan tan gyis shig /de nas kun dga' bos bcom ldan 'das la 'di skad ces gsol to/ /rgyal po spyi bo skyes de sngon bsod nams ci zhig bgyis na/ de lta bu'i 'bras bu chen
320b2(mdo sde): po thob par gyur/ bcom ldan 'das kyis bka' stsal pa/ sngon 'das pa'i bskal pa grangs med bsam gyis mi khyab pa 'das pa'i pha rol na/ sangs rgyas phur sha zhes bya ba 'jig rten du gshegs te 'khor dang bcas su 'jig rten gyi don mdzad
320b3(mdo sde): do/ /de'i tshe bram ze'i bu zhig chung ma len to/ /'jig rten pa chos kyi chung ma len na/ sran ma spar gang thogs te gtor ba'i rigs so/ /khye'u de yang sran ma thogs te thor du song ba las/ lam du bcom ldan 'das dang phrad nas sems yid
320b4(mdo sde): dga' ste/ lag na sran ma thogs pa dag bcom ldan 'das la gtor ba dang / 'brum bu bzhi lhung bzed kyi nang du song ngo / /'brum bu gcig ni dbu'i rtse mor chags so/ /bsod nams kyi rgyu dang rkyen de tsam gyis bsod nams chen po 'thob ste/
320b5(mdo sde): sran ma 'brum bu bzhi lhung bzed kyi nang du song bas gling bzhi la dbang byed par gyur/ 'brum bu gcig spyi bor chags pas lha'i rim pa gnyis kyi longs spyod myong bar gyur to/ /de'i tshe nye gnas rnams kyis sangs rgyas kyis gsungs pa thos nas/ la las
320b6(mdo sde): ni 'bras bu dang po nas gnyis pa dang / gsum pa dang dgra bcom pa'i 'bras bu thob par 'gyur ro/ /'khor mang po rnams bcom ldan 'das kyis gsungs pa la rjes su yi rangs nas mngon par dga'o/ /rgyal po spyi bo skyes kyi le'u ste
320b7(mdo sde): bzhi bcu rtsa lnga pa'o/ / // 'di skad bdag gis thos pa dus gcig na/ bcom ldan 'das mnyan yod na/ rgyal bu rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe khyim
320b8(mdo sde): bdag mgon med zas sbyin gyi bu mo tha chung su ma na zhes bya ba mnga' byad mdzes shing blta na sdug pa zhig yod do/ bu'i nang na bu mo tha chungs de la nang byams pas/ gar 'gror yang khrid do/ /dus gzhan zhig na/ khyim bdag sangs
321a1(mdo sde): rgyas la phyag 'tshal du song ba dang / bu mo yang phyi bzhin du song nas bu mo des sangs rgyas mthong ba dang / lhag par dga' ba skyes te/ spos kyi sangs rgyas bzhugs pa'i gnas kun tu byug par bsams pa dang / de'i tshe bu mo de'i lag
321a2(mdo sde): na a smra'i 'bras bu zhig thogs pa las/ bcom ldan 'das kyis 'on cig ces bka' stsal pa dang / bu mos kyang de ma thag tu bcom ldan 'das kyi phyag tu phul lo/ /bcom ldan 'das kyis a smra'i 'bras bu bzhes nas spos dam pa'i ming
321a3(mdo sde): rnam pa mang po bris te/ bu mo'i lag tu phyir byin no/ /de nas bu mo'i pha ma dang bcas pa khyim du 'ongs nas tshong dus su song ste/ bcom ldan 'das bzhed pa'i spos rnam pa mang po sna tshogs nyos nas phyir yang rgyal bu rgyal byed kyi tshal du song
321a4(mdo sde): ste/ nyin cig bzhin du spos bdar nas gnas kun tu nyug go/ /dus gzhan zhig na yul tig ci shi ri'i rgyal po'i bu gcig rgyal po'i khab tu mngag nas phyi zhing song song ba las thar gyis rgyal bu rgyal byed kyi tshal du phyin pa dang / bu mo spos
321a5(mdo sde): bdar zhing 'dug pa mthong nas bu mo la chags te chung mar blangs bsam nas rgyal po gsal rgyal la bu mo de bslang pa dang / rgyal pos de su'i yin zhes smras so/ /de ni khyim bdag mgon med zas sbyin gyi bu mo'i zhes smras so/ /'on nga las gsol
321a6(mdo sde): yang mi phan gyis/ bu mo nyid kyi pha ma la gsol cig ces bsgo'o/ /rgyal bu des rgyal po la dus kyis gsol pa dang / rgyal pos yang de bzhin gyis shig ces bsgo ba dang rgyal bu des bdag gi g.yog dang 'khor kun phyir yul du btang nas glang po che gcig
321a7(mdo sde): pu zhig phyir bzhag go/ /dus gzhan zhig na rgyal bu rgyal byed kyi tshal du song nas bu mo su ma na brkus te/ glang po che la bskyon nas bros pa dang / mgon med zas sbyin gyis bsnyags kyang ma slebs te/ phyir yul du phyin nas chung mar byas so/ /
321a8(mdo sde): de nas chung ma de sems can dang ldan par gyur to/ /phyis zla ba tshang nas sgo nga bcu bzhi btsas so/ /sgo nga bcag pa dang / sgo nga re re'i nang nas khye'u blta na sdug cing mdzes shing / bzang ba gzhan las 'phags pa re re byung ngo / /de dag cher
321b1(mdo sde): skyes nas dpa' zhing rtsal che bas ri dgas bsod pa la dga' bar gyur pa dang / khye'u'i mas 'di ltar ri dgas gsod par ma byed ces bsgo ba dang / bu rnams kyis ma la 'di skad ces smras so/ /ri dgas bshor ba las dga' ba med de/ bdag cag gis
321b2(mdo sde): mas gsad du mi gnang ba ltas nam bdag cag la sdang ba lta/ mas smras pa kho mo ni khyod la sdang ba ma yin gyis khye'u'i mas 'di ltar khyod la ma byams pa'i phyir ri dgas gsod du ma gcug pa yin gyis 'di lta ste/ srog gcod pa'i sdig gis
321b3(mdo sde): sems can dmyal bar lo brgya stong du ma'i bar du sdug bsngal myong ste/ rtag tu sha ba'i mgo can dang / lug gi mgo can dang / ri bong gi mgo can la sogs te/ ri dgas thams cad kyi mgo can du gyur nas/ dmyal ba'i srungs mas lo
321b4(mdo sde): grangs med pa'i bar du gsod par 'gyur ro/ /gal te de las thar bar 'dod na yang sdig pa'i las las mi thar ro/ /bu rnams kyi smras pa ltar khyod kyis bsgo ba bzhin du byas na/ 'di skad bsgo ba 'di gzhan la gsan tam/ khyod nyid kyis
321b5(mdo sde): bsam te smras/ tshig 'di ni kho mos sangs rgyas la thos so zhes smras pa dang / bu rnams kyis sangs rgyas zhes bya ba ni gang yin smros shig ces smras so/ /ci khyod kyis ma thos sam rgyal po yab zas gtsang ma'i sras sku mdzes shing bzang ba
321b6(mdo sde): 'khor los bsgyur ba'i rgyal por gyur pa las/ rga ba dang / na ba dang / 'chi ba mi 'dod de rab tu byung nas/ lam bsgom pas smon lam bzhin du grub ste/ bla na med pa'i 'bras bu thob nas sku khru bcu drug pa mtshan dang dpe byad kyis yongs su
321b7(mdo sde): brgyan pa/ rig pa gsum dang mngon par shes pa drug dang ldan pa/ snga ma shes pa yang mtha' med la phyis byung ba shes pa yang mtha' med de/ dus gsum las lag mthil na 'bras bu gzhag pa dang 'dra'o zhes smras nas/ bu rnams kyis thos
321b8(mdo sde): pa dang / rab tu dga' ste/ sangs rgyas de da ltar 'di nas nye ring ci tsam na bzhugs/ mthong bar rung ngam zhes smras pa dang / mas smras pa/ da ltar mnyan yod na bzhugs te mthong du rung ngo / /bu rnams kyis smras pa/ 'o na bdag cag sangs
322a1(mdo sde): rgyas bltar 'gro'o zhes gsol pa dang / bu'i mas kyang gnang nas bu rnams gcig char mnyan yod du dong ngo / /der phyin pa dang / myes po mgon med zas sbyin gyis mthong nas/ rab tu dga' mgu rang ste/ tsha bo rnams khrid de rgyal bu
322a2(mdo sde): rgyal byed kyi tshal du de bzhin gshegs pa bltar dong ngo / /byis pa de dag gis sangs rgyas kyi mtshan sngon thos pa bas stong 'gyur gyis lhag par bzang ba mthong nas shin tu dga' bar gyur te/ /de nas bcom ldan 'das kyis ci rigs par
322a3(mdo sde): chos bstan pas/ khye'u bcu char dus gcig tu chos la chos kyi mig rnam par dag par gyur nas/ sangs rgyas la rab tu byung bar gsol pa dang / bcom ldan 'das kyis byis pa rnams khyod kyis pha mas gnang ngam zhes bka' stsal pa na/
322a4(mdo sde): bdag cag gis da dung ma gsol lo zhes gsol pa dang / pha mas ma gnang gi bar du rab tu phyung du mi gnang ngo zhes bka' stsal to/ /de nas mgon med zas sbyin gyis/ bcom ldan 'das la 'di skad ces gsol to/ /bdag ni 'di
322a5(mdo sde): dag gi mes po lags te/ bdag gi tsha bo la bdag kyang dbang bas bdag gis rab tu byung bar gnang ngo zhes gsol pa dang / bcom ldan 'das kyis kyang de bzhin du gnang nas skra dang kha spu rang byi ste dge slong du gyur to/ /dge slong gi lam la de dag
322a6(mdo sde): gis brtson 'grus bskyed pas/ thams cad dgra bcom par gyur to/ /dge slong bcu po gcig la gcig lhag par dga' bar 'gro na yang lhan cig 'dug na yang lhan cig 'dug ste/ yul mi thams cad kyang dga' nas rjes su yi rang ngo / /de nas
322a7(mdo sde): kun dga' bos bcom ldan 'das la gsol pa/ dge slong bcu po 'di bsod nams ci zhig bgyis na/ cho rigs btsun par skyes la byad gzugs bzang ba dang / bcom ldan 'das dang phrad nas sdug bsngal gyi mthar phyin par gyur/ bcom
322a8(mdo sde): ldan 'das kyis kun dga' bo la bka' stsal pa/ sngon 'das pa'i bskal pa dgu bcu rtsa gcig gi pha rol na/ sangs rgyas thams cad skyob ces bya ba 'jig rten du gshegs te/ sems can thams cad kyi don mdzad nas mya ngan las
322b1(mdo sde): 'das nas ring srel rgyas par spel nas/ mchod rten tshad med pa snyed byas so/ /de'i tshe na mchod rten gcig zhig ral du gyur nas/ rgan mo zhig gis gsol zhing 'dug pas mi 'dron po bcu der lhags pas mthong ba dang rgan mo la khyod las
322b2(mdo sde): ci byed ces smras so/ /rgan mos smras pa/ 'di ni mchod gnas gyi rten mchod rten yin no/ /'di bcos na bsod nams lhag par che'o/ /de bas na dge ba'i 'bras bu 'dod pa'i phyir 'di 'chos so/ /gzhon nu de dag kyang dga' nas/ bdag
322b3(mdo sde): cag gis kyang bstad do zhes smras nas/ mchod rten bcos pa'i 'og tu gzhon nu bcu char rgan mo de'i bur skyes par gyur cig ces smon lam btab pas/ de tshun cad bskal pa dgu bcu rtsa gcig gi bar du lha dang mi'i nang du lhan cig tu skyes nas
322b4(mdo sde): bde ba la longs spyod de/ dngos po 'di gsum gyis mi gzhan las khyad du 'phags so/ /gsum gang zhe na/ gzugs bzang zhing mdzes pa dang / kun gyis bkur ba dang / rtag tu tshe ring zhing de srid kyi bar du sems can dmyal bar mi ltung ngo / /
322b5(mdo sde): nga dang phrad nas rdul dang dri ma kun dang bral nas dgra bcom par gyur to/ /de'i tshe de'i dus na rgan mo de ni bu mo su ma na yin no/ /mi gzhon nu bcu ni dgra bcom pa 'di bcu yin no/ /bcom ldan 'das kyis de skad ces gsungs nas/ 'khor mang po
322b6(mdo sde): rnams la la ni rgyun tu zhugs pa dang / lan cig phyir ldog pa dang / phyir mi ldog pa dang / dgra bcom pa thob bo/ /kha cig ni bla na med pa'i byang chub tu sems bskyed nas phyir mi ldog pa'i sa la gnas par gyur to/ sangs rgyas kyis gsungs pa
322b7(mdo sde): la rjes su yi rangs nas mngon par dga'o/ /bu mo su ma na'i bu bcu'i le'u ste bzhi bcu drug pa'o// // 'di skad bdag gis thos pa'i dus gcig na/ bcom ldan 'das mnyan yod na rgyal bu
322b8(mdo sde): rgyal byed kyi tshal mgon med zas sbyin gyi kun dga' ra ba na bzhugs so/ /de'i tshe yul de na kun tu rgyu u ba ta zhes bya ba yid gzhungs zhing sems gsal ba ni 'das pa dang / ma byon pa dang / da ltar byung ba la mkhas pa zhig ste/ bcom
323a1(mdo sde): ldan 'das gang na ba der song nas/ rab tu 'byung ngo zhes bcom ldan 'das la gsol to/ /gal te bdag rab tu byung nas shes rab dang / spobs pa shA ri'i bu dang mnyam na rab tu byung gi de tsam mi phod na phyir khyim du mchi'o zhes gsol pa dang /
323a2(mdo sde): bcom ldan 'das kyis de tsam mi phod do zhes bka' stsal nas/ kun tu rgyu de rab tu byung du ma btub nas phyir khyim du song ngo / /dus bzhan zhig na 'khor mang po la 'di skad ces bka' stsal to/ /nga mya ngan las 'das nas lo brgya phrag lon pa dang /
323a3(mdo sde): bram ze 'di rab tu byung nas mngon par shes pa drug dang shes rab tu ldan te/ sems can rdul snyed cig gi don byed par 'gyur ro/ /bcom ldan 'das mya ngan las 'das 'khar yang kun dga' bo la 'di skad ces bka' stsal to/ /nga mya ngan las
323a4(mdo sde): 'das nas mdo sde snod thams cad khyod la gtad kyis gzungasu zung la rgyas par byos shig ces bka' stsal nas/ bcom ldan 'das mya ngan las 'das nas/ de'i 'og tu kun dga' bos chos kyi sde snod kun bzung ngo / /kun dga' bos lus
323a5(mdo sde): yongs su gtong ba na nye gnas yang shes ka la 'di skad ces bsgo'o/ /nga 'das pa'i 'og tu mdo sde kun khyod la gtad kyis gzungs su zung shig ces bsgo nas/ yang 'di skad ces smras so/ /yul bA nan ser khyim bdag ku pa ta zhes
323a6(mdo sde): bya ba la bu u pa ku ba ta zhes bya ba zhig yod kyis khyod kyis slong la rab tu phyung shig / khyod 'das pa'i 'og tu chos kyang de la gtod cig ces bsgo'o/ /kun dga' bo 'das pa'i 'og tu yang shes kas dam pa'i chos gzung ste/ 'jig rten
323a7(mdo sde): na sems can gyi don mang du byas so/ /de nas bA ra na ser grong du song ste/ khyim bdag de dag de dang bshes par byas nas/ yang dang yang du de'i khyim du song ste/ yid bcugs par byas so/ /khyim bdag de la bu khye'u zhig btsas so/ /
323a8(mdo sde): ming u pa ku ba ta zhes btags te/ chung ngu shed ma byed pa nas yang shes kas bslangs te/ rab tu phyung bar byas pa las khyim bdag gis 'di skad ces smras so/ /bdag 'dod pa'i bu 'di 'dra ba zhig yod do/ /rigs 'tsho ba snyam
323b1(mdo sde): ste mi rung ngo / /gal te yang gcig btsas na gdod sbyin no/ /phyis dus gzhan zhig na yang bu gcig btsas nas/ ming yang nan tan ku ba ta zhes btags so/ /de nas yang shi ka yang der song ste/ bu blangs pa dang / khyim bdag gis yang
323b2(mdo sde): 'di skad ces smras so/ /bu chen po 'di ni phyi rol gyi bya ba bsgrubs dgos so/ /bu chung ni nang gi bya ba bsgrub na gdod bde bar 'gyur ro zhes sbyin du ma btub ste/ phyis yang bu gcig byung na gdod dbul lo zhes smras so/ /yang shes ka ni dgra
323b3(mdo sde): bcom pa'i nang na rig pa gsum dang ldan te/ sems can gyi dbang po la mkhas pas/ khye'u de gnyis la brtags na rab tu byung ba'i skal ba yod par mi 'dra nas/ ma bskul bar bzhag go/ /de nas khyim bdag de la bu cig btsas nas
323b4(mdo sde): byad gzugs leg par blta na sdug pa zhig ste/ yang khyim bdag gi thad du song ste/ bu bslangs pa dang 'di skad ces smras so/ /bu da dung chung bas g.yog kyang mi nus la bdag kyang dbul bas slang du med do/ /re shig skad cig
323b5(mdo sde): nam skyes na sbyin no zhes smras so/ /de nas cher skyes nas shes rab dang ldan par gyur te/ phas kyang nor rdzas lag tu gtad nas tshong byed du bcug go/ /dus gzhan zhig na yang she nyid de'i drung du song ste/ chos bstan nas sems
323b6(mdo sde): rtse gcig pa yid la byed du bcug ste/ dge ba'i rtog pa byung na rde'u dkaru gcig zhog la/ mi dge ba'i rtog pa byung na rde'u na gu zhig zhog la sdug pa gong ma rtses shig ces bsgo'o/ /u pA ku ba tas kyang bsgo ba bzhin du dge ba dang
323b7(mdo sde): mi dge ba'i rtog pa byung ba las rde'u bzhag ste brtsis na/ thog ma ni rde'u na gu mang rab la/ dkaru nyung rab bo de nas yang bags kyis mnyam mo/ /de nas yid la bya ba ma btang bas rde'u na gu ni med kyi/ rde'u dkaru 'ba' shig tu gyur te/
323b8(mdo sde): dge ba'i rtog pa grub nas 'bras bu dang po thob par gyur te/ de'i tshe grong khyer de nas smad 'tshong ma gcig gis bran mo gcig mngags te/ u pA ku ba ta la me tog nyor btang ngo / /u pA ku ba ta rang bzhin gyis drang bas
324a1(mdo sde): bran mo la me tog rgyal bar byin te/ ma rangs pa med par byas so/ /bran mo de me tog rnams khyer te/ rje mo la phul ba dang / ngo mtshar cher bzung ste/ bran mo la 'di skad ces smras so/ /sngar me tog nyos pa'i rin dang /
324a2(mdo sde): deng nyos pa'i rin 'dra na/ sngar ni ci'i phyir nyung la da ni ci'i phyir mang / snga ma'i tshe na/ khyod kyis nga la bslus sam/ bran mos smras pa/ de de ni me tog 'tshong ba'i bdag po ngo mtshar du drang la/ de ste g.yo sgyu med pas mang du khugs
324a3(mdo sde): pa yin no/ /skyes bu de gzugs bzang zhing mdzes pas/ jo mos gzigs na dgyes par 'gyur ro zhes smras pa dang / smad 'tshong mas de 'bod du btang ngo / /u pA ku ba ta der 'ong du ma btub nas/ yang nas yang bos kyang
324a4(mdo sde): 'gror ma btub po/ /de'i tshe smad 'tshong ma rgyal bu zhig dang 'dus te/ rgyal bu de'i gos rin po che la chags pas bsad de/ rgyal bu bsad nas ro sbas so/ /de nas rgyal pos khyim btsal ba dang / smad 'tshong ma'i khyim du
324a5(mdo sde): rgyal bu'i ro rnyed de/ smad 'tshong ma de rkang lag kyang btub bo/ /rna ba dang sna yang bcad cing bkar btags te/ dur khrod du bcug go/ /de ltar byas kyang da rung srog ma bcad pas/ u pA ku ba ta de'i drung du song ba dang / smad
324a6(mdo sde): 'tshong mas 'di skad ces smras so/ /sngon sdug pa'i tshe na 'ong du ma btub na/ da ma rung bar gyur pa'i 'og tu gar 'gro zhes smras pa dang / u pA ku ba tas smras pa/ khyod kyi mnga' byad 'dod pa'i phyir 'dir 'ongs pa ma yin gyi/ khyod
324a7(mdo sde): la snying brtse ba'i phyir 'ongaso zhes smras nas/ mi rtag pa'i chos rnam pa bzhi po 'di dag bstan to/ /lus 'di ni mi gtsang ba/ sdug bsngal pa/ stong pa/ bdag med pa ste/ re re nas brtags shing yid brtan du mi rung ngo / /
324a8(mdo sde): gang glen pa gti mug can ni de la chags so/ /smad 'tshong mas chos de dag thos nas chos la chos kyi mig rnam par dag par gyur to/ /u pA ku ba ta ni phyir mi ldog pa'i 'bras bu thob bo/ /de nas yang shes kis khyim bdag
324b1(mdo sde): de las gzhon nu bslangs nas/ rab tu 'byung zhes byas pa dang / khyim bdag gis kyang de bzhin du phul nas/ tsug lag khang du khrid de khrims bcu phog go/ /de nas lo nyi shu lon pa dang / bsnyen pa rdzogs so/ /bsnyen par rdzogs
324b2(mdo sde): pa'i tshe gsol ba dang bzhi'i las kyis bsnyen par rdzogs nas dgra bcom par gyur to/ /rig pa gsum dang / mngon par shes pa drug dang ldan te/ smra ba dang spobs pa zad mi shes par gyur nas/ mi mang po bsdus nas chos bstan par byas pa dang /
324b3(mdo sde): de'i tshe bdud sdig to can 'khor mang po'i nang du gser gyi dong tse char bzhin phab pas mi kun dong tse la rtod nas chos mi nyan par gyur to/ /de'i phyi de nyin 'khor mang po bsdus te chos bstan par byas pa la btud sdig to can gyis me tog gi 'phreng ba'i
324b4(mdo sde): char phab pas kun gyi sems bkrugs so/ /de'i phyir de nyin 'khor mang po bsdus te/ chos bstan par byas pa las bdud kyi rgyal pos glang po che 'thod ka kha nas mche ba drug byung ba'i mche ba re re la yang rdzing bu re re yod pa/ rdzing bu re re'i
324b5(mdo sde): nang na me tog bdun bdun yod pa/ me tog re re'i nang na shel gyi bu mo bdun bdun yod pa bu mo de dag kyang so so nas rol mo mang po byed cing / glang po che gom pa pad ma la dal gyis 'gro ba'i nang du 'gro bar bstan pa dang / mi thams cad kyang de la
324b6(mdo sde): blta bas chos la ma 'dun te/ de'i phyi de nyin 'khor rnams bsdus te/ chos bstan pa byas pa las bdud kyi rgyal pos na chung bzang mo shin tu mdzes shing bzang ba zhig 'khor gyi nang du 'ongs par sprul nas/ mi kun de la mig mi 'dzum par
324b7(mdo sde): blta ste/ chos nyan pa brjed do/ /de ma thag tu yang shas kis sprul pa'i bud med de keng rus dkar por sprul nas/ mi mang pos mthong ba dang / mi kun gdod chos nyan pas 'bras bu thob pa yang rab tu mang ngo / /btsun pa de dag la thog ma nas khyi
324b8(mdo sde): zhig yod do/ /nyin cig bzhin du chos nyan pa la rna ba btud de nyan pas khyi de tshe brjes nas/ lha'i ri drug par skyes te/ bdud sdig can dang stan gcig la 'dug go/ /bdud sdig to'i rgyal pos lha de la 'di ni yon tan chen po dang ldan te nga dang
325a1(mdo sde): mnyam na 'di gang nas tshe 'phos nas 'dir skyes brtag go snyam ste/ brtag pa dang / khyi las skyes pa mthong ba dang dge slong gis nga skyengs te sma phab bo snyam nas/ rgyang ma nas btsun pa ting nge 'dzin du zhugs pa mthong ba dang / rin po che'i
325a2(mdo sde): cod pan zhig btsun pa'i mgo la bzhag go/ /ting nge 'dzin las langs pa dang / mgo la cod pan yod par rtogs na sus bzhag snyam brtags nas bdud sdig to can gyis bzhag par rtogs nas/ rdzu 'phrul gyi mthus bdud sdig to can der bkug ste/
325a3(mdo sde): khyi ro gcig mgo'i 'phreng bar sprul nas/ bdud sdig to can la 'di skad ces smras so/ /khyod kyi nga la cod pan byin pa'i lan tu khyod la 'phreng ba gcig sbyin gyi bzhes shig ces smras pa dang / bdud sdig can gyis blangs te/ 'phreng ba btags nas
325a4(mdo sde): phyir song ngo / /gnas su phyin te btags na/ mgo la 'phreng ba bzhag pa/ khyi ro yin par mthong nas mi 'dod de 'dor bar byas pa las/ mthu stobs ci yod pas gtugs kyang 'dor ma nus so/ /de nas brgya byin gyi thad du song ste/ mi gtsang
325a5(mdo sde): ba 'di dor cig ces smras pa dang / brgya gyis smras pa/ 'di ltar sus byas pa de nyid kyis 'dor nus kyi/ bdag la ni 'dor nus pa'i mthu med do/ /bdud sdig to can gyis lha kun dang tshangs pa'i rgyal po'i bar du bdag gi mi gtsang ba 'di
325a6(mdo sde): dor cig ces smras nas/ snga mas smras pa dang 'dra ste/ nged la mdor ba'i mthu med do/ /mi byar mi rung nas phyir btsun pa'i drung du 'ongs nas 'di skad ces smras so/ /sangs rgyas bcom ldan 'das ni yon tan chen po dang ldan pa bden to/ /
325a7(mdo sde): byams pa'i thugs phyogs gcig tu ma gyur to/ /khyod nyan thos rnams ni 'jigs su rung ba'o/ /cis mngon zhe na/ ngas sngon yi dags kyi dpung khri phrag brgyad cu la sogs te/ byang chub sems dpa' la bskor nas byang chub las nyams par
325a8(mdo sde): bya bar brgal ba las/ 'on kyang thugs rjes bskyed de/ bdag la dgrar mi dgongs so/ /bdag gis rkyal ka cung zad cig byas pa las/ lan 'di 'dra ba byas so/ /u pA ku ba tas smras pa/ khyod zer ba bden te/ sangs rgyas dang
325b1(mdo sde): ngar bskrun na/ brgya 'gyur stong 'gyur du yang dper byar mi rung ste/ ri rab lhun po yang yungs dkar dang bskrun pa 'am/ rgya mtsho chen po rmig pa'i chu dang bskrun pa 'am/ seng ge'i rgyal po dang wa bskrun pa dang 'dra ste/ che chung gi khyad
325b2(mdo sde): par bskyed du med do/ /kho bo ni dus ngan pa'i mthar skyes te/ de bzhin gshegs pa yang ma mthong na/ khyod kyi rdzu 'phrul gyis sangs rgyas kyi skur sprul nus so zhes thos kyis/ khyod kyis kho bos mthong bar ston cig blta bar bya'o/ /
325b3(mdo sde): bdud kyis smras pa/ ngas de dang 'dra bar sprul gyis khyod kyis kho bo la phyag ma byed cig /smras pa/ phyag mi byed do/ /de nas bdud kyi rgyal pos kyang sangs rgyas kyi skur sprul te/ sku chen po khru bcu drug pa gser gyi mdog can/ mtshan sum cu rtsa
325b4(mdo sde): gnyis dang / dpe byad bzang po brgyad cus brgyan pa/ 'od zer gsal ba lham me lhang nger gsal ba/ nyi zla bas kyang lhag par sprul pa dang / u pA ku ba ta rab tu dga' nas phyag byas par gzas pa dang / bdud kyi rgyal pos phyir yang
325b5(mdo sde): bdud kyi lus su bsgyur nas/ u pA ku ba ta la btsun pa khyod kyis phyag mi bya bar byas na/ ci'i phyir phyag byed ces smras so/ /u pA ku ba tas smras pa/ kho bo sangs rgyas la phyag byed kyi khyod la phyag mi byed do/ /bdud kyi rgyal pos
325b6(mdo sde): smras pa/ btsun pa bdag la thugs brtse ba'i slad du khyi ro 'di ma mchis par mdzod cig /u pA ku ba tas smras pa/ khyod snying rje'i sems bskyed de/ sems can kun gyi skyabs byos shig dang / khyi ro las rin po che'i 'phreng bar 'gyur ro/ /
325b7(mdo sde): gal te mi dge ba'i sdig pa'i sems skyes na khyi ro nyid las mi 'gyur ro zhes smras pa dang / bdud kyi rgyal po skrag nas/ rtag tu dge ba'i sems bskyed do/ /de'i tshe btsun pa u pA ku ba tas 'bras bu thob pa'i 'og tu sems can btul te/ 'bras bu
325b8(mdo sde): bzhi thob par byas pa'i grangs ni/ 'bras bu thob pa'i mi res res tshul shing sor bzhi pa re re byas pa'i tshul shing de lta bus khang pa mtho khyad chag drug bcu pa chu zheng gab par chag drug bcu pa'i nang yongs su gang ngo / /de nas mi mang po kun gyis bstod cing
326a1(mdo sde): bsngags te/ khyod kyi yon tan ni rgya che bas sems can btul ba'i grangs kyang dpag tu med do zhes smras so/ /u pA ku ba tas smras pa/ kho bo dud 'gro byed pa'i tshe na yang sems can dag btul te/ 'phags pa'i 'bras bu thob par byas na/
326a2(mdo sde): da ltar gyi dus na btul ba lta ci smos/ 'khor mang pos smras pa/ sngon ci lta bur sems can dag btul ba bdag cag la bstan du gsol/ /u pA ku ba tas smras pa/ sngon 'das pa'i dus na/ bA ra na se 'dir drang srong lhags pa'i ri la
326a3(mdo sde): rang sangs rgyas lnga brgya zhig gnas so/ /de'i tshe spre'u zhig nyin cig bzhin du mchod pa 'bul zhig spyod lam lta'o/ /de rang sangs rgyas de dag phyis gzhan zhig tu dong ba las/ kun tu rgyu lnga brgya tsam zhig de na gnas so/ /
326a4(mdo sde): kun tu rgyu de dag la la ni nyi ma dang zla ba la mchod/ la la ni me lha la mchod/ /nyi ma dang zla ba la mchod pa ni nyin zla'i phyogs su rkang pa ya gcig gis 'greng ngo / /me lha can ni nang par snga dro zhing me 'bud do/ /de'i tshe na spre'u des 'greng ba de dag gi
326a5(mdo sde): rkang pa nas lag pa ya gcig gis gzungs te thur du drangs so/ /me 'bud pa de dag gi me bsad nas/ lus drang por 'dug ste/ bsam pa yid la byed do/ /de nas kun tu rgyu de dag gcig la gcig 'di skad ces smras so/ /
326a6(mdo sde): spre'u 'di bdag cag kyang spyod lam 'di lta bu gyis shig ces bya ba'i tha tshig ste/ bdag cag kyang so so nas lus drang por bsrangs te/ don la brtag go zhes byas nas/ de dag de ltar byas ma thag tu sems kyi khong du chud cing
326a7(mdo sde): rtogs te/ rang sangs rgyas su gyur to/ /de'i tshe de'i dus na spre'u de ni da ltar nga yin no/ /'khor rnams kyis smras pa/ 'o na ci'i phyir spre'u'i lus su gyur/ u pA ku ba tas smras pa/ sngon 'das pa'i bskal pa dgu
326a8(mdo sde): bcu'i pha rol na/ sangs rgyas rnam par gzigs 'jig rten du gshegs te/ dge slong rnams ni bA ra na se drang srong lhags pa'i ri la gnas so/ /de'i tshe 'bras bu thob pa'i dge slong zhig ri'i rtse mor mgyogs par
326b1(mdo sde): song ba dang / de la dge slong gzhon nu zhig gis dge sbyong ni mgyog khyad du spre'u 'dra'o zhes smras so/ de'i rgyu de'i rkyen gyis skye ba lnga brgya'i bar du spre'ur gyur to/ /de bas na 'khor bzhi po dag ngag gi las yongs su bsdams te mi dgos par smra'o/ /u pA ku
326b2(mdo sde): ba tas chos 'di bstan pa'i tshe 'khor mang po rnams/ la la ni rgyun tu zhugs pa dang / lan cig phyir ldog pa dang / phyir mi ldog pa dang / dgra bcom pa'i 'bras bu thob bo/ /kha cig ni rang sangs rgyas
326b3(mdo sde): su dge ba'i rtsa ba bskyed do/ /kha cig ni byang chub tu sems bskyed de/ phyir mi ldog par gyur pa yang dpag tu med do/ /de skad ces smras pa la rjes su yi rangs nas mngon par dga'o/ /
326b4(mdo sde): u pA ku ba ta'i le'u ste bzhi bcu bdun pa'o// // 'di skad bdag gis thos pa'i dus gcig na/ bcom ldan
326b5(mdo sde): 'das yul bA ra na se na bzhugs so/ /de'i tshe bcom ldan 'das tshal zhig gi nang ne'u sing dang ldan pa zhig na lha dang mi dang 'khor rnam bzhi la dam pa'i chos ston to/ /de'i tshe steng gi nam mkha'
326b6(mdo sde): la bya ngang pa lnga brgya tsam zhig 'phur ba las/ bcom ldan 'das kyi gsung snyan pa thos nas dga' zhing mos te nam mkha' la lding zhing / bcom ldan 'das kyi spyan sngar 'babs par 'dod pa
326b7(mdo sde): las/ de'i tshe rngon pa dag cig gis phyogs der bya rgya bres te ngang pa lnga brgya tsam/ bya rgyas zin nas rngon pas bsad pa dang / thams cad sum bcu rtsa gsum gyi lha'i ris su pha ma'i pus mo'i
326b8(mdo sde): steng nas khye'u lo brgyad lon pa tsam du skyes te/ byad gzugs bzang ba blta na sdug pa 'od zer gyis kun snang ba/ gser gyi ri ltar gsal zhing dag par gyur nas/ de dag 'di snyam du ci'i
327a1(mdo sde): rkyen gyis lhar skyes snyam bsam pa dang / sngon gyi gnas dran par gyur to/ /chos gsungs ba'i sgra thos nas/ lhar skyes par rig nas/ de dag gi tshe nam mkha' las
327a2(mdo sde): 'babs te/ lha rdzas kyi me tog dang spos la sogs pa thogs nas/ 'dzam bu gling gi yul bA ra na se na/ bcom ldan 'das gang na bzhugs par lhags so/ /lha'i 'od kyis bcom ldan
327a3(mdo sde): 'das bzhugs pa'i gnas kun snang bar byas nas dus gcig tu/ bcom ldan 'das kyi zhabs la mgo bos phyag 'tshal nas/ thal mo sbyar te 'di skad ces gsol to/ /bdag cag
327a4(mdo sde): gis bcom ldan 'das kyis chos ston pa'i gsungs thos pa tsam gyis kyang lha'i gnas dam par skyes kyi/ da yang bdag cag la thugs brtse ba'i slad du dam pa'i chos ston cig ces gsol pa dang /
327a5(mdo sde): bcom ldan 'das kyis bden pa bzhi'i chos bstan te/ lha de dag gis rtogs nas/ rgyun tu zhugs pa'i 'bras bu thob bo/ /de dag phyin cad ngan song gsum du mi ltung bar gyur te/
327a6(mdo sde): phyir lha'i ris su dong nas skye ba bdun gyi bar du zag pa kun zad par gyur to/ /de nas kun dga' bos bcom ldan 'das la gsol pa/ mi dang lha dag gi 'od zer gyis kun nas snang bar bgyis
327a7(mdo sde): nas/ bcom ldan 'das kyi zhabs la phyag 'tshal du lhags pa'i lha de dag gang nas mchis pa bstan du gsol/ /bcom ldan 'das kyis bka' stsal pa/ khyod legs par nyon la yid la zung
327a8(mdo sde): shig dang / ngas bstan par bya'o/ /nga khar tsang tshal zhig gi nang na lha dang mi rnams kyi 'khor bzhi la chos bstan pa'i tshe ngang pa lnga brgya tsam zhig chos gsungs pa'i sgra la dad nas/ nga la dga' ba'i
327b1(mdo sde): sems bskyed de/ nga'i thad du 'ongs pa las/ ma phyin par rngon pas zin te thams cad gsad pa chos kyi sgra la dad pa'i sems kyis sum bcu rtsa gsum pa'i lha'i ris su skyes nas/ sngon gyi gnas dran pas
327b2(mdo sde): nga la phyag 'tshal tu 'ongs so/ /de nas kun dga' bos bcom ldan 'das kyis gsungs pa thos nas/ rab tu dga' mgu rangs te ngo mtshar rmad do zhes bsngags nas/ 'di skad ces gsol to/ /
327b3(mdo sde): bcom ldan 'das 'jig rten du gshegs pa ni ngo mtshar rmad de chos kyi char gyis ma ngoms pa ma mchis so/ /chung ngu na dud 'gro'i skye gnas lta bu yang chos thos nas bsod nams thob na/ mi lta
327b4(mdo sde): ci smos te/ dad pa'i sems kyi gzung ba'i bsod nams kyi 'bras bu bas brgya stong gis lhag ste/ dper bgyir ma mchis so/ /bcom ldan 'das kyis kun dga' bo la bka' stsal pa/
327b5(mdo sde): legs so legs so/ /khyod kyis smras pa bzhin du bcom ldan 'das 'jig rten tu gshegs pa ni/ kun la phan pa dang / bde ba'i don du gyur te/ kun tu bdud rtsi'i
327b6(mdo sde): char phab nas 'gro ba mang po ngoms par byed do/ /de bas na khyod kyis sems rtse gcig tu sangs rgyas kyi bstan pa la nan gyis shig /bcom ldan 'das kyis de skad ces gsungs nas/
327b7(mdo sde): kun dga' bo dang 'khor mang po rnams rjes su yi rang nas mngon par dga'o/ /ngang pa lnga brgya lhar skyes pa'i le'u ste/ bzhi bcu brgyad pa'o// //
327b8(mdo sde): 'di skad bdag gis thos pa dus gcig na/ bcom ldan 'das bya rgod phung po'i ri la bzhugs so/ /de'i tshe lhas sbyin gyis bcom ldan 'das la rtag tu ngan
328a1(mdo sde): sems bskyed pas de bzhin gshegs pa med par byas la lha sbyin nyid sangs rgyas yin no zhes bsgrags pa'i phyir/ rgyal bu ma skyes dgra pha bsod du bcug nas sangs rgyas sar pa dang / rgyal po gsar pas yul srid bcas na legs so
328a2(mdo sde): zhes smras pa dang / rgyal bu ma skyes dgra nyan te pha bsad nas bdag nyid rgyal por zhugs so/ /de'i tshe yul mi dag dge slong kun la ngan sems bskyed nas mthong yang mi 'dod par gyur te/ de nas dus gzhan zhig na dge slong dag
328a3(mdo sde): grong du bsod snyoms slong du song song ba las/ yul mi khros nas gtam yang mi gter te/ lhung bzed stong par phyir log nas/ bya rgod spungs pa'i ris la phyin nas/ bcom ldan 'das la 'di skad ces gsol to/ /
328a4(mdo sde): lha sbyin gyis sdig pa mi dge ba'i las bgyis pas yon bdag kun ngan sems skyes so zhes gsol pa dang / bcom ldan 'das kyis kun dga' bo la 'di skad ces bka' stsal to/ /sems can gang zhig dge slong ngur smrig gyon
328a5(mdo sde): pa la ngan sems bskyed na/ mi de ni 'das pa'i sangs rgyas dang / rang sangs rgyas dang / dgra bcom pa la ngan sems bskyed de/ ma 'ongs pa'i sangs rgyas dang / rang sangs rgyas dang / dgra bcom pa la ngan sems
328a6(mdo sde): bskyed pa yin no/ /da ltar bzhugs pa'i sangs rgyas dang / rang sangs rgyas dang / dgra bcom pa la ngan sems bskyed pa yin par rig par bya'o/ /de ltar dus gsum gyi 'phags pa la ngan sems bskyed pas/ sdig pa'i las kha
328a7(mdo sde): na ma tho ba'i 'bras bu tshad med pa smin par 'gyur ro/ /de ci'i phyir zhe na/ chos gos ngur smrig ni dus gsum gyi 'phags pa rnams kyi rgyal mtshan te/ sems can gang zhig skra dang kha spu bregs te/ kha dog bsgyur ba'i gos
328a8(mdo sde): gyon na de ni ring por mi thogs par sdug bsngal kun las rnam par grol te/ zag pa med pa'i ye shes thob cing 'gro ba thams cad kyi mgon skyabs dang dpung gnyen du gyur te/ sems can gang zhig rab tu byung zhing kha dog bsgyur ba'i
328b1(mdo sde): chos gos gyon pa'i sems bskyed na/ bsod nams dpag tu med pa thob par 'gyur ro/ /kun dga' bo nga yang sngon rab tu byung ba'i chos gos kha dog bsgyur ba gyon pa la dad pa'i sems skyes te/ bsti stang byas pas mngon par
328b2(mdo sde): sangs rgyas so/ /kun dga' bos gsol pa/ bcom ldan 'das kyis sngon kha dog bsgyur ba'i chos gos bgos shing rab tu byung ba la bsti stang bgyis pa bstan du gsol/ thos par 'tshal lo/ /bcom ldan 'das kyis kun dga' bo
328b3(mdo sde): la bka' stsal pa/ shin tu legs par nyon la yid la zung shig dang / khyod la ngas bstan par bya'o/ /kun dga' bo sngon 'das pa'i bskal pa tshad med pa grangs med pa'i pha rol na/ 'dzam bu'i gling 'dir rgyal po chen po da byi zhes bya ba zhig byung ste/
328b4(mdo sde): rgyal phran brgyad khri bzhi stong snyed la dbang byed do/ /de'i tshe na 'jig rten na sangs rgyas kyi chos ni med do/ rang sangs rgyas dag cig ri dang tshal na gnas pa nam mkha' la rgyu zhing sems can gyi don mdzad do/ /de'i tshe na ri dgas
328b5(mdo sde): de dag la bsnyen bkur byed do/ /seng ge yi dam brtan zhes bya ba lus kyi spu gser gyi mdog lta bur 'dug la shin tu 'tsher ba zhig de na 'dug ste/ zas su 'bras bu dang rtsa ba za'o/ /sems can mi gsod do/ /de'i tshe na rngon pa
328b6(mdo sde): zhig gis mthong nas rab tu dga' ste/ da bdag gis bde ba thob kyis seng ge 'di bsad la pags pa rgyal po la phul na/ gdon mi za bar dbul po bor ro snyams bsam ste/ dus gzhan zhig na skra bregs chos gos gyon mda'
328b7(mdo sde): gzhu mchan du bcug ste/ seng ge gang na 'dug par song ngo / /de'i tshe na seng ge de gnyid log ste nyal ba las rngon pas dug mda' 'phangs so/ /de nas seng ge sad nas rngon pa bsnyags pa dang / chos gos gyon pa mthong nas
328b8(mdo sde): 'di snyam du bsams so/ /mi 'di lta bu ni 'jig rten na yun ring du mi gnas te/ ring por mi thogs par sdug bsngal kun las rnam par grol lo/ /de ci'i phyir zhe na/ kha dog bsgyur ba'i chos gos 'di ni 'das pa dang / ma 'ongs pa dang / da ltar gyi 'phags pa rnams gyi rgyal mtshan yin te/
329a1(mdo sde): bdag gis gnod pa byas na dus gsum gyi 'phags pa rnams la ngan sems bskyed pa yin no snyam bsams te/ bsod pa'i sems gtang ba dang / dug mdas zhen pas lus dang srog bral
329a2(mdo sde): la thug nas tshig 'di skad ces smras so/ /ya la la ba sha sa swA hA zhes smras pa'i tshig nam sa kun g.yos nas/ sprin med par char phab ste/ lha rnams kyis lha'i mig gis brtag na/ 'jig rten 'dir
329a3(mdo sde): rngon pas byang chub sems dpa' seng ge'i tshul du zhugs pa bsad pa mthong nas/ steng gi nam mkha' las lha'i me tog char bzhin bab nas/ seng ge'i ro la mchod pa byas so/ /de nas rngon pas seng
329a4(mdo sde): ge'i pags pa bshus nas khyim du 'ong ste/ rgyal po da byi la phul nas/ bya dga' gsol pa dang rgyal po 'di snyam du bsams so/ /yi ge dang gtsug lag las/ dud 'gro gang gi spu mdog gser ltar
329a5(mdo sde): 'dug na/ nges par byang chub sems dpa' yin te/ skyes bu chen po yin no zhes 'byung ba na/ ci'i phyir na rngon pa 'di la bya dga' sbyin/ gal te sbyin na bdag kyang gsod pa dang tha mi dad do snyam bsam
329a6(mdo sde): nas/ de'i tshe rngon pas yang bskul ba dang / rgyal pos kyang nyung zhig byin nas rngon pa la 'di skad ces smras so/ /seng ge 'di gsod pa'i tshe ngo mtshar che ba 'am/ ltas ci byung zhes dris na/
329a7(mdo sde): kha nas yi ge 'bru brgyad po 'di dag smras te/ gnam sa yang g.yos nas/ sprin med par char bab cing lha rnams kyis me tog phab bo/ /de'i tshe rgyal pos de skad ces smras pa thos nas shin du
329a8(mdo sde): mi dga' ste/ dad pa'i sems bskyed nas blon po dang snga rabs kyi rgan po shes pa blo dang ldan pa kun bsags te/ seng ges smras pa'i tshig dpyad na/ gcig gis kyang ma go ma shes so/ /
329b1(mdo sde): gnas dben pa zhig na drang srong sha ma zhes bya ba mkhas pa rig pa dang ldan pa zhig yod do/ /rgyal pos drang srong de spyan drangs nas dris pa dang / drang srong des 'di skad ces bshad do/ /ya la la zhes bya ba de'i don ni
329b2(mdo sde): skra bregs la chos gos kha dog bsgyur ba zhig skye shi las myur du thar ro/ /ba sha sa zhes bya ba'i don ni skra bregs te/ chos gos kha dog bsgyur ba gyon pa thams cad 'phags pa'i mtshan ma yin te/
329b3(mdo sde): mya ngan las 'das pa dang nye ba zhes zer ro/ /swA hA zhes bya ba'i don ni skra bregs te/ chos gos kha dog bsgyur ba gyon na lha dang mi dang 'jig rten du bcas pa thams cad kyis bkur sti bya'o zhes bya ba'i
329b4(mdo sde): don to/ /de'i tshe drang srong gis de skad ces smras pa dang / rgyal po rab tu dga' nas rgyal phran brgyad khri bzhi stong po bsdus nas/ rin po che sna bdun gyi shing rta mthon po dang bcas nas seng ge'i
329b5(mdo sde): pags pa steng du bzhag ste/ thams cad kyis mthong bar byas nas/ spos dang me tog gis mchod cing phyag 'tshal du bcug go/ /de nas gser gyi sgrom byas nas/ seng ge'i pags pa
329b6(mdo sde): nang du bcug ste/ mchod rten byas so/ /de'i tshe mi mang po dge bar sems pa de dag thams cad tshe 'phos pa'i 'og tu mtho ris kyi lhar skyes so/ /kun dga' bo de'i tshe de'i dus na seng ge
329b7(mdo sde): des chos gos kha dog bsgyur ba gyon pa'i mi la dge ba'i sems bskyed pas/ bskal pa khri phrag bcu'i bar du 'khor los bsgyur ba'i rgyal po byas nas/ sems can kun la bde
329b8(mdo sde): ba byin te/ bsod nams kyi las rgyas par byas nas/ mngon par sangs rgyas so/ /de'i tshe de'i dus na seng ge yi dam brtan pa de la gzhan du ma sems shig
330a1(mdo sde): de ni da ltar nga yin no/ /de'i tshe de'i dus na rgyal po da byis seng ge'i pags pa la mchod pa byas pas/ bskal pa khri phrag bcu'i bar du lha dang mi'i mchog tu gyur nas/ dge ba kun
330a2(mdo sde): byas pa de ni byang chub sems dpa' byams pa yin no/ /de'i tshe de'i dus na drang srong de ni shA ri'i bu yin no/ /rngon pa de ni lhas sbyin yin no/ /de'i tshe 'khor mang po dag bcom ldan 'das kyis de
330a3(mdo sde): skad ces gsungs pa thos nas/ rab tu dga' te 'di skad ces gsol to/ /bdag gis 'phags par ma shes par ngan sems bskyed kyis/ de bzhin gshegs pas bdag cag la thugs
330a4(mdo sde): brtse ba'i slad du/ sdig par mi 'gyur bar 'gyod tshangs 'tshal lo zhes gsol pa dang / bcom ldan 'das thugs rje chen pos bden pa'i chos ston to/ sngon rgyu gang dang mthun pa bzhin du 'bras
330a5(mdo sde): bu thob nas la la ni rgyun tu zhugs pa dang / lan cig phyir ldog pa dang / phyir mi ldog pa dang / dgra bcom pa thob bo/ /la la ni bla na med pa'i byang chub tu sems bskyed do/ /bcom ldan 'das
330a6(mdo sde): kyis gsungs pa la kun dga' bo dang / 'khor mang po rnam bzhi mngon par dga' nas rjes su yi rang ngo / /seng ge yi dam brtan pa zhes bya ba'i le'u ste/ bzhi bcu rtsa dgu pa'o// //
330a7(mdo sde): 'di skad bdag gis thos pa'i dus gcig na/ bcom ldan 'das rgyal po'i khab bya rgod phung po'i ri la bzhugs so/ /de'i tshe grong khyer dang mi ring ba zhig na/ chu'i lteng ka mi gtsang
330a8(mdo sde): ba zhig yod do/ mi mang po bshang gci dang / mi gtsang ba thams cad der 'dor ro/ /lteng ka de'i nang nas srin bu chen po sbrul dang 'dra ba rkang pa bzhi yod pa gcig yod do/ /
330b1(mdo sde): chu'i nang na rgyug cing bar 'ga' ni phyir 'byung bar 'ga' ni chu'i steng du 'gro ste/ lo mang por de na gnas shing sdug bsngal tshad med pa myong ngo / /dus gzhan zhig na bcom ldan 'das dge slong mang
330b2(mdo sde): pos bskor te/ mdun du bdar nas lteng ka de'i drung du gshegs te/ srin bu de gzigs pa dang / srin bu de'i sngon gyi rgyu khyed cag sus shes zhes bka' stsal pa dang / dge slong rnams kyis
330b3(mdo sde): bsam na yang srin bu des sngon ci byas pa gcig gis kyang ma rtogs nas/ bdag cag las gang yang 'tshal ba ma mchis so zhes gsol pa dang / bcom ldan 'das kyis bka' stsal pa/
330b4(mdo sde): khyod legs par nyon la yid la zung shig dang / srin bu 'di'i sngon gyi rgyu bshad par bya ste/ sngon 'das pa'i dus na sangs rgyas rnam par gzigs shes bya ba 'jig rten du gshegs te/ sems
330b5(mdo sde): can gyi don mdzad nas/ mya ngan las 'das so/ /sangs rgyas de'i bstan pa la dge slong stong phrag bcu zhig tshangs par spyod pa/ yongs su dag par spyod do/ /dgon pa'i ri zhig la gnas pa las/
330b6(mdo sde): g.yas g.yon na me tog gi shing dang / 'bras bu'i shing rab tu rgyas shing / shing gi bar bar na chu mig dang khrus kyi rdzing bu dang ldan pa shin tu dga' ba'i gnas shig yod do/ /de'i tshe na dge slong dag
330b7(mdo sde): spyod lam la brtson zhing nan tan byed pas/ thams cad kyis 'bras bu dang po nas 'bras bu bzhi pa'i bar du thob nas/ so so'i skye bo med do/ /dus gzhan zhig na tshong pa lnga brgya tsam
330b8(mdo sde): zhig rgya mtshor rin po che len du dong ba las lam du zhugs te/ lam g.yogs su ri de la lhags nas dge slong dag shin tu spyod pa la brtson par mthong nas/ tshong pa rnams bsgros te
331a1(mdo sde): mchod pa zhig bya bar bsam pa las/ yon bdag mang bas skabs ma rnyed do/ /bsam pa bzhin ma grub nas/ dge 'dun la 'phyi phyag 'tshal te/ rgya mtshor dong nas
331a2(mdo sde): 'di skad ces smras so/ /gal te bdag cag nye zho med par bde bar 'khor na mchod par bgyi'o zhes gsol pa dang / dge 'dun rnams kyang cang mi gsungs te/ tshong pa rnams kyang rgya
331a3(mdo sde): mtshor zhugs so/ /tshong pa de dag rgya mtsho nas rin po che mang du rnyed de/ bde bar 'khor nas/ dge 'dun de dag la rin po che dam pa rin che ba zhig dge 'dun la bsod snyoms kyi zung du 'phul
331a4(mdo sde): lo/ /de nas dge 'dun gyis bzhes nas las byed pa'i dge slong zhig la gtad do/ /phyir dge 'dun dag bsod snyoms kyis brel bar gyur nas/ rin po che de bsod snyoms su spyod snyams te las byed pa'i dge slong de
331a5(mdo sde): la tshong pas phul ba'i rin po che de 'on cig ces sgo na/ dge slong des smras pa/ tshong pas rin po che nga la byin tu zad kyis/ khyod kun la ni ma byin no/ /dge 'dun gyis dge slong de la rin po che de ni tshong
331a6(mdo sde): pas dge 'dun la phul nas/ khyod slad du bcug gis khyod la ma byin no zhes bsgo ba dang / dge slong de khros nas khyed rkyag pa la za za 'am/ rin po che ni kho bo'i yin gyis ma zer cig ces smras so/ /
331a7(mdo sde): de nas dge 'dun rnams kyang dge slong de khros te ngan sems bskyed pa thong nas/ so sor gyes so/ /de ltar dge 'dun la ngan sems kyis tshig ngan smras pas/ lus zhig ste tshe 'phos nas mnar med pa'i
331a8(mdo sde): sems can dmyal ba chen por lhung ste/ ngan skyugs kyi nang na bskal pa dgu bcu rtsa cig gi bar du 'gro 'gro'o/ /de las thar nas da 'dir ngan skyugs kyi khung bur skyes nas/ lo mang du lon pa'i
331b1(mdo sde): bar du mthong ngo / 'di lta ste/ sngon 'das pa'i sangs rgyas gtsug tor can gyis kyang dge slong gi dge 'dun dang / 'dir gshegs nas nye gnas rnams la bstan te/ sngon ci las gyur pa bstan to/ /de nas yang
331b2(mdo sde): sangs rgyas thams cad skyob kyang dge slong gi dge 'dun dang bcas te 'dir gshegs nas sngon ci las gyur pa bstan to/ /de nas tshe phos nas phyir yang sems can dmyal bar skyes te/ lo khri phrag grangs
331b3(mdo sde): med pa zhig lon nas phyis yang khung 'dir skyes so/ /de'i 'og tu sangs rgyas log par dad sel yang dge slong gi dge 'dun dang bcas pa 'dir gshegs nas sngon gyi lo rgyus bstan to/ /de'i 'og tu
331b4(mdo sde): sangs rgyas gser thub kyang 'dir gshegs so/ /de'i 'og tu sangs rgyas 'od srung yang nye gnas rnams dang 'dir gshegs te/ sngon gyi lo rgyus bstan to/ /da sangs rgyas bdun po'i tha ma sangs
331b5(mdo sde): rgyas shAkya thub pa nga yang khyed la 'dir srin bu bstan te/ de bzhin du bskal pa bzang po'i sangs rgyas stong po nye gnas dang bcas te/ 'dir gshegs nas srin bu 'di sngon ci ltar byas pa'i lo
331b6(mdo sde): rgyus ston par 'gyur ro/ /dge slong rnams bcom ldan 'das kyis gsungs pa thos nas/ lus kyi ba spu kun langs nas/ so so nas lus dang ngag dang yid kyi las shin tu bsrung bar gyur to/ /
331b7(mdo sde): bcom ldan 'das kyis gsungs pa las/ 'khor mang po rjes su yi rangs nas mngon par dga'o/ /srin bu'i lo rgyus bstan pa'i le'u ste/ lnga bcu pa'o// // 'di skad bdag gis thos pa'i
331b8(mdo sde): dus gcig na/ bcom ldan 'das mnyan yod na rgyal bu rgyal byed kyi tshal mgon med zas sbyin gyi kun dga' ra ba na/ bzhugs so/ /de'i tshe tshe dang ldan pa shA ri'i bu nyin mtshan dus
332a1(mdo sde): gsum du lha'i mig gis sems can gang 'dul ba'i skal ba yod par rtog ste/ 'dul bar rigs pa yod pa der 'gro'o/ /dus gzhan zhig na tshong pa dag cig yul gzhan du tshong du 'dong ba
332a2(mdo sde): las khyi zhig khrid do/ /lam du khyi des tshong pa zhig gi sha brkus pa dang / tshong pa de khros nas/ khyi'i rkang pa bcag nas/ 'brogs stong par bor te song ngo / /de nas shA ri'i bus lha'i mig gis bltas nas
332a3(mdo sde): khyi de ltogs par mthong nas/ chos gos gyon lhung bzed thogs te/ bsod snyoms bslangs te/ de ma thag tu nam mkha' la phur te/ khyi'i gan du song nas/ byams shing snying brtse ba'i sems bskyed do/ /
332a4(mdo sde): kha zas kyis khyi de la bsnyod do/ /khyi de kha zas zos nas/ lhag par dga' ste/ shA ri'i bus khyi de la dam pa'i chos bstan nas/ khyi de yang de'i tshe tshe 'phos te/ mnyan du yod par bram ze zhig gi bur
332a5(mdo sde): skyes so/ /dus gzhan zhig na/ shA ri'i bu gcig pu bsod snyoms la song ste/ bram ze'i sgor phyin pa dang / bram ze des shA ri'i bu la ci'i phyir gcig pur 'gro bar byed dge tshul yang med dam zhes smras
332a6(mdo sde): pa dang / shA ri'i bus smras pa/ bdag la dge tshul med par cig pu 'gro ba yin no/ /khyod la bu cig yod zer na/ bdag la sbyin du rung ngam/ mi rung zhes smras so/ /bram zes smras pa/ bdag la
332a7(mdo sde): kyun te zhes bya ba zhig yod do/ /da dung ni gzhon nu chung bas ci yang mi nus pas/ nam skyes na sbyin no zhes smras so/ /shA ri'i bus de skad ces smras pa thos nas/ yid la bzung ste/ phyir rgyal bu rgyal
332a8(mdo sde): byed kyi tshal du 'ongs so/ /phyir lo bdun lon pa dang / bram ze'i khyim du song ste/ bram ze de la bu slong ba dang / bram ze des kyang shA ri'i bu la phul lo/ /shA ri'i bus kyang bu de bzhes nas rgyal bu
332b1(mdo sde): rgyal byed kyi tshal du khrid do/ /dge tshul du bcug nas/ dam pa'i chos rnam pa sna tshogs bstan pas/ sems rnam par grol te/ dgra bcom par gyur nas/ mngon par shes pa drug dang yon tan kun
332b2(mdo sde): dang ldan par gyur te/ dus gzhan zhig na dge tshul kyun te shes rab kyi stobs kyis tshe snga ma la ci byas pas lus 'di thob nas slob dpon dang phrad de 'bras bu thob par gyur pa brtags na/
332b3(mdo sde): tshe snga ma la khyi ltogs pa zhig byed pas/ bdag gi slob dpon shA ri'i bu'i drin gyis mi'i lus dang / 'bras bu thob par mthong zhing rtogs nas rab tu dga' ste/ 'di snyam du bsams so/ /
332b4(mdo sde): bdag ni slob dpon 'di'i drin gyis sdug bsngal las mthar bar gyur to/ /da bdag nam 'tsho ba'i bar du slob dpon gyi bsnyen bkur bya ba'i phyir dge tshul bya'i bsnyen par rdzogs par mi bya'o/ /
332b5(mdo sde): snyams bsamaso/ /de'i tshe kun dga' bos bcom ldan 'das la gsol pa/ dge tshul 'dis sngon sdig pa'i las ci zhig bgyis nas/ khyi'i lus su gyur/ dge ba ci bgyis na/ rnam par grol
332b6(mdo sde): bar gyur/ bcom ldan 'das kyis kun dga' bo la bka' stsal pa/ sngon 'das pa'i dus na sangs rgyas 'od srung gi tshe/ dge slong dag cig lhan cig 'khod pa las/ dge slong gzhon nu
332b7(mdo sde): skad snyan pa zhig yod de/ bstod pa dang / dbyangs byed na thams cad kyis thos par dga'o/ /de'i tshe na dge slong rgan po zhig yod pa skad mi snyan ste/ 'on kyang bstod pa dang tshigs su bcad
332b8(mdo sde): pa dang dbyangs dang bcas te byed do/ /dge slong rgan po de ni dgra bcom pa zhig ste/ dge sbyong gi yon tan thams cad dang ldan no/ /dus gzhan zhig na dge slong gzhon nu dbyangs snyan pa des
333a1(mdo sde): dge slong rgad po dbyangs mi snyan pa de la/ khyod kyi dbyangs ni khyi zug pa dang 'dra'o/ /zhes smad pa'i tshig smras so/ /de nas dge slong rgad po des dge slong gzhon nu de la khyod kyis nga
333a2(mdo sde): shes sam/ zhes dris na kho bos shes te khyod ni sangs rgyas 'od srung gi dge slong gnas brtan yin no/ /smras pa/ bdag ni dgra bcom pa ste/ dge sbyong gi yon tan dang ldan no zhes smras pa dang /
333a3(mdo sde): dge slong gzhon nu de 'jigs skrag ste/ 'gyod nas de la mthol tshang byas so/ /dge slong rgad po des tshangs pa byin mod kyis/ tshig ngan pa smras pa'i rkyen gyis skye ba lnga brgya'i bar du rtag tu khyir skyes so/ /
333a4(mdo sde): rab tu byung ste tshul khrims srung bas/ 'dir nga dang phrad nas rnam par grol bar gyur to/ /de'i tshe bcom ldan 'das kyis de skad ces gsung nas/ kun dga' bo la stsogs pa/ 'khor mang po rnams
333a5(mdo sde): rjes su yi rangs nas/ mngon par dga'o/ /dge tshul kyun te'i le'u ste/ lnga bcu gcig pa'o// //
333a6(mdo sde): chos ldan mi dbang chos bzhin skyong ba'i rgyal po yis/ /rgyal bstan snying po rgyal ba'i bka' 'gyur ma lus pa/ /par du bsgrubs shing par tshogs legs par grub pa'i dges/ /'gro kun myur du 'gro mgon
333a7(mdo sde): sangs rgyas thob gyur cig / chos kyi phyi mo lung gi dam chos bka' 'gyur 'di/ /par du bsgrub phyir 'brel pa thogs pa ji snyed pa/ /brkos byed do dam zhus byed yig mkhan lag gi gla/ phar shing bsgrubs dang
333a8(mdo sde): khur du khyer zhing lag gis blangs/ /shog pu snag tsha snyug gu bcos shing bzung tsam dang / /mig gis bltas dang rna bas thos pa de dag kyang / /myur du rnam mkhyen sangs rgyas thob nas mkha' mnyam gyi/ /
333b1(mdo sde): 'gro la dam chos bdud rtsi'i dga' ston 'gyed gyur cig /de yang bka' 'gyur 'di yongs rdzogs par du bsgrub dus las brgya pa'i sngon gyi tshigs su bcad pa bdun pa'i gtam rgyud gnyis pa phyin cad dang /
333b2(mdo sde): 'dzangs blun 'di gnyis ma phyi la ma zhugs pa'i don gyis re zhig par du ma grub pa las/ phyis par tshogs la zhus dag bgyid skabs su/ rgyal ba thams cad mkhyen pa zhwa dmar cod pan 'dzin pa drug pa'i zhal snga
333b3(mdo sde): nas dang / sa tham gong ma chen po ste/ mchod yon gnyis kas kyang / mdo gnyis po 'di 'ang legs par par du bsgrub dgos zhes bka'i gnang ba thob pa la brten nas/ rgyal ba 'od mtshan dbang po'i zhabs
333b4(mdo sde): rdul spyi bor len pa karma rnam grol zhes bya bas/ mdo 'di gnyis kyi phyi mo gsum tsam phan tshun go bstun zhing / lhag par rgyal mchog thams cad mkhyen pa de nyid kyi zhal lung la brten nas/ dag par zhus
333b5(mdo sde): pa'i khungs su byas shing / dogs pa dang the tshom gyi gnas rnams ni/ mang thos sdom brtson sde snod 'dzin pa karma mngon dga' zhes bya ba dang / dbon rab 'byams smra ba karma dpal grub dang / rab 'byams
333b6(mdo sde): smra ba karma legs bzang sogs dpyod ldan du ma la gtugs te/ brtags shing dpyad par byas la/ 'on kyang ma phyi ma dag pa'i gshis kyis yul dang / gang zag gi ming sogs 'ga' zhig dpyad dka'
333b7(mdo sde): ba rnams rang sor bzhag pa la phyis nas mkhas pa dag gis ma phyi dag pa dang bstun nas legs par dpyad du gsol/ 'di la 'gal 'khrul du gyur pa rnams mkhas pa'i tshogs gyi spyan sngar 'chags shing /
333b8(mdo sde): legs byas kyi dge ba ji snyed pa thams cad/ mar gyur mkha' mnyam gyi sems can ma lus pa rnam pa thams cad mkhyen pa'i go 'phang myur du thob nas 'khor 'das kyi rgya mtsho chen po drungs 'byin pa'i phyir du yongs su bsngo'o/ /
334a1(mdo sde): @##/ /rgya gar skad du/ / Ar+ya b+ha dra tsar+ya pra Ni d+hA na rA dzA/ bod skad du/ 'phags pa bzang po spyod pa'i smon lam gyi rgyal po/ 'phags pa 'jam dpal gzhon nur gyur pa la phyag 'tshal lo/ /ji snyed su dag
334a2(mdo sde): phyogs bcu'i 'jig rten na/ /dus gsum gshegs pa mi yi seng ge kun/ /bdag gis ma lus de dag thams cad la/ /lus dang ngag yid dang bas phyag bgyi'o/ /bzang po spyod pa'i smon lam stobs
334a3(mdo sde): dag gis/ /rgyal ba thams cad yid kyis mngon sum du/ /zhing gi rdul snyed lus rab btud pa yis/ /rgyal ba kun la rab tu phyag 'tshal lo/ /rdul gcig steng na rdul snyed sangs rgyas rnams/ /
334a4(mdo sde): sangs rgyas sras kyi dbus na bzhugs pa dag /de ltar chos kyi dbyings rnams ma lus pa/ /thams cad rgyal ba dag gi gang bar mos/ /de dag bsngags pa mi zad rgyal mtsho rnams/ /dbyangs kyi yan
334a5(mdo sde): lag rgya mtsho'i sgra kun gyis/ /rgyal ba kun gyi yon tan rab brjod cing / / bde bar gshegs pa thams cad bdag gis bstod/ /me tog dam pa phreng ba dam pa dang / /sil snyan rnams dang byugs pa gdugs
334a6(mdo sde): mchog dang / /mar me mchog dang bdug pa dam pa yis/ /rgyal ba de dag la ni mchod par bgyi/ /na bza' dam pa rnams dang dri mchog dang / /phye ma'i phur ma ri rab mnyam pa dang / /bkod pa'i khyad par
334a7(mdo sde): 'phags pa mchog kun gyis/ /rgyal ba de dag la ni mchod par bgyi/ /mchod pa gang rnams bla med rgya che ba/ /de dag rgyal ba thams cad la yang mos/ /bzang po spyod la dad pa'i stobs dag gis/ /
334a8(mdo sde): rgyal ba kun la phyag 'tshal mchod par bgyi/ /'dod chags zhe sdang gti mug dbang gis ni/ /lus dang ngag dang de bzhin yid kyis kyang / /sdig pa bdag gis bgyis pa ci mchis pa/ /
334b1(mdo sde): de dag thams cad bdag gis so sor bshags/ /phyogs bcu'i rgyal ba kun dang sangs rgyas sras/ /rang rgyal rnams dang slob dang mi slob dang / /'gro ba kun gyi bsod nams gang la yang / /de dag kun gyi
334b2(mdo sde): rjes su bdag yi rangs/ /gang rnams phyogs bcu'i 'jig rten sgron ma dag /byang chub rim par sangs rgyas ma chags brnyes/ /mgon po de dag bdag gis thams cad la/ /'khor lo bla na med par bskor bar
334b3(mdo sde): bskul/ /mya ngan 'da' ston gang bzhed de dag la/ /'gro ba kun la phan zhing bde ba'i phyir/ /bskal pa zhing gi rdul snyed bzhugs par yang / /bdag gis thal mo rab sbyar gsol bar bgyi/ /phyag 'tshal
334b4(mdo sde): ba dang mchod cing bshags pa dang / /rjes su yi rangs bskul zhing gsol ba yis/ /dge ba cung zad bdag gis ci bsags pa/ /thams cad bdag gis byang chub phyir bsngo'o/ /'das pa'i sangs
334b5(mdo sde): rgyas rnams dang phyogs bcu yi/ /'jig rten dag na gang bzhugs mchod par gyur/ /gang yang ma byon de dag rab myur bar/ /bsam rdzogs byang chub rim par sangs rgyas spyon/ /phyogs bcu ga la'i
334b6(mdo sde): zhing rnams ji snyed pa/ /de dag rgya cher yongs su dag par gyur/ /byang chub shing dbang drung gshegs rgyal ba dang / /sangs rgyas sras kyis rab tu gang bar shog /phyogs bcu'i sems can gang rnams ji
334b7(mdo sde): snyed pa/ /de dag rtag tu nad med bde bar gyur/ /'gro ba kun gyi chos kyi don rnams ni/ /'thun par gyur cing re ba'ang 'grub pa shog byang chub spyod pa dag ni bdag spyod cing / /'gro ba kun tu skye ba
334b8(mdo sde): dran par gyur/ /tshe rabs kun du 'chi 'pho skye ba na/ /rtag tu bdag ni rab tu 'byung bar shog /rgyal ba kun gyi rjes su slob gyur te/ /bzang po spyod pa yongs su rdzogs byed cing / /tshul khrims
335a1(mdo sde): spyod pa dri med yongs dag par/ /rtag tu ma nyams skyon med spyod par shog /lha yi skad dang klu dang gnod sbyin skad/ /grul bum dag dang mi yi skad rnams dang / /'gro ba kun gyi sgra rnams ji tsam
335a2(mdo sde): par/ /thams cad skad du bdag gis chos bstan to/ /des shing pha rol phyin la rab brtson te/ /bya chub sems ni nams kyang brjed ma gyur/ /sdig pa gang rnams sgrib par gyur pa dag /de dag ma lus
335a3(mdo sde): yongs su byang bar shog / las dang nyon mongs bdud kyi las rnams las/ /grol zhing 'jig rten 'gro ba rnams su yang / /ji ltar pad ma chus mi chags pa bzhin/ /nyi zla nam mkhar thogs pa med ltar spyod/ /
335a4(mdo sde): zhing gi khyon dang phyogs rnams ji tsam par/ /ngan song sdug bsngal rab tu zhi bar byed/ /bde ba dag la 'gro ba kun 'god cing / /'gro ba thams cad la ni phan par spyad/ /byang chub spyod pa yongs su
335a5(mdo sde): rdzogs byed cing / /sems can rnams kyi spyod dang 'thun par 'jug /bzang po spyod pa dag ni rab ston cing / /ma 'ongs bskal pa kun du spyod par gyur/ /bdag gi spyod dang 'thun par gang spyod pa/ /de dag dang ni
335a6(mdo sde): rtag tu 'grogs par shog / lus dang ngag rnams dang ni sems kyis kyang / /spyod pa dag dang smon lam gcig tu spyod/ /bdag la phan par 'dod pa'i grogs po dag /bzang po spyod pa rab tu ston pa
335a7(mdo sde): rnams/ /de dag dang yang rtag tu phrad par shog /de dag bdag gis nams kyang yid mi dbyung / /sangs rgyas sras kyis bskor ba'i mgon po rnams/ /mngon sum rtag tu bdag gis rgyal ba blta/ /
335a8(mdo sde): ma 'ongs bskal pa kun du mi skyo bar/ /de dag la yang mchod pa rgya cher bgyi/ /rgyal ba rnams kyi dam pa'i chos 'dzin cing / /byang chub spyod pa kun du snang bar byed/ /bzang po spyod pa rnam par sbyang ba
335b1(mdo sde): yang / /ma 'ongs bskal pa kun du spyad par bgyi/ /srid pa thams cad du ni 'khor ba na/ /bsod nams ye shes dag ni mi zad rnyed/ /thabs dang shes rab ting 'dzin rnam thar dang / /yon tan kun gyi mi
335b2(mdo sde): zad mdzod du gyur/ /rdul gcig steng na rdul snyed zhing rnams te/ /zhig der bsam gyis mi khyab sangs rgyas rnams/ /sangs rgyas sras kyi dbus na bzhugs pa la/ /byang chub spyad pa spyod cing blta
335b3(mdo sde): bar bgyi/ /de ltar ma lus thams cad phyogs su yang / /skra tsam khyon la dus gsum tshad snyed kyi/ /sangs rgyas rgya mtsho zhing rnams rgya mtsho dang / /bskal ba rgya mtshor spyod cing rab tu 'jug /
335b4(mdo sde): gsung gcig yan lag rgya mtsho'i sgra skad kyis/ /rgyal ba kun dbyangs yan lag rnam dag pa/ /'gro ba kun gyi bsam pa ji bzhin dbyangs/ /sangs rgyas gsung la rtag tu 'jug par bgyi/ /
335b5(mdo sde): dus gsum gshegs pa'i rgyal ba thams cad dang / /'khor lo'i tshul rnams rab tu bskor ba yi/ /de dag gi yang gsung dbyangs mi zad la/ /blo yi stobs kyis bdag kyang rab tu 'jug /ma 'ongs
335b6(mdo sde): bskal pa thams cad 'jug par yang / /skad cig gcig gis bdag kyang 'jug par bgyi/ /gang yang bskal pa dus gsum tshad de dag /skad cig cha shas kyis ni zhugs par spyad/ /
335b7(mdo sde): dus gsum gshegs pa mi yi seng ge gang / /de dag skad cig gcig la bdag gis blta/ /rtag tu de dag gi ni spyod yul la/ /sgyu mar gyur pa'i rnam thar stobs kyis 'jug /gang yang dus
335b8(mdo sde): gsum dag gi zhing bkod pa/ /de dag rdul gcig steng du mngon par bsgrub/ /de ltar ma lus phyogs rnams thams cad du/ /rgyal ba dag gi zhing rnams bkod la 'jug /gang yang ma byon
336a1(mdo sde): 'jig rten sgron ma rnams/ /de dag rim par 'tshang rgya 'khor lo bskor/ /mya ngan 'das pa rab tu zhi mtha' ston/ /mgon po kun gyi drung du bdag mchi'o/ /kun du myur ba'i rdzu 'phrul
336a2(mdo sde): stobs rnams dang / /kun nas sgo yi theg pa'i stobs dag dang / /kun du yon tan spyod pa'i stobs rnams dang / /kun du khyab pa byams pa dag gi stobs/ /kun nas dge ba'i bsod nams stobs
336a3(mdo sde): rnams dang / /chags pa med par gyur pa'i ye shes stobs/ /shes rab thabs dang ting 'dzin stobs dag gis/ /byang chub stobs rnams yang dag sgrub par byed/ /las kyi stobs rnams yongs su dag byed cing / /
336a4(mdo sde): nyon mongs stobs rnams kun tu 'joms par byed/ /bdud kyi stobs rnams stobs med rab byed cing / /bzang po spyod pa'i stobs ni rdzogs par bgyi/ /zhing rnams rgya mtsho rnam par dag byed cing / /sems can rgya mtsho
336a5(mdo sde): dag ni rnam par 'grol/ /chos rnams rgya mtsho rab tu mthong byed cing / /ye shes rgya mtsho rab tu rtogs par byed/ /spyod pa rgya mtsho rnam par dag byed cing / /smon lam rgya mtsho yongs su rdzogs par byed/ /sangs rgyas rgya mtsho rab
336a6(mdo sde): tu mchod byed cing / /bskal pa rgya mtshor mi skyo spyad par bgyi/ /gang yang dus gsum gshegs pa rgyal ba yi/ /byang chub spyod pa'i smon lam bye brag rnams/ /bzang po spyod pas byang chub sangs rgyas nas/ /de kun ma lus
336a7(mdo sde): bdag gis rdzogs par bgyi/ /rgyal ba kun gyi sras kyi thu bo pa/ /gang gi ming ni kun du bzang zhes bya/ /mkhas pa de dang mtshungs par spyad pa'i phyir/ /dge ba 'di dag thams cad rab tu bsngo/ /lus dang ngag dang yid kyang rnam dag cing / /
336a8(mdo sde): spyod pa rnam dag zhing rnams yongs dag dang / /bsngo ba 'ang bzang po mkhas pa ci 'dra bar/ /de 'drar bdag kyang de dang mtshungs par shog /kun nas dge ba bzang po spyad pa'i phyir/ /'jam dpal gyi ni smon lam spyad par bgyi/ /ma 'ongs bskal pa kun
336b1(mdo sde): du mi skyo bar/ /de yi bya ba ma lus rdzogs par bgyi/ /spyod pa dag ni tshad yod ma gyur cig /yon tan rnams kyang tshad gzung med par shog /spyod pa tshad med pa la gnas nas kyang / /de dag 'phrul pa thams cad 'tshal bar bgyi/ /nam mkha'i
336b2(mdo sde): mthar thug gyur pa ji tsam par/ /sems can ma lus mtha' yang de bzhin te/ /ji tsam las dang nyon mongs mthar gyur pa/ /bdag gi smon lam mtha' yang de tsam mo/ /gang yang phyogs bcu'i zhing rnams mtha' yas pa/ /
336b3(mdo sde): rin chen brgyan te rgyal ba rnams la phul/ /lha dang mi yi bde ba mchog rnams kyang / /zhing gi rdul snyed bskal par phul ba bas/ /gang gis bsngo ba'i rgyal po 'di thos nas/ /byang chub mchog gi rjes su rab mos shing / /lan cig tsam yang
336b4(mdo sde): dad pa bskyed pa ni/ /bsod nams dam pa'i mchog tu 'di 'gyur ro/ /gang gis bzang spyod smon lam 'di btab pa/ /des ni ngan song thams cad spangs par 'gyur/ /des ni grogs po ngan pa spangs pa yin/ /snang ba mtha' yas de yang
336b5(mdo sde): des myur mthong / /de dag rnyed pa rab rnyed bde bar 'tsho/ /mi tshe 'dir yang de dag legs par 'ongs/ /kun du bzang po de yang ci 'dra bar/ /de dag ring por mi thogs de bzhin 'gyur/ /mtshams med lnga po dag gi sdig pa rnams/ /gang gis
336b6(mdo sde): mi shes dbang gis byas pa dag / de yis bzang po spyod pa 'di brjod na/ /myur du ma lus yongs su byang bar 'gyur/ /ye shes dang ni gzugs dang mtshan rnams dang / /rig dang kha dog rnams dang ldan par 'gyur/ /bdud dang mu stegs mang pos
336b7(mdo sde): de mi thub/ /'jig rten gsum po kun na'ang mchod par 'gyur/ /byang chub shig dbang drung du de myur 'gro/ /song nas sems can phan phyir der 'dug ste/ /byang chub sangs rgyas 'khor lo rab tu bskor/ /bdud rnams sde dang bcas pa thams
336b8(mdo sde): cad 'dul/ /gang yang bzang po spyod pa'i smon lam 'di/ /'chang ba dang ni ston tam klog pa yis/ /de yi rnam par smin pa sangs rgyas mkhyen/ /byang chub mchog la som nyi ma byed cig /'jam dpal ji ltar mkhyen cing dpa' ba dang / /
337a1(mdo sde): kun du bzang po de yang de bzhin te/ /de dag gi ni rjes su bdag slob cing / /dge ba 'di dag thams cad rab tu bsngo/ /dus gsum gshegs pa rgyal ba thams cad kyis/ /bsngo ba gang la mchog tu bsngags pa des/ /
337a2(mdo sde): bdag gi dge ba'i rtsa ba 'di kun kyang / /bzang po spyod phyir rab tu bsngo bar bgyi/ /bdag ni 'chi ba'i dus byed gyur pa na/ /sgrib pa thams cad dag ni phyir bsal te/ /mngon sum snang ba mtha' yas de mthong nas/ /bde ba can gyi zhing der
337a3(mdo sde): rab tu 'gro/ /der song nas ni smon lam 'di dag kyang / /thams cad ma lus mngon du 'gyur bar shog /de dag ma lus bdag gis yongs su bskang / /'jig rten ji srid sems can phan par bgyi/ /rgyal ba'i dkyil 'khor bzang zhing
337a4(mdo sde): dga' ba der/ /pad ma dam pa shin du mdzes las skyes/ /snang ba mtha' yas rgyal las mngon sum du/ /lung bstan pa yang bdag gis der thob shog /der ni bdag gis lung bstan rab thob nas/ /sprul pa mang po bye ba phrag brgya yis/ /
337a5(mdo sde): blo yi stobs kyis phyogs bcu rnams su yang / /sems can rnams la phan pa mang po bgyi/ /bzang po spyod pa'i smon lam btab pa yi/ /dge ba cung zad bdag gis ci bsags pa/ /des ni 'gro ba'i dge ba'i smon lam rnams/ /skad
337a6(mdo sde): cig gcig gis thams cad 'byor par shog / bzang po spyod pa'i smon lam bsngos pa yi/ /bsod nams dam pa mtha' yas gang thob des/ /'gro ba sdug bsngal chu bor bying ba rnams/ /'od dpag med pa'i gnas
337a7(mdo sde): rab thob par shog / smon lam rgyal po 'di mchog gtso des ni/ /'gro ba mtha' yas kun la phan byed cing / /kun du bzang pos brgyan pa'i gzhung grub cing / /ngan song rgyud gsum ma lus stongs par shog /
337a8(mdo sde): 'phags pa bzang po spyod pa'i smon lam gyi rgyal po/ rdzogs s+ho// //ye d+harmA he tu pra b+ha bA he tun+te ShAn ta thA ga to h+ya ba data/ te ShAny+tsa yo ni ro d+ha e ba~M bA dI ma hA shra ma NaH/ /

